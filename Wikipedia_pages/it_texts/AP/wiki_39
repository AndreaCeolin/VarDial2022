{"id": "2278692", "revid": "465169", "url": "https://it.wikipedia.org/wiki?curid=2278692", "title": "Cu' mme", "text": "Cu 'mme \u00e8 una canzone napoletana scritta nel 1992 da Enzo Gragnaniello ed interpretata dall'autore con Roberto Murolo e Mia Martini. \nIl brano.\n\"Cu 'mme\" fu pubblicata la prima volta nel 1992 nella interpretazione di Roberto Murolo e Mia Martini, all'interno dell'album \"Ottantavoglia di cantare\" in occasione dei festeggiamenti dell'ottantesimo compleanno del Maestro Murolo. In seguito al successo di \"Cu 'mme\" , nel 1993 il trio Murolo - Martini - Gragnaniello incise l'album \"L'italia \u00e8 bbella\", prendendo il titolo della canzone con cui Murolo partecip\u00f2 quello stesso anno al Festival di Sanremo.\nCover.\nIl brano \u00e8 stato oggetto di numerose reinterpretazioni negli anni successivi. Fra le pi\u00f9 significative si possono citare oltre quella dello stesso Gragnaniello, il duetto tra quest'ultimo e Loretta Goggi, nell'edizione 1997 di \"Viva Napoli\" (la canzone vinse tra l'altro la manifestazione di quell'anno) e quello tra Mario Merola e Rita Siani.\nGragnaniello interpret\u00f2 \"Cu 'mme\" anche con Loredana Bert\u00e8 nel maggio del 1997 in una puntata di \"Domenica In\", nel 2003 a \"Buona Domenica\" e nel 2005 a \"50 canzonissime d'amore\". A sua volta la Bert\u00e8 l'aveva interpretato nel 2004 con Gianni Fiorellino, durante il reality show di Rai 2 \"Music Farm\", di cui entrambi i cantanti erano concorrenti. \nDurante la trasmissione televisiva \"Gigi questo sono io\", andata in onda su Rai 1 nel 2010, il brano \u00e8 stato eseguito in duetto da Gigi D'Alessio e Noemi.\nIl 5 giugno 2015, durante la finale di \"Amici di Maria De Filippi\", viene eseguita una versione tribale di \"Cu 'mme\" dalla band de i The Kolors. Sempre nello stesso anno ma tre mesi pi\u00f9 tardi, il 25 settembre, il brano viene cantato nella terza puntata del programma televisivo \"Tale e quale show\", condotto da Carlo Conti, da Massimo Lopez e Bianca Guaccero, in ricordo dei grandi artisti Roberto Murolo e Mia Martini.\nIl 28 febbraio 2020, durante la prima puntata del serale di \"Amici di Maria De Filippi\", Giulia Molino esegue una cover di \"Cu'mme\".\nIl 28 marzo 2021, durante la seconda puntata del serale di \"Amici di Maria De Filippi\", Aka7even esegue una cover di \"Cu'mme\". "}
{"id": "2278696", "revid": "1543377", "url": "https://it.wikipedia.org/wiki?curid=2278696", "title": "ECDMA44", "text": "ECDMA44 \u00e8 una \"District Management Area\" della municipalit\u00e0 distrettuale di Alfred Nzo.\nIl suo territorio si estende su una superficie di . \nL'area non risulta popolata.\nIl suo territorio ricade all'interno del O'Conners Camp."}
{"id": "2278700", "revid": "118050625", "url": "https://it.wikipedia.org/wiki?curid=2278700", "title": "Scheltenpass", "text": "Lo Scheltenpass \u00e8 un passo di montagna che collega Mervelier a Ramiswil, scollina a un'altitudine di 1\u00a0051\u00a0m s.l.m. in territorio del canton Soletta collegando i cantoni di Giura, Berna e appunto Soletta."}
{"id": "2278713", "revid": "116948295", "url": "https://it.wikipedia.org/wiki?curid=2278713", "title": "Villa Carminati-Ferrario", "text": "Villa Carminati-Ferrario \u00e8 un edificio in Monza, in piazza Citterio, costruito nel 1830 su disegno dell'architetto Pietro Pestagalli, in stile tardo neoclassico.\nStoria.\nNel 1823 il bergamasco Bassiano Carminati da Brambilla fece costruire dall'architetto Pietro Pestagalli la propria dimora monzese, sull'allora Piazza Augusta, cos\u00ec chiamata in onore della viceregina Augusta di Baviera. La villa pass\u00f2 alla famiglia Rusconi e alla fine del XIX secolo alla famiglia Paleari e per eredit\u00e0 ai Ferrario.\nArchitettura.\nLa villa presenta un corpo centrale rettangolare, che d\u00e0 sulla Piazza Citterio. Posteriormente s'innesta un corpo a U, le cui ali laterali sono unite tramite un portico a colonne, il tutto fa da cornice a un cortile interno, secondo uno schema comune nell'epoca di realizzazione. Un piccolo giardino ne costeggia il fronte sulla piazza Citterio.\nLa facciata \u00e8 caratterizzata dalla presenza di quattro imponenti paraste, comprensive di trabeazione e timpano, che incorniciano l'ingresso. Il bassorilievo del timpano rappresenta l'accoglienza del podest\u00e0 e degli anziani monzesi nei confronti della famiglia Carminati. Il fronte della villa \u00e8 anche ingentilito dalla presenza di un busto femminile, che sovrasta la porta d'entrata e da bassorilievi, raffiguranti le \"Stagioni\", ad opera di Gerolamo Rusca. \nAttualmente l'ingresso all'edificio \u00e8 stato spostato nella laterale via Appiani. Si accede attraverso uno dei colonnati laterali e, attraversando il cortile, si entra nel corpo centrale. Il piano terra ed il primo piano sono raccordati da un'elegante scala in marmo a due rampe."}
{"id": "2278725", "revid": "767487", "url": "https://it.wikipedia.org/wiki?curid=2278725", "title": "Sorelle della compagnia della Croce", "text": "Le Sorelle della Compagnia della Croce (in spagnolo \"Hermanas de la Compa\u00f1\u00eda de la Cruz de Sevilla\", o anche \"Hermanitas de la Cruz\") sono un istituto religioso femminile di diritto pontificio.\nStoria.\nLa congregazione venne fondata da Mar\u00eda de los \u00c1ngeles Guerrero Gonz\u00e1lez (1846-1932): desiderosa di abbracciare la vita religiosa ma respinta dalle carmelitane scalze e dalle suore di carit\u00e0 di Siviglia a causa della sua salute cagionevole, dietro consiglio del suo confessore Jos\u00e9 Torres Padilla (1811-1878), inizi\u00f2 a dedicarsi alla cura a domicilio dei malati poveri della sua citt\u00e0.\nIl 2 agosto 1875 si unirono a lei tre collaboratrici: ebbe cos\u00ec inizio la Compagnia della Croce, che venne eretta in congregazione di diritto diocesano con decreto dell'arcivescovo di Siviglia del 3 aprile 1876.\nLa congregazione ottenne il pontificio decreto di lode il 10 dicembre 1898: il 25 giugno 1904 venne approvata definitivamente dalla Santa Sede (le sue costituzioni il 14 luglio 1908). Venne aggregata all'Ordine dei Frati Minori il 23 marzo 1908.\nBeatificata nel 1982, la fondatrice \u00e8 stata canonizzata il 4 maggio 2003 da papa Giovanni Paolo II.\nAttivit\u00e0 e diffusione.\nL'apostolato specifico Sorelle della Compagnia della Croce \u00e8 il servizio ai poveri bisognosi.\nSono presenti in Argentina, Italia e Spagna: la sede generalizia \u00e8 a Siviglia.\nAl 31 dicembre 2005 l'istituto contava 652 religiose in 53 case."}
{"id": "2278732", "revid": "1718925", "url": "https://it.wikipedia.org/wiki?curid=2278732", "title": "Conf\u00e9d\u00e9ration Paysanne", "text": "La Conf\u00e9d\u00e9ration paysanne (in italiano \"Confederazione contadina\") \u00e8 un sindacato agricolo francese che fa parte della \"Coordination paysanne europ\u00e9enne\" (Coordinazione contadina europea) e del movimento internazionale Via Campesina.\nIl sindacato si \u00e8 formato nel 1987.\nDall'aprile 2000 all'aprile 2004 il portaparola \u00e8 stato Jos\u00e9 Bov\u00e9."}
{"id": "2278736", "revid": "287204", "url": "https://it.wikipedia.org/wiki?curid=2278736", "title": "Fortapasc", "text": ""}
{"id": "2278746", "revid": "117190007", "url": "https://it.wikipedia.org/wiki?curid=2278746", "title": "Ponte d'Arena", "text": "Il Ponte d'Arena era un ponte romano della citt\u00e0 di Monza, sostituito nel 1842 dal nuovo Ponte dei Leoni\nCos\u00ec chiamato perch\u00e9 si trova nella contrada che in antico era detta \"d'Arena\" costituiva il punto di attraversamento del fiume Lambro per i traffici commerciali diretti a nord.\n&lt;br&gt;La sua costruzione \u00e8 databile al I secolo d.C.\nIl ponte era composto di sette archi ribassati. Inoltre l'ampiezza degli archi era diversa: pi\u00f9 ampi al centro e pi\u00f9 stretti alle due estremit\u00e0.\nPer alleggerire la spinta dell'acqua durante le piene del fiume i suoi pilastri erano dotati di aperture di scarico.\nLe dimensioni erano di 75 m di lunghezza e 4,77 m di larghezza (circa il triplo dell'attuale Ponte dei Leoni che lo ha sostituito).\nDa uno storico del XVIII secolo sappiamo che nel 1743 un'alluvione gli provoc\u00f2 notevoli danni producendone anche il parziale interramento delle due estremit\u00e0. Nel 1842 vennero demoliti i tre archi rimasti in vista per far posto al nuovo Ponte dei Leoni, presso il quale un'arcata residua \u00e8 tuttora visibile in \"via Vittorio Emanuele\". Altri archi del ponte romano sono rimasti inglobati nelle fondazioni dei palazzi adiacenti."}
{"id": "2278763", "revid": "287204", "url": "https://it.wikipedia.org/wiki?curid=2278763", "title": "Oppenheimer", "text": ""}
{"id": "2278768", "revid": "287204", "url": "https://it.wikipedia.org/wiki?curid=2278768", "title": "Generazione X (film)", "text": ""}
{"id": "2278773", "revid": "1305772", "url": "https://it.wikipedia.org/wiki?curid=2278773", "title": "Generation X", "text": "Generation X (Generazione X in lingua inglese) pu\u00f2 riferirsi a:"}
{"id": "2278780", "revid": "21880", "url": "https://it.wikipedia.org/wiki?curid=2278780", "title": "Pringlea", "text": ""}
{"id": "2278792", "revid": "486946", "url": "https://it.wikipedia.org/wiki?curid=2278792", "title": "Comunit\u00e0 di Valle Camonica", "text": ""}
{"id": "2278793", "revid": "228587", "url": "https://it.wikipedia.org/wiki?curid=2278793", "title": "Joseph S\u00fc\u00df Oppenheimer", "text": "Fu consulente finanziario del duca Carlo Alessandro di W\u00fcrttemberg (1648 \u2013 1737). Dopo la morte del duca fu imprigionato per bassi motivi e condannato a morte. La sua vicenda diede lo spunto a scrittori e registi cinematografici per racconti, romanzi e film. Fra i primi, nel 1827, vi fu il racconto \"Jud S\u00fc\u00df\" di Wilhelm Hauff (1802 \u2013 1827) e, con il medesimo titolo, il romanzo di Lion Feuchtwanger (1884 \u2013 1958). La vicenda della sua morte fu anche utilizzata nel 1940 da Joseph G\u00f6bbels per un film, avente lo stesso titolo, concepito nell'ambito della propaganda antisemita della Germania nazista.\nBiografia.\nI primi anni.\nJoseph S\u00fc\u00df Oppenheimer crebbe nella nat\u00eca Heidelberg in una famiglia della borghesia mercantile ebraica. Dal 1713 al 1717 egli viaggi\u00f2 ad Amsterdam, Vienna e Praga. Le attivit\u00e0 allora consentite agli ebrei erano limitate ai commerci ed alla finanza. Era invece loro preclusa la propriet\u00e0 terriera o l'appartenenza alle Corporazioni delle arti e mestieri. D'altro canto non era consentito ai cristiani, per interdizione ecclesiastica, l'attivit\u00e0 professionale di finanziatori, a causa del divieto biblico di cui all'Antico Testamento di lucrare interessi sui prestiti ai correligionari.\nCos\u00ec Oppenheimer inizi\u00f2 con successo a guadagnarsi la vita come banchiere privato nel Palatinato e fra le sue attivit\u00e0 iniziali vi fu anche quella di esattore.\nEgli prosper\u00f2 anche con la acquisizione dei crediti nei confronti di nobili debitori ed egli interveniva anche nei casi in cui le banche si rifiutavano di finanziare le dispendiose abitudini dei loro clienti. I suoi prestiti erano cari, ma non da usura.\nCome intermediario finanziario e banchiere raggiunse presto una posizione di prestigio e benessere.\nEgli lavor\u00f2, fra gli altri, per i principi elettori del Palatinato e di Colonia. Con l'intermediazione matrimoniale su incarico del duca Eberardo Ludovico di W\u00fcrttemberg (1676 \u2013 1733) fece conoscenza, nel 1732 a Bad Wildbad, del di lui nipote duca Carlo Alessandro di W\u00fcrttemberg, che era cronicamente a corto di quattrini. Nel medesimo anno questi lo nomin\u00f2 consulente di corte, un incarico che lo port\u00f2 infine a gestire le finanze del principato.\nConsulente del duca.\nCon la morte di Eberardo Ludovico, avvenuta il 31 ottobre 1733, Carlo Alessandro divenne duca di W\u00fcrttemberg e Joseph Oppenheimer era diventato per lui cos\u00ec importante, che il duca gli confer\u00ec un ampio potere decisionale in campo economico e finanziario nella gestione del ducato.\nNel 1736 egli divenne Consigliere Segreto per la Finanza e la politica del duca, salendo ancor pi\u00f9 nella scala sociale. Carlo Alessandro gi\u00e0 da tempo, prima della sua ascesa al trono di duca del W\u00fcrttemberg, si era convertito dal protestantesimo al cattolicesimo. Nel suo quadriennale periodo di sovranit\u00e0 sul ducato (1733\u20131737) egli regn\u00f2 da principe cattolico, consigliato da un ebreo, su una popolazione protestante, il che cre\u00f2 notevoli tensioni.\nPer conciliare la squallida situazione finanziaria del paese con le esigenze finanziarie di rappresentanza del duca Carlo Alessandro, Oppenheimer apport\u00f2 numerose novit\u00e0 al sistema economico in senso mercantilistico. Egli fond\u00f2 manifatture di tabacco, di seta e di porcellane ed anche la prima Banca del W\u00fcrttemberg che gest\u00ec egli stesso.\nTass\u00f2 gli introiti dei funzionari e vendette ad alto prezzo i diritti di commercio del sale, del cuoio e del vino a commercianti ebrei. Oltre a ci\u00f2 tratt\u00f2 pietre e metalli preziosi, prese in appalto la zecca di stato, amministr\u00f2 lotterie e giochi d'azzardo, oltre a far da mediatore in liti giudiziarie.\nIl duca Carlo Alessandro approv\u00f2 le misure proposte da Oppenheimer applicandole come un sovrano assolutista, senza il consenso delle autorit\u00e0 protestanti locali, nonostante queste ultime avessero, secondo la costituzione del W\u00fcrttemberg, il diritto di approvazione delle misure fiscali.\nDavanti a questo substrato ostile di tensioni politiche ed interconfessionali, Oppenheimer ottenne il risanamento delle finanze statali, ma la sua prosperit\u00e0 personale e la sua rigida politica fiscale ed economica gli attirarono gelosia ed odio da parte di numerosi funzionari ed esponenti della borghesia.\nCaduta e condanna a morte.\nQuando Carlo Alessandro, il 12 marzo 1737 mor\u00ec a causa di un improvviso ictus, il malcontento si scaric\u00f2 su Oppenheimer, che fu arrestato nello stesso giorno.\nLe accuse furono di alto tradimento, lesa maest\u00e0, sottrazione di fondi dello Stato, concussione, corruzione, profanazione del Protestantesimo e congiunzione carnale con donna cristiana, che avrebbe avuto luogo con una quattordicenne. Anche se la verginit\u00e0 di questa giovane fu confermata da due ostetriche, egli venne comunque condannato a morte il 9 gennaio 1738. Nessuna prova fu esibita per i capi d'accusa, e la pronuncia della sentenza fece a meno sia della definizione dei reati che delle relative motivazioni.\nEgli fu esposto in una gabbia rossa al ludibrio della folla, ma gli fu proposta la grazia in cambio della conversione al cristianesimo, che egli rifiut\u00f2. Prima di morire recit\u00f2 lo Shem\u00e0.\nFu impiccato il 4 febbraio 1738. Prima dell'esecuzione era stato concesso al capo della comunit\u00e0 ebraica di portargli conforto, ma non ad un rabbino. Dodicimila persone circa assistettero alla sua esecuzione sulla piazza di Stoccarda denominata \"Prag\". La salma di Oppenheimer fu lasciata esposta al pubblico per sei anni, finch\u00e9 sal\u00ec al trono Carlo II Eugenio di W\u00fcrttemberg che la fece rimuovere e sotterrare.\nS\u00fc\u00df Oppenheimer nella letteratura e nel cinema.\nL'ascesa all'apice della comunit\u00e0 di corte da parte di un ebreo cresciuto nel ghetto era un avvenimento a quei tempi senza precedenti. Gli ebrei erano rigidamente segregati e solo per incarichi della loro fede era loro consentito oltrepassare i confini entro i quali erano rinchiusi. Ad Oppenheimer riusc\u00ec ci\u00f2 che fino ad allora era considerato impossibile e la sua vicenda divenne presto materiale interessante per numerose pubblicazioni.\nNel 1827 comparve la novella \"Jud S\u00fc\u00df\" di Wilhelm Hauff, che dovette rifarsi ampiamente a racconti ed interpretazioni verbali, poich\u00e9 la documentazione del processo fu disponibile per la prima volta solo a partire dal 1919. Sebbene Hauff sposi la tesi del rapporto sessuale fra ebreo e non-ebrea, egli pone comunque in rilievo la iniquit\u00e0 della sentenza penale.\nNotoriet\u00e0 mondiale ebbe il romanzo di Lion Feuchtwanger \" Jud S\u00fc\u00df\", scritto nel 1925.\nNel 1934 una casa cinematografica statunitense allest\u00ec il film \"Jew S\u00fcss\", diretto da Michael Balcon, nel quale Oppenheimer \u00e8 presentato come un \"Selfmademan\" che spera di liberare il suo popolo dal Ghetto. Fu un tentativo che doveva mettere in guardia contro il crescente antisemitismo dell'ormai instaurato Terzo Reich. Il film fu vietato sia in Austria che in Germania.\nLo scrittore tedesco Rolf Schneider scrisse nel 1991 \"S\u00fc\u00df und Dreyfus\".\nDivenne famoso inoltre, soprattutto per la sua propaganda antisemita, il film del 1940 \"Jud S\u00fc\u00df\", premiato dalla tedesca UFA nel 1943, e diretto dal regista ed attore tedesco Veit Harlan (1899 \u2013 1964) Alla sceneggiatura collaborarono pure Eberhard Wolfgang M\u00f6ller e Ludwig Metzger. Harlan gir\u00f2 il suo film nella \"Frankfurter Judengasse\", ove dal 1462 al 1796 era situato il ghetto di Francoforte, che con angustia, sporcizia e spazzatura che fa risaltare i \"clich\u00e9\" negativi del Terzo Reich. Nel 1941 comparve per la casa editrice \"Ufa-Buchverlag\" di Berlino, un romanzo di J. R. George tratto dal film.\nLe oltremodo voluminose carte del processo, conservate negli archivi di Stoccarda, non sono ancora state studiate a fondo. Perci\u00f2, le fonti principali per un giudizio dal punto di vista storico sulla sua figura non sono ancora state esaminate con sufficiente approfondimento.\nBibliografia.\nin tedesco:"}
{"id": "2278795", "revid": "339392", "url": "https://it.wikipedia.org/wiki?curid=2278795", "title": "Oleg Kuznecov", "text": ""}
{"id": "2278801", "revid": "729019", "url": "https://it.wikipedia.org/wiki?curid=2278801", "title": "VASCO Data Security International", "text": "VASCO Data Security International, Inc., \u00e8 una compagnia statunitense che si occupa dello sviluppo e distribuzione di sistemi di sicurezza hardware e software per l'accesso a database e siti di home banking.\nLa rivista statunitense Forbes ha indicato VASCO come una delle societ\u00e0 tecnologiche a maggiore crescita nel 2009.\nLa compagnia \u00e8 stata fondata nel 1991 ed ha la sua sede legale a Oakbrook Terrace, Illinois, mentre la sede operativa si trova a Zurigo.\n\u00c8 nota per \"Digipass\", un dispositivo tascabile che fornisce un codice monouso per l'accesso ai servizi di banca online di numerosi gruppi."}
{"id": "2278803", "revid": "98720", "url": "https://it.wikipedia.org/wiki?curid=2278803", "title": "Maximum jus maxima iniuria", "text": ""}
{"id": "2278804", "revid": "83531", "url": "https://it.wikipedia.org/wiki?curid=2278804", "title": "Sistema di coordinate galattiche", "text": "Il sistema di coordinate galattiche \u00e8 un sistema di coordinate celesti centrato sul Sole e allineato col centro della Via Lattea. L'\"equatore galattico\" \u00e8 cos\u00ec allineato con il piano galattico. Similmente alle coordinate geografiche, le coordinate galattiche si basano sulla longitudine e sulla latitudine.\nDefinizione.\nL'Unione Astronomica Internazionale (IAU) defin\u00ec questo sistema riferendosi alle coordinate equatoriali nel 1958. Il \"polo nord galattico\" \u00e8 definito alle coordinate celesti e (B1950), mentre lo zero di longitudine \u00e8 un grande semicerchio che si origina da questo punto lungo la linea dell'angolo di posizione di 123\u00b0 rispetto al polo equatoriale. La longitudine aumenta nella stessa direzione dell'ascensione retta. La latitudine galattica \u00e8 positiva verso il polo nord galattico, mentre \u00e8 negativa verso il polo sud galattico; l'equatore galattico ha latitudine 0.\nIl sistema equivalente, riferito a J2000 ha il polo nord galattico a , (J2000) e lo 0 di longitudine all'angolo di posizione di 122,932\u00b0. Il punto del cielo in cui sia latitudine che longitudine sono pari a 0 \u00e8 , (J2000), leggermente spostato rispetto alla radiosorgente astronomica Sagittarius A, il miglior indicatore del centro galattico. Sagittarius A* si trova a , (J2000), o alle coordinate galattiche longitudine e latitudine .\nIl sistema delle coordinate galattiche sta alla base della suddivisione del piano galattico in quattro quadranti, dove il grado 0 corrisponde al centro della Via Lattea e il grado 180 corrisponde all'Anticentro galattico; il primo quadrante \u00e8 compreso fra 0\u00b0 e 90\u00b0 e comprende la Via Lattea fra le costellazioni del Sagittario e del Cigno, il secondo quadrante (90\u00b0-180\u00b0) \u00e8 compreso fra Cigno e Auriga, il terzo quadrante (180\u00b0-270\u00b0) fra Toro e Vele e il quarto quadrante (270\u00b0-0\u00b0) fra Carena e Sagittario. Questa suddivisione \u00e8 spesso utilizzata dagli astronomi per la descrizione delle grandi strutture galattiche e delle regioni di formazione stellare.\nNomenclatura.\nI simboli \"l\" e \"b\" sono usati per rappresentare rispettivamente la longitudine e la latitudine galattica."}
{"id": "2278807", "revid": "1005847", "url": "https://it.wikipedia.org/wiki?curid=2278807", "title": "Elezioni parlamentari in Moldavia dell'aprile 2009", "text": "Le elezioni parlamentari in Moldavia 2009 si tennero il 5 aprile e videro la vittoria del Partito dei Comunisti della Repubblica di Moldavia."}
{"id": "2278810", "revid": "1784205", "url": "https://it.wikipedia.org/wiki?curid=2278810", "title": "Polisportiva Gialeto", "text": "La Polisportiva Gialeto \u00e8 una societ\u00e0 polisportiva fondata nel 1909 con sede nel comune di Serramanna, nella provincia del Sud Sardegna.\nCon i suoi oltre cento anni di storia, la Gialeto \u00e8 una delle societ\u00e0 storiche dell'intero panorama sportivo della regione Sardegna e risulta ancora attiva sotto le insegne di Associazione Sportiva Dilettantistica Gialeto 1909, quest'ultima attiva nel solo settore calcistico dopo essere stata rifondata nel 2012.\nI colori societari sono da sempre il rosso e il verde.\nStoria.\nLa \"Polisportiva Gialeto\" fu fondata il 13 giugno 1909 a Serramanna a da Francesco Murgia, cagliaritano, commerciante in stoffe. Il signor Chicchino, come lo chiamavano tutti, si avvalse della collaborazione di alcuni notabili serramannesi, ovvero, i Nioi, i Medda e i Mossa. Sull\u2019origine del nome Gialeto si \u00e8 discusso a lungo. Le famose carte di Arborea, riporterebbero che Amsicora, Re di Sardegna, ebbe un figlio di nome Gialeto; da qui dunque l\u2019idea di Chicchino Murgia, di omaggiare, in segno di riconoscenza, l\u2019Amsicora, polisportiva cagliaritana a tutti nota, oggi soprattutto in campo hockeystico. Tuttavia parecchi storici e studiosi dilettanti, successivamente, sostennero che le \u201cfamose\u201d carte non sarebbero mai esistite. Dunque non \u00e8 certo che Amsicora, re guerriero, che combatt\u00e9 contro la dominazione romana, sia realmente esistito e conseguentemente, suo figlio Gialeto.\nFu proprio la Societ\u00e0 Ginnastica Amsicora a tenere a battesimo la fondazione della \"Societ\u00e0 Ginnastica Gialeto\" con un'esibizione che entusiasm\u00f2 i serramannesi.\nA soli due mesi dalla sua fondazione pot\u00e9 avvalersi del titolo sardo di sollevamento pesi per merito di Salvatore Marongiu, che lo vinse anche nel 1913 e nel 1920.\nCol venir meno dell'apporto economico di Chicchino Murgia e con la generale crisi economica dovuta alle due guerre, la \"Societ\u00e0 Ginnastica Gialeto\" si avvi\u00f2 verso un inesorabile declino che port\u00f2 a vendere perfino le coppe e i trofei conquistati in vent'anni di attivit\u00e0 agonistica.\nSolo nel periodo post bellico e precisamente nel 1957, grazie all'impegno di Salvatore Mulas e Antonino Putzolu, la Gialeto torn\u00f2 prepotentemente agli onori dello sport regionale grazie alla sezione ciclistica. Nel 1960 si ripart\u00ec anche con il pugilato e con la sezione calcistica.\nNel 2012, dopo lo scioglimento a seguito del fallimento, \u00e8 nata la nuova societ\u00e0 denominata \"Associazione Sportiva Dilettantistica Gialeto 1909\", attiva tuttora nel settore calcistico.\nSport societari.\nDurante la sua lunga storia, la \"Polisportiva Gialeto\" si \u00e8 cimentata nelle varie discipline olimpiche qui sotto elencate:\nCalcio.\nLa sezione calcistica della \"Polisportiva Gialeto\" \u00e8 stata, per ordine cronologico, la prima societ\u00e0 calcistica del comune di Serramanna e anche la pi\u00f9 importante.\nDopo la Seconda guerra mondiale l\u2019Amministrazione Comunale, intorno al 1955, acquist\u00f2 il terreno nel quale oggi sorge il Campo Comunale intitolato a Fausto Coppi per costruirvi l'impianto. Nel 1960 part\u00ec l'attivit\u00e0 calcistica.\nRisale alla stagione 1961-1962 il primo successo della societ\u00e0: vincendo il proprio girone di Seconda Categoria ottenne la promozione in Prima Categoria, al tempo il massimo livello calcistico regionale.\nLa societ\u00e0 continu\u00f2 a militare nel campionato di Prima Categoria, che nel frattempo era divenuto un campionato minore, sino alla stagione 1980-1981.\nMa fu nella stagione 1982-1983 che i \"Rossoverdi\" ottennero la storica promozione nel Campionato Interregionale. Nella competizione nazionale disput\u00f2 ben otto stagioni consecutive prima di retrocedere nel neo costituito campionato di Eccellenza a seguito della stagione 1990-1991. Questo \u00e8 stato in assoluto il periodo di maggior splendore per la societ\u00e0.\nNei successivi anni 1990 e 2000 la societ\u00e0 continu\u00f2 a militare tra i campionati regionali di Eccellenza e di Promozione. In seguito, travolta dai debiti, verr\u00e0 dichiarata fallita al termine della stagione 2011-2012, non prima di aver agguantato una combattuta salvezza nel campionato di Prima Categoria aggiudicandosi i play-out.\nSempre nel 2012 la societ\u00e0 verr\u00e0 rifondata con la nuova denominazione di \"Associazione Sportiva Dilettantistica Gialeto 1909\", questa attiva in un primo momento nel solo Settore Giovanile e Scolastico.\nNel maggio 2014 \u00e8 stata annunciata la rinascita della prima squadra, con ripartenza dalla Terza Categoria. Attualmente disputa il campionato di Prima Categoria.\nTra i migliori risultati raggiunti dalla societ\u00e0 nei suoi oltre 100 anni di storia, non si possono non citare le 8 stagioni consecutive disputate nel Campionato Interregionale (dal 1983 al 1991) e le ben 18 stagioni disputate nel massimo livello calcistico regionale sotto le differenti denominazioni di Prima Categoria, Promozione ed Eccellenza tra il 1962 e il 2006.\nLa societ\u00e0 disputa gli incontri casalinghi presso il Campo sportivo Fausto Coppi di Serramanna.\nCiclismo.\nNel 1960 Pietro Girina (nativo di Uta) conquist\u00f2 il titolo di Campione Sardo su strada (cat. allievi) e successivamente anche quello su pista.\nNel 1963 Cosimo Lai (nativo di Sinnai) vinse il titolo di Campione Sardo su strada e su pista (cat. dilettanti).\nNegli anni 1970 e 1980 fu sempre la squadra ciclistica a regalare numerose soddisfazioni grazie agli atleti serramannesi doc Dario Putzolu e Valentino Bandinu, a Ivano Pibiri di Samatzai e a Diego Palmas, Aldo Medda e Sandro Garau di Santa Giusta.\nGinnastica.\nNel 1910 (dall'11 al 13 settembre) partecip\u00f2 al Campionato Sardo di Ginnastica svoltosi a Oristano;\nTrofei di squadra:\nIndividuali:\nNel 1914 vinse il Concorso Federale Ginnastico Straordinario in occasione dell'Esposizione Internazionale di Genova.\nTrofei di squadra:\nIl 5 e 6 settembre 1914 Serramanna ebbe l'onore di ospitare i Campionati Sardi di Ginnastica, organizzati dalla \"Polisportiva Gialeto\".\nNel 1920 partecip\u00f2 al X Concorso Ginnastico Nazionale F.G.N.I. a Venezia che si tenne tra il 26 e il 30 maggio. Il 4 e 5 settembre Serramanna ospit\u00f2 nuovamente i Campionati Sardi di Ginnastica.\nTrofei di squadra:\nNel 1922 Giglio Mossa vinse a Venezia il Titolo Italiano di salita alla fune.\nPugilato.\nPietro Carta nel 1963 vinse il Titolo Sardo dei pesi mosca novizi.\nPallavolo.\nLa \"Gialeto Pallavolo Serramanna\" nacque intorno agli anni 1970, e pian piano divenne protagonista del panorama regionale fino ad arrivare negli anni 1990 a disputare per ben sei stagioni consecutive il Campionato italiano di pallavolo femminile di Serie B1:\nNel 2002 \u00e8 stata rifondata col nome di \"Nuova Volley Serramanna\""}
{"id": "2278818", "revid": "99618967", "url": "https://it.wikipedia.org/wiki?curid=2278818", "title": "Milano-Sanremo 2003", "text": "La Milano-Sanremo 2003, novantaquattresima edizione della corsa, fu disputata il 22 marzo 2003 e venne vinta da Paolo Bettini con il tempo di 6h44'43\". Quest'ultimo aveva attaccato sul Poggio, insieme a Celestino, Paolini e Di Luca, resistendo nel finale al ritorno del gruppo regolato dal vincitore uscente Mario Cipollini.\nAlla partenza, alle 9.30 a Milano, erano presenti 194 corridori di cui 170 portarono a termine il percorso.\nPercorso.\nVenne reinserito il Passo del Turchino (eliminato nelle edizioni 2001 e 2002), ma fu eliminato il passaggio da Capo Mele per via di una frana sulla Via Aurelia e sostituito con un tratto autostradale. Confermati invece Capo Cervo, Capo Berta e la salita del Poggio a pochi chilometri dall'arrivo in via Roma."}
{"id": "2278823", "revid": "1745361", "url": "https://it.wikipedia.org/wiki?curid=2278823", "title": "Lydia Mancinelli", "text": "Biografia.\nPartecip\u00f2 a tutti i lungometraggi di Carmelo Bene (escluso \"Capricci\"):\" Nostra Signora dei Turchi\", \"Don Giovanni\",\" Salom\u00e8\" e \"Un Amleto di meno\". Il suo esordio fu a teatro con \"La storia di Sawney Bean\" del 1964. Era da poco che conosceva Carmelo a cui si era legata sentimentalmente. Bene per\u00f2 evitava di farla partecipare in ruoli negativi o grotteschi e comunque non la faceva \"mai morire in scena\", proprio perch\u00e9 la considerava una donna troppo solare e intelligente ma non abbastanza \"stupida\" , per essere proposta in altri ruoli. Infatti Lydia la vediamo sempre in ruoli impeccabili, lirici, con un certo \"contegno\", come Santa Margherita in \"Nostra Signora dei Turchi\", il fantasma di Astarte nel \"Manfred\", ecc.. Non la troviamo per esempio nell\"'Otello\", dato che Desdemona come personaggio, secondo Bene, non le si addiceva affatto. Nel teatro beniano la troviamo dunque in:\nLydia Mancinelli non era soltanto attrice ma anche autista e \"manager\" di Carmelo Bene; si assumeva inoltre di persona le beghe delle pratiche legali. Lo stesso Bene nella sua \"Vita\" nel ricordarla non fa che elogiarla per le sue doti che vanno ben al di l\u00e0 della semplice e stucchevole donna-amante \"per amor dell'arte\", confidando poi che se non fosse stato per lei certamente avrebbe con molta probabilit\u00e0 abbandonato definitivamente il teatro. In \"Sono apparso alla Madonna\", Bene dedica a Lydia Mancinelli un'intera sezione: \"Incomprensione\". Il loro rapporto sentimentale e al contempo artistico dur\u00f2 per pi\u00f9 di 15 anni."}
{"id": "2278824", "revid": "1442080", "url": "https://it.wikipedia.org/wiki?curid=2278824", "title": "Isoodon", "text": "Isoodon \u00e8 il genere dell'ordine dei Peramelemorfi che comprende i cosiddetti bandicoot dal naso corto. Vi appartengono tre specie:"}
{"id": "2278834", "revid": "125698662", "url": "https://it.wikipedia.org/wiki?curid=2278834", "title": "St. Petersburg Open", "text": "Il St. Petersburg Open \u00e8 un torneo di tennis maschile che si disputa annualmente sui campi indoor in cemento del Petersburg Sports and Concert Complex di San Pietroburgo in Russia dal 1995.\nLo svedese Thomas Johansson, il russo Marat Safin, il britannico Andy Murray\ne il croato Marin \u010cili\u0107 sono gli unici giocatori capaci di vincere il torneo pi\u00f9 di una volta. L'edizione del 2020 inizialmente cancellata a causa della pandemia di COVID-19, \u00e8 stata rimandata ad ottobre e promossa ad ATP 500.\nDal 2021 ritorna in calendario come ATP 250.\n\u00c9 stato votato dai tennisti come miglior torneo della categoria ATP Tour 250 nel 2015."}
{"id": "2278836", "revid": "1664282", "url": "https://it.wikipedia.org/wiki?curid=2278836", "title": "Like Love", "text": ""}
{"id": "2278837", "revid": "1305772", "url": "https://it.wikipedia.org/wiki?curid=2278837", "title": "Black and Blue", "text": ""}
{"id": "2278838", "revid": "804", "url": "https://it.wikipedia.org/wiki?curid=2278838", "title": "Precision and recall", "text": ""}
{"id": "2278839", "revid": "834", "url": "https://it.wikipedia.org/wiki?curid=2278839", "title": "Black &amp; Blue", "text": ""}
{"id": "2278842", "revid": "107831", "url": "https://it.wikipedia.org/wiki?curid=2278842", "title": "Orange Prokom Open", "text": ""}
{"id": "2278843", "revid": "104458", "url": "https://it.wikipedia.org/wiki?curid=2278843", "title": "Incisioni rupestri della Valcamonica", "text": ""}
{"id": "2278849", "revid": "834", "url": "https://it.wikipedia.org/wiki?curid=2278849", "title": "Black &amp; blue", "text": ""}
{"id": "2278850", "revid": "339392", "url": "https://it.wikipedia.org/wiki?curid=2278850", "title": "BA-CA TennisTrophy", "text": ""}
{"id": "2278853", "revid": "174925", "url": "https://it.wikipedia.org/wiki?curid=2278853", "title": "Interrogazione", "text": ""}
{"id": "2278857", "revid": "74801", "url": "https://it.wikipedia.org/wiki?curid=2278857", "title": "Claudia d'Orl\u00e9ans", "text": "Biografia.\nInfanzia.\nNata l'11 dicembre 1943 a Larache, dove la Casa d'Orleans possedeva un'importante industria agraria, Claudia \u00e8 figlia di Enrico d'Orl\u00e9ans, conte di Parigi e pretendente alla corona francese, e di Isabella d'Orl\u00e9ans-Braganza.\nMatrimoni.\nIl 22 luglio 1964 spos\u00f2 Amedeo di Savoia-Aosta, figlio di Aimone di Savoia, quarto duca d'Aosta, e di Irene di Grecia. Il matrimonio venne celebrato a Sintra, in Portogallo, affinch\u00e9 il re Umberto II d'Italia potesse partecipare alla cerimonia. \nI due hanno avuto tre figli.\nIl matrimonio cess\u00f2 con il divorzio il 26 aprile 1982 ed in seguito venne anche dichiarato nullo dalla Sacra Rota l'8 gennaio 1987. Il 27 aprile 1982 Claudia d'Orl\u00e9ans spos\u00f2 Luigi Arnaldo La Cagnina (n. 1929). Successivamente si separer\u00e0 e dopo il divorzio spos\u00f2 nel 2006 Enrico Gandolfi (1941-2015).\nDiscendenza.\nDal matrimonio tra Claudia e Amedeo di Savoia sono nati:"}
{"id": "2278859", "revid": "666668", "url": "https://it.wikipedia.org/wiki?curid=2278859", "title": "Coppa Intercontinentale 1997 (marzo) (calcio a 5)", "text": "La Coppa Intercontinentale di calcio a 5 del marzo 1997 \u00e8 la prima edizione di tale trofeo nell'ambito del calcio a 5 (FIFA). Tutte le gare previste sono state disputate a Porto Alegre, in Brasile, sede dell'Inter/Ulbra Porto Alegre. La competizione \u00e8 stata organizzata dal 10 marzo al 16 marzo 1997."}
{"id": "2278860", "revid": "1442080", "url": "https://it.wikipedia.org/wiki?curid=2278860", "title": "Perameles", "text": "Perameles \u00e8 il genere dell'ordine dei Peramelemorfi che comprende i cosiddetti bandicoot dal naso lungo.\nComprende quattro specie, ma il bandicoot del deserto, avvistato l'ultima volta nel 1943, si ritiene ormai estinto:"}
{"id": "2278861", "revid": "1516566", "url": "https://it.wikipedia.org/wiki?curid=2278861", "title": "HMS Gloucester (62)", "text": "L'HMS \"Gloucester\", decima nave a portare questo nome nella Royal Navy, \u00e8 stato un incrociatore leggero della Classe Town, tipo \"Gloucester\". Venne varato il 19 ottobre 1937 e consegnato il 31 gennaio 1939.\nEntr\u00f2 in servizio subito prima dello scoppio della Seconda guerra mondiale venendo assegnato all'Oceano Indiano e successivamente al Sudafrica prima di entrare nella \"Mediterranean Fleet\" nel 1940, al comando del Vice Ammiraglio Cunningham. Venne affondato il 22 maggio 1941 durante la Battaglia di Creta con la perdita di 722 uomini su un equipaggio complessivo di 807.\nServizio.\nNell'Oceano Indiano e in Sudafrica.\nIl 7 aprile 1939 il \"Gloucester\" lasci\u00f2 Malta per raggiungere le Indie Orientali, dove prese il posto di ammiraglia di squadra del Quarto Squadrone Incrociatori al comando del Contrammiraglio Ralph Leathem (1888\u20131954). Partecip\u00f2 principalmente ad azioni di pattuglia nell'Oceano Indiano fino a dicembre, quando venne inviato a Simon's Town, in Sudafrica, dove venne impiegato, senza successo, contro le navi corsare tedesche.\nNel Mediterraneo.\nVenne nuovamente trasferito nel maggio 1940, questa volta nel Mediterraneo, dove partecip\u00f2 a numerose azioni. Il 12 giugno, assieme al gemello \"Liverpool\", oper\u00f2 un'incursione contro la piazzaforte di Tobruk, ma senza successo, subendo invece seri danni dalla violenta reazione dell'incrociatore \"San Giorgio\", ancorato nella rada. Il 7 luglio seguente partecip\u00f2 insieme alla flotta del Contrammiraglio Cunningham ad un convoglio da Alessandria a Malta. Il giorno successivo, durante un attacco aereo italiano (34 S.M.81 e S.M.79 del 39\u00ba Stormo, 34\u00ba Gruppo, 31\u00ba Gruppo di Rodi e molti altri bombardieri della 5\u00aa Squadra aerea della Libia), venne colpito in pieno ponte da una bomba, che uccise sul colpo 18 membri dell'equipaggio tra cui il Capitano e due ufficiali. Come conseguenza dell'esplosione, che danneggi\u00f2 la postazione sul ponte, la nave rimase senza governo fino a che non venne utilizzata da un ufficiale sopravvissuto la postazione di tribordo. Nonostante i danni, la nave rimase con la flotta e partecip\u00f2 il 9 luglio alla Battaglia di Punta Stilo. Dopo la battaglia raggiunse Malta insieme alla flotta e al convoglio, per poi tornare ad Alessandria il 13 luglio seguente.\nDurante le riparazioni il \"Gloucester\" ricevette un nuovo Capitano, mentre l'ufficiale che ne aveva preso il comando venne promosso al rango di Capitano.\nLa seconda met\u00e0 del 1940 vide la nave impegnata nel Mediterraneo Orientale e nel Mare Egeo. L'11 gennaio 1941, partecipando all'Operazione Excess, che prevedeva diversi convogli contemporaneamente, venne colpita da una bomba che, pur non esplodendo, uccise nove marinai. In marzo partecip\u00f2 alla Battaglia di Capo Matapan e in aprile partecip\u00f2 a diverse operazioni di bombardamento della costa nordafricana. Una di queste missioni, svolta il 21 aprile sotto il comando dell'Ammiraglio Cunningham insieme alle navi da battaglia \"Warspite\", \"Valiant\" e \"Barham\", oltre a vari incrociatori, port\u00f2 al bombardamento della baia di Tripoli. In questa occasione una bomba caus\u00f2 danni leggeri alla nave.\nL'affondamento.\nIl \"Gloucester\" prese parte alle operazioni attorno all'isola di Creta volte a impedire l'invasione Tedesca dell'isola. Il 22 maggio, mentre si trovava nel canale di Cerigo, a nord di Creta largo circa 26 chilometri, venne attaccato da bombardieri Stuka e affondato dopo un grave incendio. Degli 807 uomini a bordo al momento dell'affondamento solo 85 sopravvissero. Riguardo all'evento esistono versioni differenti, che per\u00f2 concordano sul fatto che la nave fosse a corto sia di carburante che di munizioni antiaeree. Inoltre dopo l'affondamento non vennero inviate navi a recuperare i superstiti, che infatti vennero salvati da navi tedesche e presi prigionieri. Dell'evento si \u00e8 occupata anche la BBC che ne ha ricostruito i vari passaggi in un documentario."}
{"id": "2278869", "revid": "172126", "url": "https://it.wikipedia.org/wiki?curid=2278869", "title": "Thutmosi III", "text": ""}
{"id": "2278870", "revid": "486946", "url": "https://it.wikipedia.org/wiki?curid=2278870", "title": "Set base", "text": ""}
{"id": "2278875", "revid": "775372", "url": "https://it.wikipedia.org/wiki?curid=2278875", "title": "Rajya Sabha", "text": "Il Rajya Sabha (in italiano: \"Consiglio degli Stati\") \u00e8 la camera alta del Parlamento indiano e, insieme alla camera bassa (il Lok Sabha) compone l\u2019organo legislativo indiano.\nComposizione.\nLa camera si compone di 250 membri, di cui 12 scelti dal Presidente dell'India per le loro competenze in settori specifici, quali arte, letteratura, scienza, ecc. Questi membri sono conosciuti come i \"membri nominati\". Il resto del corpo (238 membri) \u00e8 eletto dai rispettivi parlamenti degli Stati federati e territori dell'India, in proporzione al numero degli abitanti. La camera \u00e8 rinnovata per un terzo ogni due anni.\nPer poter essere eletti bisogna essere cittadini indiani ed aver compiuto 30 anni."}
{"id": "2278885", "revid": "666668", "url": "https://it.wikipedia.org/wiki?curid=2278885", "title": "Coppa Intercontinentale 1997 (ottobre) (calcio a 5)", "text": "La Coppa Intercontinentale di calcio a 5 dell'ottobre 1997 \u00e8 la seconda edizione di tale trofeo nell'ambito del calcio a 5 (FIFA). La gara si \u00e8 svolta tra la MFK Dina Moskva e la detentrice Inter/Ulbra Porto Alegre al meglio delle tre gare su tre. La competizione \u00e8 stata organizzata dal 7 ottobre al 9 ottobre 1997."}
{"id": "2278893", "revid": "123632254", "url": "https://it.wikipedia.org/wiki?curid=2278893", "title": "Duomo di Macerata", "text": "La cattedrale di Macerata, o duomo di San Giuliano, nota fin dal X secolo, \u00e8 la chiesa cattedrale della diocesi di Macerata-Tolentino-Recanati-Cingoli-Treia.\nStoria.\nPrima della costruzione del duomo, sul terreno su cui poi sorger\u00e0 la cattedrale maceratese si trovava una piccola chiesa rurale dedicata a San Giuliano, eretta nel 1022. Tra XIV e XV secolo, a fianco della chiesa venne eretto un secondo edificio, completato nel 1478 dalla costruzione del campanile ancora oggi visibile, di stile gotico fiorito (probabilmente su disegno di Marino di Marco Cedrino).\nLe due costruzioni presenti, vennero unificate a formare un'unica cattedrale neoclassico nel 1771, su progetto dell'architetto imolese Cosimo Morelli, eseguita a spese dell'allora vescovo di Macerata e Recanati, il forlivese Nicol\u00f2 dall'Aste. I lavori proseguirono sino al 1790.\nDescrizione.\nLa facciata, incompiuta, ha i resti di un campanile di scuola gotico-fiorita, eretto nel 1467-1478 ed attribuito a Marino di Marco Cedrino.\nL'interno della chiesa fu progettato da Cosimo Morelli e risulta essere vasto e luminoso. Nell'abside \u00e8 posta una pala raffigurante San Giuliano che intercede presso la Madonna col Bambino a causa della minaccia della peste, opera di Cristoforo Unterpergher (1786).\nNelle cappelle laterali sono conservate diverse opere di pregio artistico fra le quali spiccano nella seconda cappella a destra una pala del 1600 raffigurante la Madonna fra santi; un mosaico con san Michele Arcangelo nel transetto destro, eseguito nel 1628 che fu donato dal cardinale Guglielmo Pallotta. \nI lavori proseguirono sino al 1790.\nOrgani a canne.\nSulla cantoria in cornu Epistolae si trova l'organo Gaetano Callido costruito nel 1790 e restaurato dall'organaro Sabatini tra il 1999 e il 2007.\nLo strumento, a trasmissione meccanica, presenta due tastiere di 47 tasti con prima ottava corta e una pedaliera a leggio di 20 note.\nEsiste un secondo organo a canne a trasmissione elettrica di due manuali di 61 note e pedaliera di 32 con 18 registri, costruito da Alessandro Girotto nel 1982, fu collocato inizialmente presso la chiesa di Santa Maria della Consolazione di Piazza Mazzini, sede dei Pueri Cantores di Don Fernando Morresi, nel 1987 ne fece dono alla cattedrale prima della sua morte, trasferito sempre dal costruttore e collocato nel transetto destro del Duomo, per l'accompagnamento dell'assemblea."}
{"id": "2278897", "revid": "120641917", "url": "https://it.wikipedia.org/wiki?curid=2278897", "title": "Arnaldo Forni Editore", "text": "Arnaldo Forni Editore \u00e8 stata una casa editrice italiana\nspecializzata in ristampe anastatiche, con sede a Sala Bolognese.\nStoria.\nInizi\u00f2 i primi passi nel 1960 quando il suo fondatore, Arnaldo Forni (1918-1983), valente antiquario, ebbe l'intuizione che, per soddisfare le esigenze di tanti che desideravano acquistare libri antichi sempre pi\u00f9 costosi e rari o non pi\u00f9 presenti sui mercati, era necessario riprodurli identici.\nLa ristampa anastatica venne in aiuto a questa sua semplice intuizione. Fu cos\u00ec che furono ripubblicate moltissime opere cui gli studiosi potevano accedere a fatica solo consultandoli nelle biblioteche.\nIl catalogo raggiunse pi\u00f9 di 3000 titoli e l'attivit\u00e0, proseguita dalle due figlie, arriv\u00f2 alla terza generazione.\nLe materie furono le pi\u00f9 svariate: dall'Arte all'Araldica, dalla Dialettologia al Folklore, dalla Bio-bibliografia alla Gastronomia, ma quelle fondamentali furono la Storia locale, la Numismatica e la Musica antica.\nQuesta vasta produzione fu sostenuta da una costante ricerca bibliografica in collaborazione con docenti di livello universitario.\nLa casa editrice ha chiuso i battenti nel dicembre 2017."}
{"id": "2278899", "revid": "36426", "url": "https://it.wikipedia.org/wiki?curid=2278899", "title": "Chiese di Cerreto Sannita", "text": "Le chiese di Cerreto Sannita sono state principalmente ricostruite a cavallo fra il XVII ed il XVIII secolo a seguito del terremoto del 5 giugno 1688 e della successiva ricostruzione del paese decretata dal conte Marzio Carafa ed eseguita dal \"regio ingegnere\" Giovanni Battista Manni. Autori della ricostruzione delle chiese furono le potenti confraternite ed i ricchi commercianti di panni lana che entro il 1750 edificarono circa venti luoghi sacri sparsi fra il centro storico e le numerose contrade rurali.\nLavorarono all'abbellimento delle chiese sia maestranze locali che napoletane come l'arienzano Giacomo Caldarisi e il milanese Giovanni Borrelli per gli stucchi, il napoletano Francesco Celebrano ed il solopachese Lucantonio D'Onofrio per i dipinti, i cerretesi Nicol\u00f2 Russo ed i Marchitto per le pavimentazioni in maiolica. \nStoria e aspetti artistici.\nA causa delle distruzioni dovute ai diversi terremoti susseguitisi nel tempo e alla carenza di fonti scritte non \u00e8 possibile indicare quali fossero stati i primi luoghi di culto in et\u00e0 paleocristiana. \u00c8 invece storicamente provato che con la conversione dei Longobardi al cattolicesimo la grotta della Morgia Sant'Angelo venne aperta al culto in onore di san Michele, loro protettore. La prima chiesa citata in un documento scritto \u00e8 la Collegiata di San Martino di cui si ha notizia in un diploma dell'anno 972 dell'imperatore Ottone II di Sassonia che la confermava all'abate Gregorio di Santa Sofia in Benevento.\nCon la ricostruzione del paese a seguito del terremoto del 5 giugno 1688, la riedificazione delle chiese in gran parte in siti diversi dai precedenti fu eseguita principalmente a spese delle diverse confraternite e di privati cittadini. Furono i mercanti di panni lana, singolarmente, a costruire le chiese di San Gennaro, di San Nicola e di San Giuseppe mentre le confraternite della Madonna di Costantinopoli (del ceto alto), di Sant'Antonio (del ceto medio) e di San Rocco (del ceto povero) edificarono i rispettivi luoghi di culto. Diversamente avvenne per la Collegiata di San Martino (costruita con il denaro della confraternita del Corpo di Cristo, dei feudatari Marino e Marzio Carafa e dell'Universitas) e per la Cattedrale, eretta con i fondi pi\u00f9 volte richiesti ai Papi dai vescovi.\nAl contrario di ci\u00f2 che avvenne per la costruzione delle abitazioni, i cantieri delle strutture religiose durarono diversi decenni e si protrassero a volte sino alla met\u00e0 del XVIII secolo. Tale lungaggine fu dovuta principalmente o alla carenza dei fondi (ad esempio per la Collegiata di San Martino) o alla priorit\u00e0 dell'opera edilizia data alle case ed agli opifici. Dalle macerie del sisma del 1688 si salvarono poche opere artistiche come tre dipinti che erano ubicati nell'oratorio della confraternita della Madonna di Costantinopoli e una tela raffigurante l'Ecce Homo, datata al XV secolo ed indicata come il pi\u00f9 antico dipinto oggi conservato nel paese. Fra le sculture venne recuperata una statua lignea romanico bizantina oggi sita nel museo civico di arte sacra. Nelle chiese di Cerreto Sannita gli stucchi sono molto simili perch\u00e9 eseguiti dalla stessa persona, mastro Giacomo Caldarisi, salvo alcuni rifacimenti postumi del Borrelli nella Collegiata e nella chiesa di san Gennaro. La tecnica di pittura ad affresco \u00e8 quasi inesistente, sostituita invece dalla raffigurazione a tempera mentre in quasi tutte le architetture religiose sono presenti resti di pavimenti in maiolica cerretese settecentesca.\nA Cerreto Sannita verso la met\u00e0 del XVIII secolo sost\u00f2 l'artista Francesco Celebrano che esegu\u00ec numerosi dipinti come la tela posta sull'altare maggiore della chiesa di sant'Antonio, alcune lunette nel Santuario Madonna delle Grazie e la decorazione a tempera di alcune sale di palazzo Ungaro. \u00c8 conservata nel Tesoro della Cattedrale una tela raffigurante la Crocifissione ed attribuita a Luca Giordano.\nChiese non pi\u00f9 esistenti.\nChiesa di Santa Maria dell'Annunciata o de Foresta.\nEra un edificio sacro sito nel verde di monte Alto, a nord della chiesa della Madonna della Libera e data la troppa lontananza veniva spesso trascurata dalle visite pastorali. Una prima citazione del luogo sacro risale al 1595 mentre l'ultima al 1686. Nel 1601 l'Universitas don\u00f2 6 ducati per l'acquisto di una campana mentre nel 1605 la sig.ra Diodora Rao fece voto di recarvisi scalza. Vi era un unico altare con un dipinto avente in basso diversi stemmi fra cui quello del feudatario che godeva del diritto di patronato dello stabile.\nChiesa di San Nicola.\nVenne edificata nell'attuale abitato a seguito del terremoto del 1688 da Giovan Angelo Rosato, ricco commerciante di panni lana. Nel suo testamento del 1708 che stil\u00f2 il giorno stesso della morte, decise di donare alla chiesa 1400 ducati (circa 350.000 euro). Il suo cadavere fu posto temporaneamente nella Collegiata di San Martino in attesa che terminasse il cantiere dell'edificio. La chiesa trovava posto nell'attuale piazza Vincenzo Mazzacane e venne abbattuta nella met\u00e0 del XX secolo. Il dipinto che trovava posto sull'altare \u00e8 sito nella sacrestia della Collegiata.\nChiesa di San Paolo.\nEra un piccolo edificio sacro che doveva trovarsi nelle vicinanze della chiesa di San Giovanni dato che sino a pochi decenni fa la localit\u00e0 veniva chiamata ancora \"San Giovanni e San Paolo\". Era di patronato dei germani Fabio, Tommaso e Martino Giamei che la fondarono nel XVI secolo. Nel 1686 risultava avere un solo altare con un dipinto raffigurante la Madonna.\nChiesa di San Sebastiano.\nAntica cappella rovinata agli inizi del XX secolo a causa di un dissesto del terreno sulla strada che conduce al Santuario della Madonna delle Grazie. Citata per la prima volta nel 1616, venne subito restaurata a seguito dei danni riportati nel 1688. Nel 1650 dinanzi alla chiesa per ordine del conte Diomede V Carafa venne assassinato il diacono Francesco Magnati, colpevole di aver denunciato le prepotenze del feudatario. L'esterno era con facciata a capanna ed aveva un piccolo campanile al centro."}
{"id": "2278900", "revid": "666668", "url": "https://it.wikipedia.org/wiki?curid=2278900", "title": "Coppa Intercontinentale 1998 (calcio a 5)", "text": "La Coppa Intercontinentale di calcio a 5 del 1998 \u00e8 la terza edizione di tale trofeo nell'ambito del calcio a 5 (FIFA), seppur non ancora riconosciuto dalla FIFA stessa. La competizione si \u00e8 svolta dal 14 al 16 ottobre tra la MFK Dina Moskva, detentrice del trofeo, e i brasiliani dell'Atletico Pax de Minas, che si sono aggiudicati la coppa al meglio delle tre partite."}
{"id": "2278907", "revid": "113638516", "url": "https://it.wikipedia.org/wiki?curid=2278907", "title": "Prairie School", "text": "La Prairie School (letteralmente \"Scuola della prateria\") \u00e8 uno stile architettonico principalmente statunitense apparso tra la fine del XIX e l'inizio del XX secolo.\nLo stile \u00e8 caratterizzato da linee orizzontali, tetti piani o con moderate pendenze, cornicioni molto aggettanti.\nLa \"Prairie School\" \u00e8 principalmente associata con una generazione di architetti impiegati o influenzati da Louis Sullivan o Frank Lloyd Wright, ma generalmente non include lo stesso Sullivan. Sebbene la \"Prairie School\" abbia avuto origine a Chicago, alcuni dei suoi esponenti esportarono lo stile ben oltre l'area del Midwest.\nTra gli esponenti di questo stile si possono ricordare:"}
{"id": "2278913", "revid": "486946", "url": "https://it.wikipedia.org/wiki?curid=2278913", "title": "Audiocassette", "text": ""}
{"id": "2278916", "revid": "125841197", "url": "https://it.wikipedia.org/wiki?curid=2278916", "title": "Diari di Mussolini", "text": "I diari di Mussolini furono due insiemi di documenti falsi creati sfruttando le testimonianze storiche che riportano l'uso di Mussolini di possedere un diario.\nNella realt\u00e0 come raccont\u00f2 il figlio del Duce, Vittorio, egli aveva 20 agende ove riport\u00f2 tutti gli avvenimenti e i sentimenti che prov\u00f2 nel corso degli anni 1922-1942. Dopo che il Duce incaric\u00f2 il figlio di portarle al sicuro, esse furono portate dapprima nell'ambasciata giapponese di Berna. Dopo lo scoppio della bomba atomica ad Hiroshima si comprese che l'ambasciata giapponese non era pi\u00f9 sicura e dunque tramite un amico sacerdote di Vittorio Mussolini, furono portate in una parrocchia cattolica svizzera. Molti mesi dopo, quando la situazione in Italia si stabilizz\u00f2, Vittorio decise di riprendere i diari ma il parroco raccont\u00f2 che un uomo, con un documento firmato dalla moglie di Mussolini (la firma si scopr\u00ec che fu falsificata) chiedeva di riavere i diari. Probablmente si trattava di una spia estera. \nFalso del 1957.\nUna prima falsificazione risale al 1957 quando Rosa e Amalia Panvini, madre e figlia, affermarono di aver reperito trenta volumi di diari il cui materiale fu autenticato anche da Vittorio Mussolini. Sulle prime proprio l'elevato numero di volumi sembr\u00f2 un elemento a favore dell'autenticit\u00e0. A una lettura approfondita, emergevano tuttavia tutte le incongruenze. Si trattava di una composizione basata su articoli di giornale, biografie, interventi personali, come le onnipresenti osservazioni sul meteo.\nL'edizione Bompiani del 2011, \"I diari di Mussolini - veri o presunti\" molto probabilmente \u00e8 proprio tratta da questa falsificazione. Nella riproduzione anastatica, infatti, la data del 2 giugno riporta \"Festa naz.\", quindi \u00e8 stata stampata sicuramente dopo il 1946 e non sarebbe stata disponibile nel 1935. Analizzando le annate seguenti, poi, il 2 giugno, quando cade di domenica, \u00e8 sempre Pentecoste, solennit\u00e0 non riportata nell'agenda in copia anastatica nel libro. Quindi, a parte la calligrafia non somigliante, \u00e8 logico dedurre che sia stato compilato su un'agenda del 1957.\nFalso del 2007.\nL'11 febbraio 2007, Marcello Dell'Utri annuncia di aver ricevuto dai figli di un partigiano deceduto (di cui si rifiuta di rivelare il nome) cinque presunti diari manoscritti da Benito Mussolini, contenenti appunti dal 1935 al 1939. Alcuni storici quali Francesco Perfetti inizialmente furono possibilisti, altri come Giovanni Sabbatucci e Valerio Castronovo si esprimono al riguardo con scetticismo. Pochi giorni pi\u00f9 tardi \"L'Espresso\" annuncia, in seguito ad uno studio approfondito, il palese falso dei diari dopo diversi mesi di attenti studi condotti da uno dei pi\u00f9 autorevoli storici del fascismo, Emilio Gentile, e dal presidente dei grafologi italiani Roberto Travaglini, che constatarono delle macroscopiche discrepanze storiche ed una grafia non riconducibile a Mussolini.\n\u00c8 stato fatto notare che questi diari non sono una novit\u00e0: per la prima volta, comparvero nel 1980, offerti in vendita al \"Times\" di Londra che li sottopose all'analisi di alcuni esperti e alla fine li rifiut\u00f2. Nei primi anni Novanta vennero proposti alla casa d'aste Sotheby's che ne certificarono la falsit\u00e0, nel 1992 tentarono di venderli all'editore Carlo Feltrinelli che, fatti visionare da esperti risped\u00ec al mittente i volumi, nel 2004 infine vennero proposti a \"L'Espresso\" che fece effettuare l'analisi ai due esperti sopra citati e, appuratane la falsit\u00e0, rifiut\u00f2 l'acquisto.\nNel 2007, furono comprati da Marcello Dell'Utri il quale, nonostante l'opinione contraria di tutti gli storici e gli esperti in materia grafologica, continua a sostenerne l'autenticit\u00e0. Il 27 maggio 2010 Silvio Berlusconi, intervenendo a un vertice dell'OCSE, ha citato un passo di questi diari presentandoli come attendibili:\nQuella di Dell'Utri si trattava in realt\u00e0 di un'operazione spregiudicata, che sulla base del falso diario, intendeva accreditare al dittatore un \"volto umano\", pacifista, critico di Hitler, contrario alle leggi antiebraiche. I diari, rifiutati dalla maggior parte degli editori, furono editi da Bompiani. La direttrice editoriale Elisabetta Sgarbi li pubblic\u00f2 con la dicitura \"veri o presunti\", discutibile dato che si trattava di falsi conclamati.\nNel marzo 2011, i diari sono stati distribuiti gratuitamente dal quotidiano \"Libero\" in 30 fascicoli allegati. Sempre nel 2011, lo storico esperto di carte d'archivio Mimmo Franzinelli ha pubblicato con Bollati Boringhieri il libro \"Autopsia di un falso: i diari di Mussolini e la manipolazione della storia\".\nIn questo saggio, vengono rigorosamente analizzati punto per punto i \"presunti diari\", mettendo in evidenza le numerose incongruenze, gli anacronismi e gli errori macroscopici che ne caratterizzano il contenuto e si dimostra ulteriormente ed analiticamente la loro assoluta inverosimiglianza."}
{"id": "2278919", "revid": "309289", "url": "https://it.wikipedia.org/wiki?curid=2278919", "title": "Isoodon auratus", "text": "Il bandicoot dorato (Isoodon auratus ) \u00e8 un bandicoot dal naso corto diffuso in Australia settentrionale. Di gran lunga membro pi\u00f9 piccolo del suo genere, \u00e8 grande poco pi\u00f9 della met\u00e0 dei suoi stretti parenti, il bandicoot bruno settentrionale (\"I. macrourus\") e il bandicoot bruno meridionale (\"I. obesulus\").\nAttualmente il bandicoot dorato \u00e8 una specie minacciata. Un tempo diffuso in gran parte dell'Australia nord-occidentale e perfino in una piccola area al confine tra Nuovo Galles del Sud e Australia Meridionale, \u00e8 ora ristretto alla regione del Kimberley, alle isole di Augustus, Barrow e Middle, al largo dell'Australia Occidentale (\"I. auratus barrowensis\"), e all'isola di Marchinbar, nel Territorio del Nord. Oltre che per le dimensioni inferiori, si differenzia dai bandicoot bruni anche per la colorazione dorata."}
{"id": "2278926", "revid": "6923", "url": "https://it.wikipedia.org/wiki?curid=2278926", "title": "Societ\u00e0 Elettrofinanziaria", "text": "Societ\u00e0 Elettrofinanziaria S.p.A. era una azienda pubblica italiana che operava nel settore delle partecipazioni finanziarie. Era posta sotto il diretto controllo del Ministero delle finanze e del Governatore della Banca d'Italia.\nStoria.\nGi\u00e0 \"Banca Nazionale di Credito\", Societ\u00e0 Elettrofinanziaria nasce nel giugno 1931 per rilevare le partecipazioni di BNC acquistata da Credito Italiano, in industrie di pubblica utilit\u00e0, immobiliari urbane e bancarie. Nel 1933 venne acquisita da IRI e posta in liquidazione.\nPartecipazioni.\nTra le aziende partecipate vi erano Anonima Gestione Valori, Enotria-Compagnia Industriale e Commerciale, Consorzio Immobiliare Nazionale, Finanziaria Ambrosiana, Soci\u00e9t\u00e9 Financi\u00e8re Italo-Suisse."}
{"id": "2278933", "revid": "117505595", "url": "https://it.wikipedia.org/wiki?curid=2278933", "title": "Civilt\u00e0 atestina", "text": "La civilt\u00e0 atestina o cultura atestina, anche detta civilt\u00e0 paleoveneta, \u00e8 una \"facies\" dell'Italia protostorica, diffusa nell'attuale territorio del Veneto, e sviluppatasi tra la prima et\u00e0 del ferro (IX secolo a.C.) e l'et\u00e0 romana (I secolo a.C.) e derivata dalla precedente e pi\u00f9 estesa cultura protovillanoviana.\nEssa prende il suo nome da Este in provincia di Padova, che ne fu il centro principale, ed \u00e8 detta anche \"civilt\u00e0 delle situle\", dal nome degli oggetti tipici della sua produzione.\nL'economia era fondata sull'agricoltura, l'allevamento delle pecore, la pesca in acqua dolce. Si praticavano scambi con l'Etruria padana sin da epoca villanoviana, in particolare con l'area bolognese, con l'Etruria tirrenica, la Slovenia, il Tirolo e la regione hallstattiana.\nCronologia.\nSi distinguono 4 fasi. Este II ed Este III corrispondono alla fase orientalizzante della civilt\u00e0 etrusca. Este IV termina con la Romanizzazione. La suddivisione in quattro fasi della civilt\u00e0 atestina fu elaborata per la prima volta da Alessandro Prosdocimi e pubblicata nel 1882 in \u201cNotizie degli Scavi di Antichit\u00e0\u201d rivista ufficiale dell'Accademia Nazionale dei Lincei.\nSitule.\nLa situla Benvenuti \u00e8 uno dei migliori esempi di questa produzione, con ornamenti animali (reali o fantastici), vegetali e geometrici, che dimostrano un'influenza orientale. Vi sono raffigurate anche scene con personaggi, dove si scorgono i primi intenti narrativi, con temi tipicamente locali come scene di commercio, di lotta, di vita rurale e di guerra.\nLe situle sono diffuse su un ampio raggio, forse a opera di artigiani itineranti in contatto con civilt\u00e0 orientali pi\u00f9 progredite, probabilmente tramite la mediazione dell'Etruria o delle colonie adriatiche della Magna Grecia o della penisola balcanica."}
{"id": "2278936", "revid": "767487", "url": "https://it.wikipedia.org/wiki?curid=2278936", "title": "Canone inverso - Making Love", "text": "Canone inverso - Making Love \u00e8 un film del 2000 diretto da Ricky Tognazzi, tratto dall'omonimo romanzo del 1996 di Paolo Maurensig.\nTrama.\nPraga, 1968. Un suonatore di violino di strada riconosce, all'interno di un locale, una ragazza. Entrato nel locale, si mette a suonare una melodia, che alla ragazza ricorda inspiegabilmente la sua infanzia. Rincorso dalla ragazza in strada, il violinista dice di chiamarsi Jeno, e racconta alla giovane la propria storia.\nIl padre del giovane Jeno abbandon\u00f2 lui e la madre poco dopo che nacque il bambino, lasciando in eredit\u00e0 solo un violino e una melodia che la donna continuava a cantare al figlio, che crebbe con la passione per la musica.\nLa madre di Jeno si spos\u00f2 in seguito con un allevatore di maiali, da cui Jeno prese il cognome, Varga. Crescendo, Jeno prendeva parte all\u2019attivit\u00e0 lavorativa del patrigno, portandosi sempre dietro con s\u00e9 il violino. \nUn giorno, facendo una consegna in un albergo, sente suonare una melodia al piano. Incuriosito dalla musica, la segue fino a trovare la stanza di Sophie Levi, una famosa pianista con la quale Jeno \u201csuonava\u201d insieme alla radio.\nIncontratala ormai di persona il ragazzo ne rimane ossessionato e fa di tutto per incontrarla nuovamente, anche se lei \u00e8 sposata con un altro. Per aiutare il ragazzo a perseguire il suo sogno di musicista, dopo averlo sentito suonare, gli consiglia di iscriversi all\u2019accademia musicale della quale era preside il suo maestro.\nJeno decide di seguire il consiglio di Sophie e entra nell'accademia, che ha regole molto dure che vanno dalla doccia fredda (la nudit\u00e0 permette ai suoi compagni di riconoscere l'appartenenza di Jeno alla stirpe ebraica, avendo subito come loro la circoncisione dell'organo sessuale) alla reclusione nelle celle per chi trasgredisce e proprio in quest'ultima circostanza Jeno fa amicizia con l\u2019aristocratico David Blau.\nAlla cena del capodanno del 1939, tenuta nel salone dell'accademia, viene introdotta la pianista Sophie Levi, l'artefice dell'ingresso in accademia di Jeno. Il direttore Hischbaum dell'accademia annuncia le imminenti audizioni per un primo violino che avrebbe accompagnato Sophie ad un concerto. Durante l'audizione, il maestro Weigel abbandona il posto di giurato. Venendo a mancare il quorum, e rimasti Jeno e David quali candidati, l'audizione viene posposta. Audizione mai terminata in accademia, a causa dell'arrivo dei nazisti e conseguente allontanamento del direttore Hischbaum per via delle sue origini ebree. Analoga sorte per tutti gli studenti di medesime origini, tra cui anche David.\nPer rimanere accanto all'amico, Jeno si fa espellere colpendo Weigel, nuovo direttore xenofobo, e parte con David alla volta di casa sua. Arrivati al castello di David, questi mostra a Jeno la galleria di ritratti dei suoi antenati appesi ai muri del corridoio che portano alla stanza di David. Tra tutti, l'unico che David adora \u00e8 quello di una donna di nome Costanza. Dirigendosi verso la stanza di David, Jeno ne indovina l'ubicazione, suscitando nell'amico stupore. L'umore di David da colmo di amicizia muta in una commistione di odio, rancore, delusione ed abbandono quando scopre il violino in possesso di Jeno. Violino a lui noto, poich\u00e9 suo padre affermava di averne subito il furto durante la Grande Guerra.\nIl giorno seguente arriva alla residenza Blau l'ex direttore Hischbaum, per terminare l'audizione.\nDavid sceglie il brano, il canone inverso che anche Jeno conosce, essendo una delle poche cose che suo padre gli aveva lasciato, assieme al violino, prima di abbandonarlo. I due ragazzi scoprono cos\u00ec di essere fratellastri, e David rinuncia alla gara, e Jeno ottiene cos\u00ec la partecipazione al concerto con Sophie. La ragazza, proprio il giorno della prima a teatro, abbandona alla stazione ferroviaria il marito con cui sarebbe dovuta fuggire dalla Cecoslovacchia per le leggi antisemite. Prima del concerto, nel camerino, Jeno e Sophie si uniscono nella loro unica notte d'amore. Durante il concerto, irrompono le SS naziste ed arrestano tutti i musicisti ebrei, Jeno e Sophie compresi.\nQualche anno dopo, in un campo di concentramento, Jeno suona accanto al filo spinato il canone inverso davanti a Sophie e alla loro figlia, Costanza.\nNel presente, Jeno e la ragazza sono costretti a separarsi per l'imminente arrivo dei carri armati russi, in schieramento a Praga, ma prima di andarsene lascia il violino alla ragazza.\nAnni dopo, il violino \u00e8 stato messo all\u2019asta dalla stessa Costanza, in un tentativo di ritrovare quello che ormai sa essere il padre, Jeno Varga. All\u2019asta per\u00f2 si presenta il Barone Blau, al quale la ragazza chiede spiegazione e aiuto.\nIl barone Blau, suo nonno, le rivela per\u00f2 che l\u2019uomo che lei ha incontrato qualche anno prima e che le aveva lasciato il violino non era Jeno, ma suo fratello David, che non essendo riuscito a superare il trauma per la morte del fratello, ne aveva assunto la personalit\u00e0.\nDevastata dalla notizia, Costanza chiede comunque al nonno di aiutarla a trovare David e di provare a ricostruire insieme la famiglia.\nIl barone accetta e porta Costanza alla vecchia accademia di musica, ormai in rovina, dove David vive con i suoi fantasmi.\nI tre finalmente si riuniscono e vanno via insieme.\nIl canone inverso.\nIl titolo \u00e8 dato da questo brano per due violini (sempre scritto da Morricone) basato su una melodia suonata dal primo violino in maniera classica, mentre il secondo lo suona dalla fine verso l'inizio, e viene seguito poi da una coda. Questo tipo di scrittura contrappuntistica, in realt\u00e0, viene definita come canone retrogrado; infatti, un canone inverso propriamente detto \u00e8 una composizione in cui la seconda voce esegue gli stessi intervalli della prima, ma per moto contrario (ad esempio, una terza ascendente nella prima voce diventer\u00e0 una terza discendente nella seconda)."}
{"id": "2278940", "revid": "1632387", "url": "https://it.wikipedia.org/wiki?curid=2278940", "title": "Freedom Call (Angra)", "text": "Freedom Call \u00e8 un EP degli Angra.\nContiene una cover della canzone \"Painkiller\" dei Judas Priest."}
{"id": "2278942", "revid": "438678", "url": "https://it.wikipedia.org/wiki?curid=2278942", "title": "Per salire pi\u00f9 in basso", "text": "Per salire pi\u00f9 in basso (\"The Great White Hope\") \u00e8 un film del 1970 diretto da Martin Ritt.\nIl film \u00e8 ispirato al pugile Jack Johnson, che conobbe il suo massimo successo fra il 1908 e il 1915.\nTrama.\nAmbientato tra il 1910 e il 1915, il film racconta le vicende del campione afroamericano Jack Jefferson, che consegue una serie di vittorie sul ring sconfiggendo avversari bianchi uno dopo l\u2019altro. Presto la stampa e i razzisti caldeggiano la ricerca di una \"grande speranza bianca\", un pugile che possa sottrarre a Jefferson il titolo dei pesi massimi. Nel frattempo l\u2019uomo ha iniziato una relazione con una donna bianca separata, Eleanor. Le autorit\u00e0 cospirano per incastrare Jack per il reato di rapporti sessuali illegali e metterlo cos\u00ec fuori gioco."}
{"id": "2278944", "revid": "767487", "url": "https://it.wikipedia.org/wiki?curid=2278944", "title": "Monte Heha", "text": "Il Monte Heha (2.684 ) \u00e8 la montagna pi\u00f9 alta del Burundi. Si trova nella catena dei Monti Mitumba."}
{"id": "2278948", "revid": "1048993", "url": "https://it.wikipedia.org/wiki?curid=2278948", "title": "Ying Ruocheng", "text": "Biografia.\nYing Ruocheng studi\u00f2 in una scuola di missionari cristiani a Tientsin, e in seguito si laure\u00f2 al Dipartimento di Lingue Straniere dell'Universit\u00e0 Tsinghua. Divenne attore, direttore artistico e vice ministro cinese della Cultura dal 1986 al 1990. Come attore, la sua pi\u00f9 nota interpretazione fu quella del governatore della prigione nel film \"L'ultimo imperatore\" di Bernardo Bertolucci, la prigione cinese in cui l'ultimo Imperatore della Cina Pu Yi fu rinchiuso per dieci anni, dopo per aver collaborato con i giapponesi durante la seconda guerra mondiale. Nel 1982 interpret\u00f2 il ruolo di Kublai Khan nella serie televisiva \"Marco Polo\", mentre nel 1993 imperson\u00f2 il monaco tibetano Lama Norbu nel film di Bertolucci \"Piccolo Buddha\".\nVita privata.\nSi spos\u00f2 con Wu Ziliang, una traduttrice, ed ebbe un figlio, Ying Da, un altro noto attore."}
{"id": "2278952", "revid": "1005847", "url": "https://it.wikipedia.org/wiki?curid=2278952", "title": "Motta Visconti", "text": "Motta Visconti (\"La Mott\" in dialetto milanese AFI: ) un comune italiano di abitanti della citt\u00e0 metropolitana di Milano in Lombardia.\nStoria.\nIl nucleo originario era chiamato Campese, a ovest dell'attuale Motta Visconti. Probabilmente gi\u00e0 esistente in epoca romana o celtica (il sostantivo latino del nome attuale deriva infatti dal toponimo gallico \"Motta\" = \"terreno rialzato\"), divenne sede di una signoria. I de Campesis noti sono per\u00f2 successivi al 1100 e occupano importanti cariche a Pavia. Durante questo periodo, a causa delle lotte tra Milano e Pavia, gli abitanti di Campese si trasferirono progressivamente alla Motta, una fortezza dei de Campesis posta pi\u00f9 a est e il borgo rimarr\u00e0 poi disabitato. Motta verr\u00e0 acquistata da un rampollo della famiglia Visconti, alla quale il paese legher\u00e0 il nome. Nel 1786 il comune di Motta Visconti fu inserito nella provincia di Pavia.\nMonumenti e luoghi d'interesse.\nChiesa parrocchiale di San Giovanni Battista.\nLa chiesa principale di Motta, intitolata al suo santo patrono. Si trova in via Soriani, una traversa centrale di via Gigi Borgomaneri. \nLa chiesa fu ricostruita nel 1782 su un antecedente del primo Quattrocento, voluto dai Visconti di Cislago, e conserva tele seicentesche tra cui una Nascita della Vergine di Giovanni Maria Arduinio.\nUn tempo apparteneva alla pieve di San Vittore a Casorate, per poi passare sotto la pieve di Corbetta.\nLa chiesa \u00e8 un esempio di barocchetto lombardo. Il campanile alto 35 metri possiede un concerto di 5 campane in Mib3 tutte fuse da Barigozzi nel 1883.\nGiugno mottese.\nIl patrono del paese \u00e8 San Giovanni Battista, che si festeggia il 24 di giugno. Il mese viene definito cos\u00ec per via della festa patronale e ogni fine settimana viene organizzato qualcosa di diverso: bancarelle lungo le vie, concerti, cena in piazza e giostre.\nL'amministrazione comunale organizza la \"Sagra delle Ciliegie\", predisponendo anche un'area ludica e la chiusura di alcune vie del paese. Tra le altre manifestazioni: uno spettacolo teatrale, musica per le vie, una gara ciclistica, il \"San Rock Festival\", una serata canora, la cosiddetta \"Notte bianca\", la \"Sagra Patrono\" e un raduno di moto d'epoca.Oltre alla Sagra Del Fungo Porcino.\nIn merito a questa festa, molto sentita nel paese, c'\u00e8 una tradizione, che ormai solo poche persone ricordano (anziani esclusi), ed \u00e8 la seguente: la sera della vigilia di San Giovanni Battista (23 giugno) si prende un vesetto di vetro, lo si riempie di acqua fino all'orlo, poi si aggiunge l'albume di un uovo, infine il tutto lo si posiziona in giardino o nell'orto, comunque in un luogo dove ci sia una buona rugiada; al mattino seguente (24 giugno) si noter\u00e0 che l'albume ha assunto la forma di una barca, che si dice sia quella di San Giovanni Battista.\nMaraMotta.\nLa \"MaraMotta\" \u00e8 una manifestazione podistica organizzata dalla Parrocchia. \nPartenza dalla Cascina Agnella, il percorso pi\u00f9 lungo (circa ) tocca: la cascina Caiella, cascina Morona, Chalet San Rossore in localit\u00e0 \"Guado della Signora\" - Fiume Ticino, Villa Pizzo in localit\u00e0 \"Tenuta Cantarana\" e ritorno.\nIl percorso breve (circa ) parte ugualmente dalla Cascina Agnella ma si dirige verso il paese, arriva in piazza, passa per via S. Anna, Cascina Caiella, Naviglio, ex \"Metalsider\", \"Localit\u00e0 Passatempo\" e ritorna alla Cascina Agnella.\nEsiste anche una manifestazione podistica competitiva organizzata dal gruppo sportivo locale \"Running Team Motta Visconti\" chiamata 'Tra i Girasc e Scaron' che si svolge interamente nei boschi del Parco Ticino e tocca appunto questi due storici punti del parco.\nSi svolge su tre percorsi di 7, 14 e con partenza dal Centro Sportivo \"'Francesco Scotti'\".\nLa corsa \u00e8 valida nella classifica \"Sempre in Marcia\" con premi per le varie categorie di Atleti e per i Gruppi. Tutte le edizioni sono state fino ad ora vinte dal maratoneta Landrianese Silvano Corradini.\nSociet\u00e0.\nLingue e dialetti.\nAccanto alla lingua italiana, \u00e8 parlata la lingua lombarda nella sua locale variante. Il dialetto mottese, a differenza di altre parlate milanesi ariose, presenta l'apocope di -a in fine di parola, es. \"La Mott, motajoeur, fioeur, gainn, gugg, scir, scirensg, strav\" \"Motta Visconti, mottese (f.), figlia, gallina, ago, cera, ciliegia, strada\"."}
{"id": "2278959", "revid": "1543377", "url": "https://it.wikipedia.org/wiki?curid=2278959", "title": "Capanno Quonset", "text": "Un capanno Quonset (in inglese Quonset hut) \u00e8 una struttura prefabbricata leggera realizzata con lamiera zincata ondulata, a sezione semicircolare. Il progetto \u00e8 stato sviluppato negli Stati Uniti ed \u00e8 basato su quello del capanno Nissen, sviluppato in Gran Bretagna durante la prima guerra mondiale. Centinaia di migliaia ne furono prodotti durante il corso della seconda guerra mondiale, il surplus militare fu successivamente venduto anche al pubblico. Il nome deriva dal primo sito di fabbricazione, al Quonset Point, nel \"Davisville Naval Construction Battalion Center\" (North Kingstown, Rhode Island).\nStoria e progettazione.\nI capanni Quonset furono fabbricati da molti imprenditori indipendenti da tutto il mondo, ma i primi ad essere stati costruiti fu nel 1941, quando la United States Navy aveva la necessit\u00e0 di un fabbricato leggero e multiuso, che potesse venire spedito ovunque e montato da personale non specializzato. La compagnia di costruzioni di George A. Fuller fu selezionata per la fabbricazione, il primo capanno fu prodotto 60 giorni dopo l'ottenimento del contratto.\nIl design originale prevedeva una struttura lunga 11 m, con un raggio di 2,40 m. I fianchi erano in lamiera zincata ondulata, mentre le due testate erano realizzate con compensato nel quale erano ricavate porte e finestre. L'interno era isolato, con un pavimento in legno e privo di separazioni, per rendere l'impiego pi\u00f9 flessibile. La struttura poteva essere montata su una piattaforma in cemento, su pilastri o direttamente sul terreno. Il modello pi\u00f9 comune aveva una lunghezza di 15 m, con un raggio di 3 m, ottenendo una superficie utilizzabile di 90 metri quadrati, con una sporgenza opzionale ad ogni testata per proteggere gli ingressi dalle intemperie.\nI lati della struttura erano in lamiera ondulata, mentre le due estremit\u00e0 erano rivestite con il compensato, per le porte e le finestre. L'interno della struttura era isolato, aveva un rivestimento in legno pressato e un pavimento in legno. La struttura poteva essere posizionata anche sul cemento, su fondazioni profonde oppure direttamente sul terreno con un pavimento in legno. Il design originale utilizzava l'acciaio di bassa qualit\u00e0, la quale venne successivamente sostituito con uno pi\u00f9 resistente alla ruggine. Lo spazio interno flessibile era aperto, in modo che la struttura fosse versatile a seconda della necessit\u00e0, poteva di fatto diventare una caserma, un gabinetto, un ufficio medico o dentistico, una zona d'isolamento, un'abitazione oppure un panificio.\nDurante la seconda guerra mondiale furono costruiti tra i ed i capanni Quonset. Al termine della guerra, i capanni in eccedenza furono venduti dalle autorit\u00e0 militari a 1000 dollari ognuno. molti di essi si trovano in giro per gli Stati Uniti come annessi, imprese o abitazioni, spesso vengono visti anche nei musei militari o in luoghi con memorabilia della seconda guerra mondiale. Alcuni di essi furono impiegati come abitazioni provvisorie del dopoguerra, ad esempio Rodger Young Village a Los Angeles, in California. Altri invece sono tutt'ora usati presso le basi militari statunitensi. Il Dipartimento dell'energia degli Stati Uniti d'America continua ad utilizzare le capanne Quonset come strutture di supporto (es. officine meccaniche, magazzini ecc.) presso il Nevada Test Site."}
{"id": "2278963", "revid": "129276", "url": "https://it.wikipedia.org/wiki?curid=2278963", "title": "Question answering", "text": "Nell'information retrieval, il question answering (QA) consiste nel rispondere automaticamente a una domanda espressa in una lingua naturale. Per trovare la risposta a una domanda, un programma di QA pu\u00f2 utilizzare una base di conoscenza o una raccolta di documenti in lingua naturale (un corpus quale il World Wide Web o altre collezioni locali).\nLa ricerca nell'ambito del QA cerca di affrontare un ampio spettro di tipi di domande quali: fatti, liste, definizioni, \"come\", \"perch\u00e9\", ipotetiche, vincolate semanticamente, ecc. Collezioni di ricerca variano da piccoli corpora a raccolte di notizie, al World Wide Web.\nSi pensa che il QA richieda tecniche di elaborazione del linguaggio naturale pi\u00f9 complesse di altri tipi di recupero dell'informazione quali il recupero di documenti. Di conseguenza, i motori di ricerca basati sulla lingua naturale sono a volte considerati i motori di ricerca del futuro."}
{"id": "2278965", "revid": "85504206", "url": "https://it.wikipedia.org/wiki?curid=2278965", "title": "Eletto del popolo", "text": "L'Eletto del popolo era un rappresentante del popolo inserito nella struttura di governo municipale di Napoli, al tempo dei vicer\u00e9 spagnoli: era assistito da 10 Consultori.\nDescrizione.\nCon l'eletto del popolo c'erano altri 5 rappresentanti, che erano eletti da parte dei nobili, uno per Piazza (Capuana, Montagna, Nido, Porto, Portanova): questo organismo aveva sostituito il parlamento convocato l'ultima volta il 1642.\nEra nominato dal vicer\u00e9, tranne la breve parentesi fra il 1647 e 1648, nella cosiddetta rivolta di Masaniello e l'incarico aveva la durata di 3 mesi."}
{"id": "2278966", "revid": "599013", "url": "https://it.wikipedia.org/wiki?curid=2278966", "title": "Andr\u00e9as Kl\u00f6den", "text": ""}
{"id": "2278968", "revid": "587852", "url": "https://it.wikipedia.org/wiki?curid=2278968", "title": "Niccol\u00f2 Canepa", "text": "Vincitore della Superstock 1000 FIM Cup nel 2007 e campione del mondo Endurance nel 2017. \u00c8 il primo pilota italiano a vincere il mondiale Endurance ed il Bol d'Or (nel 2017).\nCarriera.\nNelle stagioni 2002 e 2003 disputa tre Gran Premi nel campionato italiano Supersport senza ottenere punti. Nel 2004 disputa alcune gare nel campionato italiano Stock1000 conquistando qualche punto. Nel biennio 2005-2006 si classifica nono e quinto nell'italiano Supersport.\nNel 2007 ha vinto la coppa del Mondo Superstock 1000 con la Ducati 1098S del Ducati Xerox Junior Team, per questo nel 2008 ha avuto la possibilit\u00e0 di essere collaudatore in MotoGP con il team Ducati Marlboro e disputare 2 gare come wild card nel campionato mondiale Superbike con la Ducati 1098 del Ducati Xerox Team.\nNel 2009, dopo un anno da collaudatore del team Ducati Corse, ha disputato il motomondiale nella classe MotoGP nel team Pramac Racing, in sella ad una Ducati Desmosedici, con il numero 88, con compagno di squadra Mika Kallio. Al Gran Premio di Gran Bretagna ha ottenuto il suo miglior risultato, piazzandosi all'8\u00ba posto, davanti a Daniel Pedrosa.\nA causa di un infortunio al braccio destro riportato durante il Gran Premio d'Australia, \u00e8 stato ricoverato all'ospedale di Melbourne, dove \u00e8 stato operato per un trapianto di pelle per rimarginare le ferite. Per questo infortunio ha dovuto saltare le due gare conclusive in Malesia e Comunit\u00e0 Valenciana ed \u00e8 stato sostituito da Aleix Espargar\u00f3. Ha terminato la stagione in 16\u00aa posizione con 38 punti.\nNel 2010 passa in Moto2, ingaggiato dalla Force GP210 (Suter nel Gran Premio della Repubblica Ceca), con compagno di squadra Alex De Angelis. Il team si ritira dopo il GP della Repubblica Ceca e Canepa passa a correre, dal Gran Premio di San Marino, per il team Bimota - M Racing, dal quale viene per\u00f2 sostituito dopo il Gran Premio d'Aragona da Hiromichi Kunikawa.\nNel 2011 ritorna alla coppa del Mondo Superstock 1000 con il team Goeleven, che gli mette a disposizione la Kawasaki ZX-10R; dopo tre gare passa a guidare una Ducati 1098R del team Lazio MotorSport, con cui conquista per tre volte il podio, chiudendo la stagione al quinto posto. Nella stessa stagione disputa tre gare nel CIV Stock 1000 conquistando un podio.\nNel 2012 passa al campionato mondiale Superbike con il team Red Devils Roma alla guida di una Ducati 1098R. Durante le prove del gran premio del N\u00fcrburgring \u00e8 protagonista di una brutta caduta che gli provoca diverse fratture alla gamba destra, per questo \u00e8 costretto a terminare la stagione in anticipo. Per la stagione 2013 Canepa firma per il team Barni Racing con cui, in sella ad una Ducati 1199, prende parte alla Superstock 1000 FIM Cup a fianco del compagno di squadra Eddi La Marra. Chiude la stagione secondo in classifica generale a 24 punti dal vincitore Sylvain Barrier. Partecipa inoltre a due prove del mondiale Superbike con il team Ducati Alstare, finendo ventiquattresimo in classifica con 12 punti, e all'evento finale del CIV Superbike, proprio in sostituzione di La Marra.\nNel 2014 partecipa in pianta stabile al mondiale Superbike in sella all'unica, escluse le wild card, Ducati 1199 Panigale R in configurazione EVO. Chiude la stagione con un bottino di 73 punti che lo posiziona tredicesimo in classifica generale, secondo tra le moto in configurazione EVO, superato dal solo David Salom.\nNel 2015 inizia il mondiale Superbike correndo i primi quattro GP in sella alla EBR 1190 RX, ma poi rimane senza moto a causa del fallimento del costruttore statunitense. Successivamente viene ingaggiato dal team Grillini per sostituire Christophe Ponsson (passato al team Pedercini in sella alla Kawasaki ZX-10R). A partire dal GP di Misano torna a guidare la Ducati Panigale. Utilizza infatti una moto del team Althea Racing lasciata libera dallo spagnolo Nicol\u00e1s Terol, passato a disputare il campionato mondiale Supersport. Con questa squadra termina la stagione ottenendo risultati migliori in prova, riesce infatti a partire in prima fila, col terzo tempo assoluto, sia nel Gran Premio di Spagna a Jerez, sia nel Gran Premio di Francia a Magny-Cours. Chiude la stagione, nella quale ha guidato tre differenti motociclette, al sedicesimo posto con 55 punti, quasi tutti ottenuti con Ducati.\nNel 2016 Canepa \u00e8 pilota titolare nel campionato Mondiale Endurance, in squadra con Louis Rossi e David Checa, in sella ad una Yamaha YZF-R1 del team GMT94. Chiude il campionato al secondo posto nella classifica squadre con 2 vittorie su 4 gare disputate.\nSempre nel 2016 partecipa ad alcune gare della Superstock 1000 FIM Cup in qualit\u00e0 di sostituto, in sella ad una Yamaha del Pata Yamaha Official Stock Team, ottenendo un podio nel Gran Premio di Gran Bretagna a Donington. Sempre nel 2016 partecipa ai Gran Premi d'Italia a Misano Adriatico e Stati Uniti a Laguna Seca in sella alla Yamaha YZF-R1 del team Pata Yamaha in sostituzione dell'infortunato Sylvain Guintoli. In queste due gare \u00e8 il pilota Yamaha che totalizza pi\u00f9 punti al traguardo finendo sempre nei primi dieci. Ottiene trenta punti e chiude la stagione al diciannovesimo posto in classifica piloti con solo due prove (quattro gare) all'attivo. In questa stagione inoltre, disputa i primi Gran Premi del Campionato Italiano Velocit\u00e0, classe Superbike, conquistando tre piazzamenti a podio ed il decimo posto in classifica.\nNel 2017 Canepa viene confermato pilota del team GMT94 nel campionato mondiale Endurance. Dopo 3 vittorie su 5 gare di campionato, la sua squadra si laurea campione del mondo alla 8 Ore di Suzuka. \u00c8 il primo italiano della storia a vincere questo campionato.\nSempre nel 2017 la squadra di Canepa vince l'81\u00aa edizione del Bol d'Or, anche in questo caso \u00e8 il primo italiano a riuscire a vincere questa gara. Nel 2018, oltre all'impegno nel mondiale Endurance, partecipa in qualit\u00e0 di wild card ai Gran Premi di Donington e Misano Adriatico nel mondiale Superbike, in sella ad una Yamaha YZF-R1 del team Yamaha Motor Europe, con cui partecipa anche al trofeo Indipendenti. Raccoglie sette punti, che gli consentono di chiudere ventiduesimo nel mondiale piloti e nono nel trofeo Indipendenti.\nNel 2019 corre in MotoE con il team LCR; il compagno di squadra \u00e8 Randy De Puniet. Ottiene come miglior risultato in gara un quarto posto nella seconda gara di Misano, e chiude la stagione al 9\u00ba posto con 46 punti. Nel 2020 rimane nello stesso team, con compagno di squadra Xavier Sim\u00e9on. Chiude la stagione al 9\u00ba posto con 51 punti. Nel 2021 continua con Yamaha nel mondiale Endurance rinnovando anche per la stagione successiva. Sempre nel 2021, conquista un podio nel campionato italiano Superbike partecipando come wild card con il team Keope Motor."}
{"id": "2278970", "revid": "1543377", "url": "https://it.wikipedia.org/wiki?curid=2278970", "title": "Coppa dei Campioni 1986-1987 (pallavolo maschile)", "text": "La Coppa dei Campioni di pallavolo maschile 1986-1987, organizzata dalla Conf\u00e9d\u00e9ration Europ\u00e9enne de Volleyball (CEV), \u00e8 stata la 28\u00aa edizione del massimo torneo pallavolistico europeo.\nFase finale.\nLa fase finale del torneo ha visto la partecipazione di quattro squadre, che si sono affrontate in un girone all'italiana. Le partite si sono svolte dal 27 al 29 marzo 1987 allo Sport Zentrum di Hertogenbosch.\nLa vittoria finale \u00e8 andata per la decima volta al CSKA Mosca, seguito dagli italiani della Pallavolo Modena e dagli olandesi del Martinus Amstelveen."}
{"id": "2278974", "revid": "486946", "url": "https://it.wikipedia.org/wiki?curid=2278974", "title": "Windsor (casato)", "text": ""}
{"id": "2278976", "revid": "767487", "url": "https://it.wikipedia.org/wiki?curid=2278976", "title": "Jim Hadnot", "text": ""}
{"id": "2278983", "revid": "599013", "url": "https://it.wikipedia.org/wiki?curid=2278983", "title": "Bobby Rascoe", "text": ""}
{"id": "2278989", "revid": "125985589", "url": "https://it.wikipedia.org/wiki?curid=2278989", "title": "Screen Actors Guild Award per la migliore attrice non protagonista cinematografica", "text": "Lo Screen Actors Guild Award per la Miglior Attrice non protagonista cinematografica viene assegnato all'attrice non protagonista del film maggiormente votato dallo Screen Actors Guild. L'elenco mostra le vincitrici di ogni anno, seguito dagli attori che hanno ricevuto una nomination.\nPer ogni cast viene indicato il film che ha valso la nomination (titolo italiano e titolo originale tra parentesi. Se \u00e8 presente un solo titolo il film \u00e8 italiano o, pi\u00f9 spesso, non \u00e8 stato distribuito in Italia o \u00e8 stato distribuito usando il titolo originale).\nVincitrici e candidate.\nI vincitori sono indicati in grassetto."}
{"id": "2278992", "revid": "433605", "url": "https://it.wikipedia.org/wiki?curid=2278992", "title": "Per Soped", "text": "Per Soped (pr spdw - letteralmente \"Casa del Falco piumato\") \u00e8 il nome egizio della citt\u00e0 capitale del XX nomos del Basso Egitto. La locazione corrisponde alla localit\u00e0 moderna di Saft el-Hinna.\nGli scavi effettuati nel 1885 hanno portato alla luce il recinto (m 75 x 40) di un tempio dedicato a Sopdu all'interno del quale \u00e8 stato possibile identificare i resti di un naos risalente alla XXX dinastia. Durante gli stessi scavi vennero anche rinvenuti i resti di una statua raffigurante Ramesse II."}
{"id": "2278995", "revid": "599013", "url": "https://it.wikipedia.org/wiki?curid=2278995", "title": "Charlie Hardnett", "text": ""}
{"id": "2278999", "revid": "287204", "url": "https://it.wikipedia.org/wiki?curid=2278999", "title": "Opera Sauvage", "text": ""}
{"id": "2279000", "revid": "767487", "url": "https://it.wikipedia.org/wiki?curid=2279000", "title": "Porter Meriwether", "text": ""}
{"id": "2279011", "revid": "599013", "url": "https://it.wikipedia.org/wiki?curid=2279011", "title": "Chico Vaughn", "text": ""}
{"id": "2279015", "revid": "1543377", "url": "https://it.wikipedia.org/wiki?curid=2279015", "title": "Coppa dei Campioni 1987-1988 (pallavolo maschile)", "text": "La Coppa dei Campioni di pallavolo maschile 1987-1988, organizzata dalla Conf\u00e9d\u00e9ration Europ\u00e9enne de Volleyball (CEV), \u00e8 stata la 29\u00aa edizione del massimo torneo pallavolistico europeo.\nFase finale.\nLa fase finale del torneo ha visto la partecipazione di quattro squadre, che si sono affrontate, a differenza delle edizioni precedenti, in sfide ad eliminazione diretta. Le semifinali si sono svolte il 25 marzo, mentre la finale il 27 marzo 1988. Tutti gli incontri si sono disputati al Palais des Sports di Lorient.\nLa vittoria finale \u00e8 andata per l'undicesima volta al CSKA Mosca, seguito dagli italiani della Pallavolo Modena e dagli olandesi del Martinus Amstelveen. Si tratta dello stesso podio dell'edizione precedente."}
{"id": "2279019", "revid": "74801", "url": "https://it.wikipedia.org/wiki?curid=2279019", "title": "Reggie Harding", "text": ""}
{"id": "2279021", "revid": "59976", "url": "https://it.wikipedia.org/wiki?curid=2279021", "title": "Pulse Amplitude Modulation", "text": ""}
{"id": "2279034", "revid": "767487", "url": "https://it.wikipedia.org/wiki?curid=2279034", "title": "Billy il bugiardo (film)", "text": "Billy il bugiardo (\"Billy Liar\") \u00e8 un film del 1963 diretto da John Schlesinger.\nIl film, basato su un romanzo di Keith Waterhouse, appartiene al filone della British New Wave in voga nell'Inghilterra degli anni sessanta, influenzato dalla Nouvelle Vague francese. Lo stile e le caratteristiche erano basati sul cinema documentaristico, con molte riprese in esterni e dialoghi meno teatrali e pi\u00f9 aderenti al parlato reale, tra cui per la prima volta sullo schermo alcune parole sconce.\nIl film riscosse un enorme successo in patria e lanci\u00f2 Tom Courtenay e Julie Christie.\nNel 1973 dallo stesso romanzo alla base della pellicola, fu realizzata una serie tv omonima dalla ITV.\nNel 1999 il British Film Institute incluse \"Billy Liar\" al 76\u00ba posto nell'elenco dei migliori 100 film britannici.\nNel 2004 la rivista \"Total Film\" lo ha incluso al 12\u00ba posto nella classifica dei film pi\u00f9 belli della storia del cinema britannico.\nTrama.\nBilly, impiegato nell'agenzia di pompe funebri del sig. Shadrack, si inventa un mondo immaginario, Ambrosia, dove \u00e8 re, generale o eroe, per uscire dalla squallida monotonia quotidiana.\nSi barcamena a mantenere un difficile \"m\u00e9nage\" con due fidanzate, inventando storie e mentendo.\nUn giorno Billy conosce e si innamora di una terza ragazza, Liz, e questo potrebbe essere il punto di svolta nella sua vita.\nCritica.\nPaolo Mereghetti d\u00e0 al film 3 stelle su 4: \"uno spaccato di vita della classe media, divertente ritratto della mediocrit\u00e0 quotidiana inglese\"."}
{"id": "2279036", "revid": "287204", "url": "https://it.wikipedia.org/wiki?curid=2279036", "title": "Aleksandr Kazimirovi\u010d Tolu\u0161", "text": "Pur non essendo una stella di primissima grandezza del firmamento degli scacchi sovietici, Tolu\u0161 \u00e8 noto per il suo stile brillante e di attacco. Di professione giornalista scacchistico, fu allenatore di Paul Keres e Boris Spasskij. Partecip\u00f2 a 10 campionati sovietici, ottenendo il miglior risultato nel 1950, quando fu 2\u00ba-4\u00ba con Aronin e Lipnitskij dietro al vincitore Keres.\nOttenne il titolo di Grande maestro nel 1953 e di Maestro Internazionale per corrispondenza nel 1965.\nPrincipali risultati.\nNel 1983 la moglie Valentina pubblic\u00f2 una sua biografia comprendente 92 partite."}
{"id": "2279037", "revid": "108913669", "url": "https://it.wikipedia.org/wiki?curid=2279037", "title": "Zucca Turbante turco", "text": "La Zucca Turbante turco, chiamata anche Turbante di Aladino o Zucca Fungo (in inglese \"Turban squash\" o \"Turban pumpkin\" ed in francese \"Giraumont\") \u00e8 una variet\u00e0 di zucca ornamentale, grossa ed irregolare, con buccia bitorzoluta e spessa, costituita (cio\u00e8 ottenuta dalla zucca classica) in Francia . Viene largamente usata anche come zucca da ornamento ed ha la particolarit\u00e0 di conservarsi a lungo. Le dimensioni alla raccolta variano in genere da 2 a 5\u00a0kg, sebbene si possano trovare frutti di quasi 7\u00a0kg, ha una polpa carnosa con consistenza farinosa. La bellezza dei frutti ripaga della polpa di qualit\u00e0 mediocre; ha un sapore aromatico, quasi dolce. Questo prodotto della terra, non trova molti estimatori per la ridotta pezzatura e per la destinazione commerciale. In occasione della festa di Halloween, la si trova pi\u00f9 facilmente disponibile nei banchi di alcuni supermercati o rivenditori ortofrutticoli.\nStoria.\nLa zucca \u00e8 originaria della zona del Centro-Sud America e della parte meridionale del Nord America, zona compresa oggi tra i paesi del Messico e Per\u00f9. Arriva in Francia nei primi anni della scoperta dell'America ma solo pi\u00f9 tardi, trovando condizioni climatiche favorevoli nel paese, in alcuni esemplari si ha il viraggio del suo colore (e della sua forma, completamente diversa dalla classica zucca) dall'originario e caratteristico colore arancio agli attuali rosso e bianco, grazie ad alterazioni genetiche avvenute in modo casuale dall'uomo (per questa causa la Zucca Turbante turco non sarebbe mai esistita in natura) e innesti casuali successivi. In Italia \u00e8 arrivata poco tempo dopo. Questa zucca \u00e8 coltivata quasi ed esclusivamente a scopi ornamentali: i produttori la coltivano soprattutto per il mercato di Halloween. Il nome deriva dalla caratteristica forma a turbante del cappello sbordante. Il nome francese \"Giraumont\" deriva, invece, dal termine jirumum, originario dalla lingua Tupi, e significa \"una sorta di turbante cresciuto nelle isole delle Antille caraibiche\". \u00c8 certificata la nascita della variet\u00e0 entro l'anno 1614 e con essa il nome.\nClassificazione botanica.\nLa Zucca Turbante turco \u00e8 una variet\u00e0 della specie \"Cucurbita maxima\", famiglia delle Cucurbitaceae.\nMorfologia.\nLa Zucca Turbante turco \u00e8 una grossa e particolarissima zucca assomigliante ad un grosso fungo formata da due parti ben distinte: sopra ha una specie di cappello (il cosiddetto \"turbante\" o cupola), ovvero un grosso gnocco avente calotta sbordante di molto, solitamente liscia e lucida (raramente costoluta o opaca) o bitorzoluta, che comprende i due terzi del frutto. Nella parte bassa vi \u00e8 un altro gnocco, ma questa volta allungato e pi\u00f9 piccolo. Si divide in quattro o pi\u00f9 sezioni leggermente visibili e delimitate da cicatrici chiare o biancastre/marroni (presenti anche in altre parti del frutto). La Zucca Turbante turco \u00e8 una delle variet\u00e0 di cucurbita maxima pi\u00f9 indicate per la decorazione a causa della sua forma unica e dei suoi colori brillanti. Complessivamente il frutto, che \u00e8 essiccabile, \u00e8 all'incirca 18 x 18 centimetri, ha dimensioni e forme variabili (poich\u00e9 il cappello sopra pu\u00f2 coprire interamente la parte sotto) ed avere o no il classico pezzo di gambo verde attaccato alla parte superiore. All'attaccatura tra il cappello e la parte sotto si formano, solitamente, dei grumi marroni simili a bolle piene (presenti anche in altre parti). La buccia \u00e8 spessa, bitorzoluta, venata (con vene chiare) e liscia tra un grumo e l'altro. Nella zona centrale della parte bassa vi \u00e8 un grosso gnocco marrone (non sempre presente). Solitamente \u00e8 gialla nella parte che poggia per terra. Il durame, la corteccia, l'alburno, il libro ed il cambio sono verdi. Il colore della scorza (o buccia) \u00e8 verde su tutta la zucca quando l'esemplare \u00e8 immaturo, diviene rosso acceso (molto raramente rosso-arancio, macchiettato di giallo, macchiato di blu o di nero, verde o grigio) venato di verde nel cappello quando matura e bianco venato di rosso e verde nella parte inferiore. La polpa (mediocre), dura, venata (con vene di colore chiaro) e tenace da cruda mentre molle da cotta, \u00e8 arancione e filacciosa ha un sapore delizioso, \u00e8 infatti zuccherina e farinosa. Essa non contiene molti semi lisci (quattro per grammo) attaccati ai filacci della polpa (che sono intricati ed abbondanti) ma comunque ne produce una discreta quantit\u00e0. I \"semi\", di colore bianco crema, sono grossi, umidi, scivolosi, spessi ed essiccabili. Essi sono attaccati a vicenda ed alla polpa grazie a dei fili spessi arancioni e venati che fungono da primitivo \"cordone ombelicale\". Le piante delle Zucche Turbante turco sono vigorose, a fusti verdi, venati con venature chiare che trasportano la linfa, verdi scuro all'esterno e pi\u00f9 chiaro all'interno, con puntini bianchi sulla buccia, striscianti, con midollo bianco-verdastro centrale e lunghi da diversi metri a uno o due metri: le piante di questa zucca, con i loro fusti serpeggianti (che possono arrampicarsi) e le ampie foglie coprono rapidamente il terreno, perci\u00f2 essi richiedono scerbature e sarchiature solo nel primo periodo di coltura. I fusti, le foglie, i fiori e le parti verdi della pianta (non del frutto) hanno piccoli peletti a volte pungenti. Le gemme sono identiche a quelle delle altre zucche e delle altre piante.\nCon la scacchiatura s\u00ec lasciano due soli tralci per buca, in seguito si cima a due foglie sopra un frutto in formazione. Al taglio o alla frattura tutta la pianta (comprese foglie e radici) secerne la linfa. Non potare le radici.\nQuesti ultimi (i fusti) possono divenire marroni alla base. All'attaccatura con il frutto \u00e8 presente un peduncolo cilindrico, sporgente e verde. Le venate e triangolari foglie verdi (grandi, a cinque lobi arrotondati e simili a quelle delle altre zucche), ed i piccioli verdi sono ricoperti di ruvidi peli, i fiori (simili a quelli delle altre zucche e venati) sono grandi, a forma di ombrello semichiuso (con impollinazione entomofila), di colore arancio intenso e di sesso diverso sulla stessa pianta: si riconoscono dallo stilo (o dagli stami, ricchi di polline giallo limone) che nei fiori maschili sono assai pi\u00f9 lunghi. I fiori sono venati di chiaro, commestibili e oggetto di commercio, sono raccolti freschi e venduti a mazzi nei mercati, in privato o nei negozi. L'impollinazione avviene grazie agli insetti ed \u00e8 simile a quella delle altre zucche e delle altre piante. I fusti emettono dei pampini verdi che la pianta usa per arrampicarsi ed ancorarsi. Le radici sono simili a quelle delle altre zucche ed hanno le stesse caratteristiche e colore. \nColtivazione.\nTerreno.\nLa Zucca Turbante turco esige un terreno di medio impasto, fresco e soffice, senza ristagni d'acqua e ben dotato di sostanza organica. La reazione ottimale \u00e8 quella leggermente acida.\nQuesta zucca si adatta a qualsiasi tipo di terreno, ma se si desidera raggiungere migliori risultati si sceglier\u00e0 un terreno sciolto, ben lavorato e sminuzzato a cui si somministra una concimazione completa in forma granulare a lenta cessione o terricciato in presemina; concimi complessi ternari equilibrati. Sconsigliato il ripetersi della coltivazione sullo stesso terreno prima che siano trascorsi almeno 3 anni poich\u00e9 la Zucca Turbante turco esige di un terreno molto fertile e ne consuma vivamente le sostante nutritive. Pianta da rinnovo, non devono seguire alla sua coltivazione se stessa, altre cucurbitacee, solanacee, leguminose, il pomodoro, il peperone, la melanzana, il fagiolo, il pisello, l'anguria, il melone, lo zucchino ed il cetriolo. Non ha bisogno di pali o tutori di sostegno poich\u00e9 cresce a terra.\nClima.\nLa zucca Turbante turco esige un clima temperato caldo ed umido. La temperatura adatta alla vegetazione di questo ortaggio \u00e8 compresa fra i 10 o i 24 gradi, seminando all'aperto con temperature pi\u00f9 basse dei 10 gradi la germinazione viene ritardata finch\u00e9 il seme, al riparo nel terreno, non avverte la temperatura ideale. Un trapianto eseguito a temperatura inferiore ai 10 gradi \u00e8 errato e pregiudica i risultati (spesso la morte). L'esposizione \u00e8 preferibile al sole o a mezz'ombra, in ombra vive piuttosto male in quanto la zucca ha difficolt\u00e0 a fare la fotosintesi clorofilliana.\nPeriodo di semina.\nLa Zucca Turbante turco pu\u00f2 venire piantata a febbraio-marzo in ambiente protetto (serra) o riscaldato, mentre in aprile-maggio direttamente nel terreno. Si pu\u00f2 seguire anche il calendario lunare.\nIn quest'ultimo vi si devono fare delle buchette, o delle postarelle, per mettervi i semi.\nLa tecnica \u00e8 la stessa delle altre zucche. Se si vogliono comprare piantine gi\u00e0 nate di Zucca Turbante turco, esse saranno innestate. Questa zucca \u00e8 infatti innestabile ed ha, solitamente, un portainnesto di zucca selvatica. Le piantine prese dal vivaio vanno piantate subito in quanto hanno un rapido sviluppo. Le Zucche Turbante turco possono venire riprodotte per seme, talea e margotta.\nSemina e cura.\nLa Zucca Turbante turco si semina direttamente nell'orto in aprile-maggio ponendo in ogni buchetta o postarella 3-5 semi alla profondit\u00e0 di 3\u00a0cm circa. Le buchette saranno distanziate 2 metri tra le file e 1-1,5 metri tra le buche.\nPer una coltura forzata si semina in vasetti (da cambiare man mano che la zucca cresce e usare quelli pi\u00f9 grandi di almeno il doppio quando sbordano le radici della pianta al di fuori del vecchio vaso) in serra calda all'inizio di febbraio e si porta in serra fredda trapiantando dopo la met\u00e0 di marzo (dopo quaranta giorni) per raccogliere da maggio in poi (ricordare che la coltura in vaso vuole le stesse cure di quella a terra e che avr\u00e0 le stesse caratteristiche morfologiche). Importante \u00e8 concimare bene ed irrigare spesso i vasi.\nLa semina a dimora deve rispettare le stesse distanze e si compie mettendo tre semi in ogni buchetta.\nLa semina a dimora avviene in marzo-maggio, in buche distanti fra loro 200-250 centimetri (3-4 semi ciascuna) ad una profondit\u00e0 di 2-3 centimetri (g di semi 0,6-0,8/m\u00b2). Solitamente dei tre semi ne nasce solo uno ma, in casi rari in cui ne nascano due, bisogna provvedere a strapiantarne una a distanza. Per avere grossi frutti bisogna irrigarla molto spesso.\nLe piante non hanno bisogno di interventi particolari di potatura, defogliazione o cimatura a parte in presenza di parti secche, marce o malate.\nTra le cure adibite a questa zucca ricordiamo:\nIl diradamento dei fusti si pratica lasciando per ogni buchetta l'individuo pi\u00f9 robusto. Esso si esegue allorch\u00e9 le piante presentano la terza foglia ben formata. Si pu\u00f2 effettuare anche il diradamento dei frutti, mantenendone non pi\u00f9 di 2 o 3 zucche per pianta allo scopo di stimolare il loro ingrossamento. Le sarchiature e diserbo manterranno soffice e pulito il terreno. Le esigenze idriche sono normali nella fase di germogliazione, elevate in seguito.\nQuando inizia la produzione si pu\u00f2 somministrare nitrato di potassio in due riprese a distanza di 10 giorni.\nIl concime adatto sarebbe quello granulare a lenta cessione ma vanno bene anche tutti gli altri. Se vogliamo applicare l'agricoltura biologica, ed usare il letame, allora interreremo 5 q/100\u00a0m\u00b2 di quest'ultimo (possibilmente maturo), alla profondit\u00e0 di 35\u201340\u00a0cm durante i lavori di preparazione del terreno.\nImportante \u00e8 comprare dei concimi con molti micro e macro elementi che favoriscono le funzioni della zucca. Evitare un'eccessiva dose di azoto in primavera, poich\u00e9, a causa della diminuzione della concimazione in inverno, porterebbe ad un ingrandimento eccessivo delle foglie, mentre in autunno \u00e8 meglio aumentare la dose di potassio. Per favorire la fioritura si proceder\u00e0 aumentando la dose di fosforo.\nLa Zucca Turbante turco ha bisogno di un rifornimento idrico abbondante, mediante irrigazioni poco frequenti e a fondo. Ricordare che, per\u00f2, l'acqua fredda pu\u00f2 provocare l'arresto di sviluppo dei frutti, cos\u00ec come le cadute termiche.\nPoich\u00e9 i fusti vanno soggetti facilmente a marciumi, occorre evitare di bagnare la parte aerea e non provocare ristagni: meglio bagnare abbondantemente e non con troppa frequenza il terreno attorno alle piante, con acqua a temperatura ambiente, nelle ore centrali della giornata.\nTrattare con antiparassitari in base alle esigenze (ricordare che vanno bene tutti i prodotti da dare anche alle altre variet\u00e0 di zucche).\nI frutti raccolti devono essere sistemati e trasportati in contenitori di plastica, la cui capienza \u00e8 di circa kg 25. Per il trasporto all'industria di trasformazione, le zucche arrivate al centro di raccolta aziendale e/o collettivo possono successivamente essere trasferite in cassoni, singolarmente identificati, che non superino 2,5 quintali. La grandezza, il colore, il peso e tutte le altre caratteristiche fisiche di questa zucca dipendono dalle annate.\nL'acqua piovana \u00e8 da preferire, ma anche quella minerale naturale (mai gassata o semi-gassata) o del rubinetto vanno bene (attenzione, per\u00f2, all'eccessiva dose di cloro, che pu\u00f2 essere eliminata con appositi filtri e alla temperatura che deve essere sempre ambientale). Pi\u00f9 il vaso \u00e8 grande, meno acqua serve.\nNelle regioni meridionali, bisognerebbe lasciarla fuori per tutto l'anno e anche di notte, mentre al nord no (solo in estate). L'illuminazione artificiale pu\u00f2 essere un supplemento alla mancanza di sole (da ricordare che, per\u00f2, la pianta non sopravvive senza il minimo raggio di quest'ultimo). Peraltro \u00e8 da considerare che la resistenza al freddo \u00e8 fortemente condizionata dalla maturazione del legno, cio\u00e8 dalla trasformazione del tronco e della corteccia, che inizialmente si presenta succulento e morbido, in legno compatto, idratato e soprattutto ricco di lattice ed amidi che sono eccellenti antigelo, (naturalmente tali accumuli si hanno con estese insolazioni estive). Il terreno adatto sarebbe del terriccio AGRARIO DI MEDIO IMPASTO, oppure un miscuglio di terra universale (che richiede meno annaffiature d'estate), sabbia di fiume (quella salata lo ucciderebbe) e terra per ottimizzare il drenaggio. Il tutto deve essere privo di agenti patogeni. Per quanto riguarda il caldo in appartamento o in serra, esso deve essere molto umido (altrimenti vaporizzare la chioma con uno spruzzo), in modo da favorire la produzione di foglie, del legno e dei frutti. Importante \u00e8 tenerla in serra in autunno-inverno, mentre con l'arrivo dei caldi, se possibile, spostare in ambiente esterno con un'esposizione alla mezz'ombra. La luce del sole diretta ne stimola la crescita: bisognerebbe, infatti, potarlo e cambiarlo di vaso spesso. \u00c8 importante che il vaso non si surriscaldi, infatti, si rischia di danneggiare l'apparato radicale (bruciandolo e seccando la terra).\nAvversit\u00e0.\nLa Zucca Turbante turco \u00e8 una pianta abbastanza resistente alle malattie. La malattia pi\u00f9 comune \u00e8 il mal bianco, che attacca questi ortaggi anche nei primi stadi di vita; provocata dalla \"Sphaerotheca castanei\" si manifesta con una efflorescenza biancastra sulle foglie, seguita da ingiallimento e morte delle piante. Si combatte con polverizzazioni di zolfo. Alcuni funghi, parassiti delle zucche come quelli dei generi \"Fusarium\" e Pseudoperonospora, possono rimanere nel terreno e contagiare altre colture seguenti, per cui \u00e8 necessaria in questi casi una sterilizzazione dei terreni che, nel rispetto dell'ambiente, pu\u00f2 essere fatta anche con la solarizzazione, dopo aver estirpato le piante affette dalla malattia eliminandone ogni parte. Anche gli afidi a volte attaccano le zucche e si possono combattere sia con prodotti specifici che con la lotta biologica. Gli afidi sono pericolosi perch\u00e9 possono contagiare le piante con malattie da virus.\nAnche la muffa, il marciume e la germinazione interna e precoce dei semi sono avversit\u00e0. Bisogna fare attenzione ai marciumi causati da un cattivo drenaggio.\nAltre malattie sono: l'oidio, causato da \"Erysiphe cichoracearum\", la peronospora, causata da \"Pseudoperonospora cubensis\", la \"muffa grigia\", causata da \"Botrytis cinerea\" e il \"nerume\", causato da \"Alternaria alternata\". Tra gli insetti, il parassita pi\u00f9 importante della zucca \u00e8 l'afide \"Aphis gossypii\". La zucca \u00e8 attaccata anche da diverse cocciniglie. Tra gli animali superiori le talpe possono dare problemi.\nOgni avversit\u00e0 \u00e8 curabile con prodotti specifici per ogni patologia.\nAttenzione alle gelate improvvise perch\u00e9 sono molto pericolose: all'occorrenza bisogner\u00e0 coprire le zucche con un telo di plastica da togliere il prima possibile. Sono da temere gli ambienti secchi, freddi e le gelate improvvise. Anche l'esposizione al vento (in maggior modo se salino) pu\u00f2 provocare la secchezza e la seguente caduta delle foglie.\nSi elencano di seguito i parassiti pi\u00f9 importanti oltre a quelli sopra nominati.\nQualit\u00e0.\nVariet\u00e0 precoce e produttiva, una pianta di Zucca Turbante turco produce 4 a 6 frutti, di taglia da 1 a 5\u00a0kg. Essi si conservano fresche da 4 a 12 mesi ma possono essere essiccate e conservate in luoghi secchi per molti anni. La Zucca Turbante turco pu\u00f2 venire coltivata anche come ortaggio da competizione. Per le competizioni non esiste un vero e proprio standard ma vi sono difetti inaccettabili per questi eventi.\nI difetti gravi sono:\nVariet\u00e0 e zucche simili.\nEsistono due variet\u00e0 di zucca comunemente commerciate come turbante turco, quella grande classica e una versione ridotta chiamata \"Mini turbante rosso\", \"Zucca fungo\" o impropriamente \" Mini turbante turco\": questa variet\u00e0 distinta differisce dal fatto che presenta dimensioni del frutto pi\u00f9 contenute (massimo 1,5 kg perso contro i 2,5/4 kg della variet\u00e0 grande), una forma leggermente diversa e soprattutto mancano del tutto le striature tricolori verdi, bianche e rosse sul gambo (o bottone, ossia il turbante). Il cappello si presenta rosso acceso e il gambo bianco brillante uniforme. Pur essendo molto simili nella linea e nell\u2019aspetto le due variet\u00e0 di zucca hanno peculiarit\u00e0 abbastanza diverse:\nOgni pianta della variet\u00e0 \" Mini turbante rosso \" produce sino a 6 frutti, che maturano in 100 giorni e si conservano qualche mese. Variet\u00e0 molto decorativa, a forma di fungo, sempre pi\u00f9 diffusa in Italia negli ultimi tempi. I nomi \"Mini turbante rosso \" (\"\u201cMini red turban\u201d\" in inglese), \"Zucca fungo\" (per la forma), \" Pilz turban \" (tedesco), \"Mini turbante turco \" (errato) o \"Bonnet Rouge\" sono sinonimi indicanti la medesima cultivar, da non confondere con la Turbante turco classica. Probabilmente questa zucca fu descritta come \"piccolo turbante cinese\" nell'opera del Vilmorin del 1885.\nSono note anche zucche con forme albine dei frutti e dai colori pastello, ma si tratta di semplici varianti o ibridi di recente selezione della Turbante turco grande, non classificate al momento come variet\u00e0. Alcune selezioni hanno colori diversi dai tre normalmente presenti, come la Turbante turco \u201cAladino\", che presenta striature arancio e verde scuro su tutto il frutto.\nRaccolta.\nLa Zucca Turbante turco viene raccolta a mano a settembre o ottobre, a 150 giorni circa dalla semina, (quando la pianta \u00e8 secca) in base alle annate se favorevoli o sfavorevoli. La raccolta \u00e8 scalare. Avviene da fine estate a novembre, quando le foglie della pianta sono secche e i frutti maturi. Se la maturazione \u00e8 incompleta bisogna lasciare i frutti al sole a completare la maturazione e si conservano freschi, disposti su tavole di legno.\nLe Zucche Turbante turco hanno il picciolo ben attaccato (per evitare marciumi) da infiltrazione d'acqua o umidit\u00e0 nel buco.\nPer favorire l'essiccazione, le zucche si pongono al sole sotto un portico asciutto e tiepido, affinch\u00e9 si asciughino divenendo pi\u00f9 serbevoli. Esse (se intere) si possono poi conservare a lungo in un locale buio asciutto e ventilato, badando che la temperatura non scenda sotto i 10\u00a0\u00b0C, altrimenti la polpa cristallizza e in seguito marcisce. La tradizione vuole che si mangino entro carnevale. I pezzi di zucca cruda si conservano in frigorifero, nel reparto delle verdure, avvolte dentro la pellicola trasparente, o di alluminio, e vanno consumate nel giro di pochi giorni poich\u00e9 si disidratano con facilit\u00e0.\nTolta la buccia e tagliata a dadini, eventualmente scottati per qualche minuto in acqua bollente, pu\u00f2 essere anche congelata.\nProduzione media per pianta: 3\u20134\u00a0kg/m\u00b2.\nConservazione intera in esterno: per circa 180 giorni a 10-12 gradi.\nDiffusione.\nLa Zucca Turbante turco \u00e8 diffusa irregolarmente nel centro-nord e (pochissimo) nel sud della penisola italiana e della Francia, a macchia di leopardo. \u00c8 presente irregolarmente anche in Europa.\nCucina ed usi.\nLa Zucca Turbante turco \u00e8 molto decorativa ma dotata di discrete prerogative culinarie: \u00e8 ottima per fare zuppe, insalate, pur\u00e8, i semi vengono seccati e poi tostati. Dopo questo processo essi divengono come pop corn. Le carni cotte al momento hanno un sapore cremoso e forte.\nPurtroppo essa, come le altre zucche, ha un valore nutritivo basso a causa dell'elevata percentuale di acqua. Il suo unico pregio \u00e8 avere un buon contenuto di vitamina A (carotene).\nLa polpa fresca e il succo hanno un effetto lassativo e diuretico.\nI semi, pestati nel mortaio, forniscono un olio commestibile di sapore gradevole.\nUna volta seccato il frutto ed averlo pulito si pu\u00f2 ricavarne borracce, fiaschi, recipienti vari e contenitori per il vino. Questa zucca \u00e8 particolarmente indicata per farvene zucche di Halloween, poich\u00e9 l'effetto dato dal cappello \u00e8 molto particolare. Con la polpa della zucca \u00e8 possibile preparare una maschera di bellezza per il viso. Schiacciate una fettina di zucca cruda e un pugnetto di semi, mescolate il tutto con un po' di miele, applicate l'impasto sul viso e lasciate in posa per qualche minuto: tutte le pelli, specie quelle grasse con i punti neri, saranno pi\u00f9 pulite e levigate. La polpa di zucca \u00e8 ipocalorica (15 calorie ogni 100 grammi) grazie alla presenza al suo interno di un'alta concentrazione di acqua (94%) e una bassissima percentuale di zuccheri semplici.\nCome ogni ortaggio e ogni frutto di colore arancione-rosso, la zucca \u00e8 particolarmente ricca di vitamina A, di minerali quali il potassio. Il calcio e il fosforo e di molte fibre. Contiene, inoltre, tanta vitamina C e betacarotene.\nLa zucca \u00e8 indicata nella prevenzione dei tumori e per mantenere un corretto equilibrio idrico dell'organismo e delle mucose.\nLa polpa tritata pu\u00f2 essere usata anche come lenitivo per infiammazioni cutanee, mentre la buccia pu\u00f2 essere usata per piccole scottature.\nI semi sono utili per prevenire e sostenere la terapia contro le disfunzioni a livello delle vie urinarie. Sono inoltre un sicuro aiuto contro la tenia.\nAggiunto al latte o al succo di frutta, l'estratto di zucca \u00e8 indicato nel controllo delle nausee mattutine, dei disturbi gastrici e prostatici.\nDifferenze con piante simili.\nLe due variet\u00e0 sono inconfondibili sia per la forma che per il colore delle due parti. Le uniche zucche vagamente simili per la forma sono: la Zucca berrettina piacentina, la Zucca Cappello del prete, la zucca da tavola \"Buttercup squash\" e infine la zucca Giraumon Turban francese, che a dispetto del nome simile \u00e8 in realt\u00e0 totalmente verde e con forma nettamente meno pronunciata.\nNote sulla coltivazione.\nPer altre notizie su cure non specifiche, ma generali \u00e8 bene rivolgersi alla voce zucca o orticoltura. Questa zucca si semina come le altre, ha le stesse foglie, ha bisogno della stessa luce, e le radici hanno bisogno delle stesse cure delle altre zucche."}
{"id": "2279038", "revid": "767487", "url": "https://it.wikipedia.org/wiki?curid=2279038", "title": "Dolichosaurus longicollis", "text": "Il dolicosauro (Dolichosaurus longicollis) \u00e8 un rettile estinto appartenente all'ordine degli squamati.\nVisse durante il Cenomaniano (90 milioni di anni fa, verso l'inizio del Cretaceo superiore), in Inghilterra meridionale.\nClassificazione.\nQuesto animale venne descritto per la prima volta nel 1850 da Richard Owen: il dolicosauro \u00e8 ritenuto un rappresentante dei varanoidi, un gruppo di lucertole comprendenti gli attuali varani oltre a numerose forme estinte, tra le quali vi furono probabilmente gli antenati dei serpenti.\nLo stesso dolicosauro, in effetti, \u00e8 ritenuto vicino all'origine dei serpenti, date le caratteristiche corporee presentate da questo animale (zampe ridotte, collo allungato). Recenti ricerche considerano \"Dolichosaurus\" un membro primitivo di un gruppo di cui fanno parte anche \"Coniasaurus\", i mosasauridi e gli aigialosauridi, tutte forme che mostrano adattamenti pi\u00f9 o meno forti ad uno stile di vita acquatico.\nDescrizione.\nIl dolicosauro misurava in totale al massimo un metro e mezzo di lunghezza.\nL'aspetto di questo animale doveva essere piuttosto simile a quello di un varano dotato di collo lungo: le vertebre cervicali del \"Dolichosaurus\", infatti, erano presenti in numero molto maggiore rispetto a quanto riscontrabile negli attuali varanoidi. Il cranio doveva per contro essere relativamente piccolo in relazione alle dimensioni corporee.\nIl corpo era stretto e allungato, adatto al nuoto, cos\u00ec come la coda, simile a una cintura e lunga quasi quanto il corpo. Le zampe, erano piuttosto corte (lasciando intuire che \"Dolichosaurus\" era solito condurre un'esistenza semiacquatica, nuotando in modo serpeggiante, un po' come gli attuali coccodrilli), mentre il cinto scapolare era piuttosto ridotto. La pelvi, invece, era ancora piuttosto robusta.\nStile di vita.\nIl dolicosauro, con tutta probabilit\u00e0, era un animale dalle abitudini semiacquatiche; non esistono forme corrispondenti nell'epoca attuale, ma si presume che questo animale fosse un predatore di pesci e altri organismi acquatici, ma che fosse ancora saldamente legato all'ambiente di terraferma. L'aspetto e le abitudini, forse, dovevano richiamare quelli di altri rettili semiacquatici del Triassico, come i notosauri e i talattosauri."}
{"id": "2279040", "revid": "1355461", "url": "https://it.wikipedia.org/wiki?curid=2279040", "title": "Adriosaurus", "text": "L'adriosauro (gen. Adriosaurus) \u00e8 un rettile estinto, appartenente agli squamati. Visse all'inizio del Cretaceo superiore (Cenomaniano \u2013 Turoniano, circa 88 milioni di anni fa) e i suoi resti sono stati ritrovati in Slovenia.\nDescrizione.\nLungo meno di un metro, questo animale era simile ad una lucertola dal corpo allungato. L'Adriosauro possedeva una serie di caratteristiche adatte all'ambiente acquatico: narici interne, vertebre e costole ispessite (pachiostosi) e articolazioni accessorie sulle vertebre presacrali. Le zampe erano molto ridotte in lunghezza, mentre il corpo era allungato e la coda era ancora pi\u00f9 lunga.\nClassificazione.\nDescritto per la prima volta da Harry Govier Seeley nel 1881, questo animale \u00e8 una delle numerose lucertole marine rinvenute in strati del Cretaceo superiore nel giacimento di Komen, in Slovenia. L'Adriosauro \u00e8 classicamente considerato un membro della famiglia dei dolicosauridi, ma recenti analisi filogenetiche hanno dimostrato che questo gruppo \u00e8 composto da una serie di forme via via pi\u00f9 evolute, e quindi non riconducibile a un'entit\u00e0 tassonomica distinta. L'Adriosauro \u00e8 considerato vicino all'origine dei serpenti, evolutisi probabilmente da lucertole varanoidi semiacquatiche."}
{"id": "2279046", "revid": "73843", "url": "https://it.wikipedia.org/wiki?curid=2279046", "title": "Nina Cassian", "text": "Biografia.\nTra il 1926 e il 1935 vive e studia a Bra\u0219ov, successivamente si trasferit\u00e0 a Bucarest dove terminer\u00e0 gli studi liceali. Nella capitale inizia a frequentare corsi di recitazione con l'attrice Beate Fredanov, la scuola di pittura diretta dall'artista M.H. Maxy e studiare il pianoforte con il musicista Constantin Silvestri. \nNel 1943 sposa lo scrittore Vladimir Colin da cui divorzier\u00e0 nel 1948, per sposarsi con il critico letterario Al. I. Stefanescu. \nNel 1944 si iscrive alla Facolt\u00e0 di Lettere e Filosofia, ma non completer\u00e0 mai gli studi universitari. Nel 1945 pubblica la sua prima poesia sul giornale Rom\u00e2nia liber\u0103, seguita a due anni di distanza dal volume \"La scar\u0103 1/1\", opera stilisticamente vicina all'espressivit\u00e0 delle avanguardie artistiche e per questo definita decadente dalla critica ufficiale comunista. \nNegli anni successivi aderir\u00e0 allo stile imposto dal regime scrivendo versi encomiastici verso il regime comunista e i suoi leader. A questo periodo risalgono le raccolte \"Sufletul nostru\" (1949), \"An viu - nou\u0103 sute \u0219i \u0219aptesprezece\" (1949), \"Tinere\u021be\" (1953), \"Florile patriei\" (1954) e \"Versuri alese\" (1955). Solo nel 1957 con i volumi \"V\u00e2rstele anului\" e \"Dialogul v\u00e2ntului cu marea\"\nLa poetessa riapproder\u00e0 a una poesia svincolata dalla celebrazione ideologica del regime comunista. Negli anni successivi si dedicher\u00e0 a un'intensa attivit\u00e0 poetica e alla produzione di libri per bambini. Nel 1969 riceve il Premio dell'Unione degli Scrittori di Romania. \nNel 1985 \u00e8 invitata negli Stati Uniti a tenere un corso di \"Creative Writting\" all'Universit\u00e0 di New York e decide di non rientrare pi\u00f9 in Romania. Ha vissuto a New York fino alla morte, avvenuta il 15 aprile 2014, all'et\u00e0 di 89 anni, a seguito di un attacco cardiaco."}
{"id": "2279050", "revid": "599013", "url": "https://it.wikipedia.org/wiki?curid=2279050", "title": "Jay Carty", "text": ""}
{"id": "2279051", "revid": "287204", "url": "https://it.wikipedia.org/wiki?curid=2279051", "title": "Vera Konstantinovna Romanova", "text": ""}
{"id": "2279052", "revid": "767487", "url": "https://it.wikipedia.org/wiki?curid=2279052", "title": "Last Concert in Japan", "text": "Last Concert in Japan \u00e8 un album live dei Deep Purple, pubblicato nel 1977.\nL'album fu registrato al Budokan di Tokyo il 15 dicembre 1975. Successivamente, nel 2001 sar\u00e0 pubblicata una versione ampliata del concerto col titolo di ."}
{"id": "2279053", "revid": "320578", "url": "https://it.wikipedia.org/wiki?curid=2279053", "title": "Alexander Tolush", "text": ""}
{"id": "2279054", "revid": "123588021", "url": "https://it.wikipedia.org/wiki?curid=2279054", "title": "Nasty Girl (The Notorious B.I.G.)", "text": "Nasty Girl \u00e8 il quarto singolo postumo del rapper newyorkese The Notorious B.I.G. pubblicato dalla Bad Boy Records e dall'Atlantic Records su CD e 12\" nel 2005 negli Stati Uniti e nel 2006 nel Regno Unito, raggiungendo in questo paese la prima posizione in classifica scalzando il singolo \"Ghetto Gospel\" del rapper rivale Tupac Shakur. Alla canzone collaborano Jagged Edge, P. Diddy, Avery Storm e Nelly, e nel video compaiono Pharrell, Usher, Fat Joe, 8 Ball &amp; MJG, Teairra Mar\u00ed, Jazze Pha, Dj Green Lantern, Naomi Campbell e Memphis Bleek. Il brano si trova nell'album \"\", ma la parte di The Notorious B.I.G. \u00e8 presa dal brano \"Nasty Boy\" contenuto nell'album \"Life After Death\"; \u00e8 apparso anche nell'album \"Sweatsuit\" di Nelly."}
{"id": "2279058", "revid": "599013", "url": "https://it.wikipedia.org/wiki?curid=2279058", "title": "Bill Garner", "text": ""}
{"id": "2279063", "revid": "1305772", "url": "https://it.wikipedia.org/wiki?curid=2279063", "title": "Monte Friol\u00e0nd", "text": "Il Friol\u00e0nd \u00e8 una montagna delle Alpi Cozie alta 2738 e situata sulla cresta spartiacque tra valle Po e val Pellice.\nIl nome corretto era forse \"Frioulent\", la cui pronuncia nel patois della Val Pellice \"Frioulant\" sarebbe stata poi trascritta come \"Friol\u00e0nd\" dai primi cartografi dell'IGM.\nCaratteristiche.\nLa montagna culmina con due elevazioni (2738 e 2720\u00a0m), separate tra loro da una lieve insellatura quotata 2717. Sull'anticima orientale (2720\u00a0m) convergono i territori dei comuni di comuni di Ostana (CN), Bagnolo Piemonte (CN) e Villar Pellice (TO). \nSul punto culminante si trovano due croci metalliche, una delle quali di notevoli dimensioni; sull'anticima est sorge invece un massiccio ometto in pietra.\nIl Friol\u00e0nd presenta tre creste principali. Quella sud-occidentale fa parte dello spartiacque principale Po-Pellice e sale dal \"Colle del Frioland\" (2607\u00a0m); quella sud-orientale proviene dal \"Colle delle Porte\", e infine quella nord-orientale, pi\u00f9 ripida, comprende alcune elevazioni secondarie (\"Monte Cavallo\", \"Cassa Bianca\", \"Cima Maciarone\"). Queste ultime due creste delimitano la parte culminante del vallone di Luserna, tributario della Val Pellice.\nDalla cima del Friol\u00e0nd il panorama \u00e8 vastissimo e si gode di un ottimo colpo d'occhio sul gruppo del Monviso. A sua volta la montagna \u00e8 ben individuabile anche da molto lontano e, con la propria mole, riesce da vari luoghi della pianura pinerolese a nascondere la vista del ben pi\u00f9 elevato Monviso.\nEscursionismo.\nLa via normale \u00e8 un percorso escursionistico che, dalla frazione Brich di Crissolo, raggiunge il \"Colle delle Porte\" (it. V11), e sale poi per la cresta sud-orientale al punto culminante. Anche la cresta sud-ovest dal \"colle Frioland\" \u00e8 percorribile senza particolari difficolt\u00e0, mentre la salita dalla cresta nord-orientale \u00e8 pi\u00f9 faticosa e meno agevole. Gli itinerari dal \"colle delle Porte\" e dal \"colle Frioland\" hanno una difficolt\u00e0 valutata in E.\nLa salita da Villar Pellice \u00e8 anche possibile, ma abbastanza lunga. A quel punto tra Villar e Bobbio Pellice, dove inizia la strada per il rifugio Barbara e la Valle dei Carbonieri, si gira a sinistra e poi dopo circa 300 metri (alla frazione Buffa) a destra. Proseguendo la strada, dopo qualche ora si arriva all'Alpe della Ciabraressa sui 1741 Qui purtroppo il sentiero 110, che porta alla vetta, \u00e8 mal segnato, ma si dovrebbe gi\u00e0 vedere la cima sulla sinistra e raggiungerla dopo altre due ore di salita."}
{"id": "2279064", "revid": "110157", "url": "https://it.wikipedia.org/wiki?curid=2279064", "title": "Lago di Hallwil", "text": "Il lago di Hallwil (in tedesco \"Hallwilersee\") \u00e8 un lago in Argovia, Svizzera, situato a . La sua superficie \u00e8 di circa 10,3 km\u00b2 e la sua profondit\u00e0 massima \u00e8 di 48 metri. \u00c8 una nota meta turistica.\nNel 1938 sir Malcolm Campbell si \u00e8 servito del lago per battere il record del mondo di velocit\u00e0 sull'acqua, a bordo di un Blue Bird K3."}
{"id": "2279067", "revid": "47767", "url": "https://it.wikipedia.org/wiki?curid=2279067", "title": "Vesa", "text": ""}
{"id": "2279068", "revid": "287204", "url": "https://it.wikipedia.org/wiki?curid=2279068", "title": "Monte Frioland", "text": ""}
{"id": "2279069", "revid": "767487", "url": "https://it.wikipedia.org/wiki?curid=2279069", "title": "Mel Nowell", "text": ""}
{"id": "2279070", "revid": "827882", "url": "https://it.wikipedia.org/wiki?curid=2279070", "title": "Pangea (disambigua)", "text": ""}
{"id": "2279072", "revid": "729019", "url": "https://it.wikipedia.org/wiki?curid=2279072", "title": "Fiat 18-24 HP", "text": "La 18-24 HP \u00e8 una autovettura di classe media costruita dalla Fiat agli inizi del 1908.\nPer completare la gamma di vetture offerta, principalmente composta da esemplari di alta gamma e di lusso, la Fiat lanci\u00f2 sul mercato questo modello. Un altro motivo della commercializzazione fu per sostituire l'anziana 16-20 HP, che risaliva al 1903.\nMontava un motore a quattro cilindri da 4500 cm\u00b3 di cilindrata. Aveva l'accensione a magnete ed un cambio a quattro rapporti. La velocit\u00e0 massima era compresa tra i 60 ed i 70 km/h, a seconda dei modelli.\nPer soddisfare tutti i tipi di domanda, \u00e8 stata proposta in tre versioni: normale, allungata ed superallungata.\nSempre all'avanguardia nella tecnica, la Fiat equipaggi\u00f2 questo modello, con un modesto supplemento di prezzo, con l'avviamento ad aria compressa in sostituzione di quello a manovella."}
{"id": "2279073", "revid": "339392", "url": "https://it.wikipedia.org/wiki?curid=2279073", "title": "Open Clip Art", "text": ""}
{"id": "2279075", "revid": "22720803", "url": "https://it.wikipedia.org/wiki?curid=2279075", "title": "Terrazzo veneziano", "text": ""}
{"id": "2279077", "revid": "599013", "url": "https://it.wikipedia.org/wiki?curid=2279077", "title": "Religiose concezioniste missionarie dell'insegnamento", "text": "Le religiose concezioniste missionarie dell'insegnamento (in spagnolo \"Religiosas Concepcionistas Misioneras de la Ense\u00f1anza\") sono un istituto religioso femminile di diritto pontificio: i membri di questa congregazione pospongono al loro nome la sigla R.C.M.\nStoria.\nLa congregazione venne fondata da Carmen Sall\u00e9s y Barangueras (1848-1911): nel 1869 entr\u00f2 nel noviziato delle suore adoratrici di Barcellona, ma l'abbandon\u00f2 presto per entrare nelle domenicane dell'Annunziata. Desiderando dedicarsi alla vita contemplativa, nel 1892 usc\u00ec dalla congregazione insieme a tre compagne, ma le quattro vennero respinte da tutti gli ordini a cui si erano rivolte.\nA Madrid la Sall\u00e9s incontr\u00f2 il sacerdote Celestino de Pazos, che le consigli\u00f2 di fondare un nuovo istituto e la mise in contatto con l'arcivescovo di Burgos Manuel G\u00f3mez-Salazar y Lucio-Villegas, il quale promulg\u00f2 il decreto di erezione dell'istituto delle Concesioniste di San Domenico il 16 aprile 1893 e ne nomin\u00f2 la Sall\u00e9s superiora generale a vita. A causa delle proteste delle domenicane dell'Annunziata, la congregazione dovette eliminare dal titolo il riferimento a san Domenico.\nLe religiose ricevettero il pontificio decreto di lode il 19 settembre 1908; le loro costituzioni vennero approvate definitivamente della Santa Sede il 7 dicembre 1954. Il 17 gennaio 1910 la congregazione venne aggregata all'Ordine di Sant'Agostino.\nLa fondatrice, beatificata da papa Giovanni Paolo II nel 1998, \u00e8 stata canonizzata da papa Benedetto XVI il 21 ottobre 2012.\nAttivit\u00e0 e diffusione.\nIl fine apostolico delle concezioniste missionarie \u00e8 la formazione umana e cristiana della giovent\u00f9 femminile: gestiscono scuole, collegi e residenze per studenti.\nSono presenti in Europa (Italia, Spagna), in Africa (Camerun, Repubblica Democratica del Congo, Guinea Equatoriale), in America (Brasile, Repubblica Dominicana, Messico, Stati Uniti d'America, Venezuela) e in Asia (Corea del Sud, Filippine, Giappone, India): la sede generalizia \u00e8 a Madrid.\nAl 31 dicembre 2005 l'istituto contava 519 religiose in 66 case."}
{"id": "2279083", "revid": "155634", "url": "https://it.wikipedia.org/wiki?curid=2279083", "title": "Torino Calcio 1979-1980", "text": "Questa voce raccoglie le informazioni riguardanti il Torino Calcio nelle competizioni ufficiali della stagione 1979-1980."}
{"id": "2279084", "revid": "287204", "url": "https://it.wikipedia.org/wiki?curid=2279084", "title": "Chirp", "text": "Un chirp \u00e8 un segnale nel quale la frequenza varia linearmente con il tempo, crescendo (\"up-chirp\") o decrescendo (\"down-chirp\"). Trova numerose applicazioni nei radar, nei sonar, nelle comunicazioni a spettro espanso ed in alcuni tipi di laser.\nEspressione analitica.\nUn chirp \u00e8 un segnale modulato di frequenza in cui la frequenza istantanea varia linearmente con il tempo:\nin cui vale la relazione\nPoich\u00e9 quindi\nil segnale, supposto impulsato, assume la forma:\ncon il segno + per il segnale up-chirp (in cui cio\u00e8 la frequenza aumenta linearmente) ed il segno - per il down-chirp (in cui cio\u00e8 la frequenza decresce linearmente).\nIl segnale analitico in banda base di un chirp pu\u00f2 allora essere espresso come\nOrigine del termine.\nIl termine \"chirp\" deriva dall'inglese ed indica un suono corto e acuto, come quello emesso da un insetto o da un uccello. Riproducendo il segnale chirp in onde acustiche, infatti, si ottiene una sorta di fischio che, ad esempio nel caso up-chirp, diventa pi\u00f9 acuto con il crescere del tempo, ricordando il verso di un uccello o di un insetto."}
{"id": "2279086", "revid": "287204", "url": "https://it.wikipedia.org/wiki?curid=2279086", "title": "Ottavio Steffenini", "text": "Biografia.\nDopo aver interrotto gli studi classici, studi\u00f2 pittura presso l'Accademia di Belle Arti di Roma, dove fu allievo prima del Gaudenzi e poi nello studio del pittore spagnolo Berm\u00e9jo. Terminati gli studi lasci\u00f2, ancora giovane, l'Italia. Come prima tappa scelse Parigi, per poi spostarsi nel 1912 in Spagna con Sorolla, e dopo in Martinica e Venezuela. \nDopo la prima guerra mondiale si stabil\u00ec a Milano, iniziando a partecipare attivamente alle pi\u00f9 importanti rassegne d'arte. Nel 1922 vinse il Premio Canonica alla Biennale di Venezia. \u00c8 stato insegnante all'Accademia di Brera ed a Milano fond\u00f2 con Riccardo Bacchelli il premio Bagutta. Sue opere sono nelle Gallerie d'Arte Moderna di Milano e in altre italiane e straniere.\nRiposa al cimitero maggiore di Milano."}
{"id": "2279088", "revid": "767487", "url": "https://it.wikipedia.org/wiki?curid=2279088", "title": "Craig Neal", "text": "\u00c8 il padre di Cullen Neal."}
{"id": "2279092", "revid": "1494169", "url": "https://it.wikipedia.org/wiki?curid=2279092", "title": "Frome", "text": ""}
{"id": "2279093", "revid": "149727", "url": "https://it.wikipedia.org/wiki?curid=2279093", "title": "Stazione di Vesuvio de Meis Inferiore", "text": ""}
{"id": "2279096", "revid": "709565", "url": "https://it.wikipedia.org/wiki?curid=2279096", "title": "HMS Arethusa (26)", "text": "La HMS \"Arethusa\" (Pennant number 26), ottava nave della Royal Navy con questo nome, \u00e8 stato un incrociatore leggero dell'omonima classe. Venne costruita dai Cantieri Chatham Dockyard, a partire dal 25 gennaio 1933. Venne varata il 6 marzo 1934 ed entr\u00f2 in servizio il 21 maggio 1935, con Capitano Philip Vian.\nStoria.\nL\"'Arethusa\" appena entr\u00f2 in servizio venne assegnata al Terzo Squadrone Incrociatori della \"Mediterranean Fleet\" e si trovava ancora in questa posizione allo scoppio della Seconda guerra mondiale nel settembre 1939. All'inizio del 1940 venne per\u00f2 trasferita insieme alla sua gemella \"Penelope\" presso la \"Home Fleet\", dove formarono il Secondo Squadrone Incrociatori insieme ad altre navi della stessa classe. Partecip\u00f2 alla campagna norvegese nell'aprile 1940 e l'8 maggio pass\u00f2 al Comando del Nord, aiutando nella difesa di Calais e partecipando all'evacuazione inglese dai porti francesi dell'Atlantico.\nIl 28 giugno 1940 entr\u00f2 a far parte della neocostituita Forza H con base a Gibilterra, da dove partecip\u00f2 alla Distruzione della flotta francese a Mers-el-K\u00e9bir, nel mese di luglio. Con la Forza H partecip\u00f2 anche a missioni di scorta a convogli nell'Atlantico e nel Mediterraneo.\nDurante la Caccia alla Bismarck nel maggio 1941 venne impiegata nelle acque tra l'Islanda e le Isole F\u00e6r \u00d8er ma nel luglio dello stesso anno gi\u00e0 si trovava nuovamente nel Mediterraneo, scortando convogli diretti a Malta e portando lei stessa rifornimenti. Alla fine dell'anno torn\u00f2 nell'Atlantico e partecip\u00f2 all'attacco alle Isole Lofoten in Dicembre, durante il quale venne danneggiata da colpi caduti molto vicino allo scafo. Dopo le riparazioni e alcune modifiche a Chatham, durate fino all'aprile 1942 torn\u00f2 nel Mediterraneo in giugno, dove entr\u00f2 a far parte del 15 Squadrone Incrociatori, operando prevalentemente nella scorta ai convogli diretti a Malta.\nDurante una di queste scorte (operazione Stoneage) venne colpita da un siluro lanciato da un aereo italiano il 18 novembre 1942 e rimorchiata ad Alessandria con molte perdite. Le riparazioni di fortuna durarono fino al 7 febbraio 1943, quando si diresse a Charleston in Carolina del Sud per le riparazioni definitive. Queste vennero terminate il 15 dicembre successivo e la \"Arethusa\" torn\u00f2 subito in Gran Bretagna, senza per\u00f2 tornare perfettamente operativa prima del giugno 1944, quando partecip\u00f2 allo Sbarco in Normandia, facendo parte della Forza D al largo di Sword Beach. Ebbe l'onore di trasportare il Re Giorgio VI attraverso il Canale di Normandia durante la sua visita alle spiagge e ai comandi alleati. Dal gennaio 1945 fu parte del 15 Squadrone Incrociatori della \"Mediterranean Fleet\" e vi rimase fino all'ottobre seguente, quando torn\u00f2 in patria e venne trasferita nella riserva.\nDopo un tentativo fallito di vendere la nave alla Reale Marina Norvegese nel 1946 venne trasferita nella categoria B della riserva. La sua classe di navi venne considerata troppo piccola per essere modernizzata senza costi eccessivi. Il 9 maggio 1950 arriv\u00f2 nei cantieri Cashmore di Newport per la demolizione."}
{"id": "2279099", "revid": "128334", "url": "https://it.wikipedia.org/wiki?curid=2279099", "title": "Gran Premio d'Europa 1999", "text": "Il Gran Premio d'Europa 1999 \u00e8 stato un Gran Premio di Formula 1 disputato il 26 settembre al N\u00fcrburgring, in Germania. La gara \u00e8 stata vinta da Johnny Herbert, al suo ultimo successo in carriera, su Stewart: si tratta della prima e unica vittoria nella storia del team del tre volte campione del mondo Jackie Stewart. Secondo e terzo sono giunti rispettivamente Jarno Trulli e Rubens Barrichello.\nQualifiche.\nPrima della sessione di qualifiche il circuito viene bagnato da uno scroscio di pioggia: la pista va quindi asciugandosi e la strategia migliore si rivela quella di aspettare gli ultimi minuti per far segnare il proprio tempo cronometrato. Ci riesce Frentzen che, due settimane dopo la sua vittoria a sorpresa nel Gran Premio d'Italia, conquista la prima pole position stagionale. Secondo e terzo sono i due piloti della McLaren, con Coulthard che ha la meglio su H\u00e4kkinen; seguono Ralf Schumacher, Panis, Fisichella, Hill, Villeneuve ed Irvine, rallentato come il compagno Salo (dodicesimo) da una scelta errata degli pneumatici. Chiude la top ten Trulli.\nGara.\nLa prima procedura di partenza viene interrotta da Gen\u00e9, che fa spegnere il motore della sua Minardi; ne viene quindi organizzata un'altra, accorciando la gara di un giro. Al via Frentzen mantiene la prima posizione, mentre H\u00e4kkinen sopravanza il compagno di squadra Coulthard; pi\u00f9 indietro, Damon Hill ha un problema elettrico che lo costringe a rallentare molto alla prima curva. Il pilota inglese viene centrato da Wurz, la cui vettura si intraversa, colpendo la Sauber di Diniz. La monoposto del brasiliano si capotta, strisciando sull'asfalto; il roll bar si spezza, ma Diniz rimane illeso. Entra in pista la safety car, che esce di scena dopo sei giri; alla ripartenza Frentzen continua a condurre, seguito da H\u00e4kkinen, Coulthard, Ralf Schumacher, Fisichella ed Irvine. Questi ultimi due iniziano un lungo duello, che al 17\u00ba giro si conclude a favore del pilota della Ferrari, che approfitta di un errore del rivale per sopravanzarlo.\nPoco dopo, Ralf Schumacher comincia ad attaccare Coulthard: lo supera al 20\u00ba giro, portandosi in terza posizione. Nel frattempo comincia a piovigginare e alcuni piloti, fra cui H\u00e4kkinen e Panis, montano gomme da bagnato; al 20\u00ba passaggio si ferma anche Salo, che ha l'alettone anteriore danneggiato in seguito al contatto con un cordolo. Una tornata pi\u00f9 tardi rientra ai box anche il suo compagno di squadra Irvine che, dopo aver chiesto pneumatici da bagnato, cambia idea all'ultimo momento e decide di far montare coperture da asciutto. Nella confusione del momento, i meccanici perdono la ruota posteriore destra: la vettura del nordirlandese rimane per diversi secondi ferma ai box su tre ruote, ripartendo molto attardata. La pioggia cala notevolmente di intensit\u00e0 e H\u00e4kkinen e gli altri piloti con gomme da bagnato devono tornare nuovamente ai box per mettere pneumatici da asciutto, scivolando indietro in classifica.\nFrentzen rimane in testa fino al 32\u00ba giro, quando effettua il suo rifornimento: dopo poche curve dal rientro in pista, tuttavia, la vettura del tedesco si ferma inspiegabilmente, costringendolo a un clamoroso ritiro che \"de facto\" lo fa abdicare nella lotta al mondiale; in merito, nel post-gara la Jordan aveva parlato evasivamente di un problema elettrico riscontrato sulla monoposto, mentre solo anni dopo verr\u00e0 alla luce la vera e ben pi\u00f9 banale natura del ritiro, con Frentzen il quale, nella foga di un momento che poteva segnare le sorti del campionato, all'uscita della \"pit lane\" aveva dimenticato di disinserire il sistema anti-stallo della vettura.\nPassa cos\u00ec in prima posizione Coulthard, davanti a Ralf Schumacher, Barrichello (partito, come il compagno di squadra, con una strategia su una sola sosta), Fisichella e Herbert. Comincia per\u00f2 un secondo scroscio di pioggia, pi\u00f9 violento del precedente: al 38\u00ba giro Coulthard commette un errore ed esce di pista, ritirandosi, mentre Herbert effettua il proprio pit stop, montando gomme da bagnato. Passa in testa Ralf Schumacher, davanti a Fisichella ed allo stesso Herbert; il tedesco rimane in prima posizione fino al 44\u00ba passaggio, quando compie la propria sosta ai box, cedendo il primo posto a Fisichella. Il pilota romano mantiene il comando della corsa per quattro tornate; al 49\u00ba giro, tuttavia, va in testacoda e si ritira. Ralf Schumacher sembra quindi avere la gara in pugno, ma nel corso del 50\u00ba passaggio sulla sua Williams si fora una gomma e il tedesco deve percorrere tutto un giro su tre ruote prima di rientrare ai box per sostituirla.\nHerbert, che si era fermato poche tornate prima per rimontare gomme da asciutto, passa cos\u00ec in prima posizione; l'inglese precede Trulli e Barrichello, in lotta fra loro. Quarto \u00e8 il sorprendente Badoer, seguito da Ralf Schumacher, Villeneuve, Gen\u00e9, Irvine e H\u00e4kkinen; l'italiano della Minardi si ritira per\u00f2 al 54\u00ba passaggio, quando il cambio della sua vettura si rompe. A cinque giri dal termine deve abbandonare anche Villeneuve, tradito anch'egli dal cambio della sua monoposto; nello stesso momento H\u00e4kkinen, che stava pressando il pilota della Ferrari gi\u00e0 da diversi passaggi, induce all'errore Irvine, sopravanzandolo ed entrando in zona punti. A due tornate dal termine il finlandese sorpassa anche Gen\u00e9, portandosi in quinta posizione.\nHerbert gestisce senza problemi il proprio vantaggio sugli avversari, conquistando la terza e ultima vittoria in carriera (la prima dal Gran Premio d'Italia 1995), nonch\u00e9 la prima e unica per la Stewart. Completano il podio Trulli e il compagno di squadra Barrichello; quarto \u00e8 Ralf Schumacher, seguito da H\u00e4kkinen e Gen\u00e9 il quale porta alla Minardi il primo punto dal Gran Premio d'Australia 1995. La Ford ottiene il suo primo successo da motorista dal Gran Premio d'Europa 1994."}
{"id": "2279100", "revid": "287204", "url": "https://it.wikipedia.org/wiki?curid=2279100", "title": "Op\u00e9ra Sauvage", "text": "Op\u00e9ra Sauvage \u00e8 un album del musicista greco Vangelis pubblicato dalla Polydor nel 1979 e creato come colonna sonora per l'omonimo documentario del regista Fr\u00e9d\u00e9ric Rossif. Si tratta della quindicesima pubblicazione discografica fra album, colonne sonore e raccolte. La copertina dell'album, disegnata da Vangelis stesso, ritrae il primo piano degli occhi di un essere umano dal sesso indefinito il cui resto della testa \u00e8 coperto da una sciarpa .\nIl disco.\nVangelis ha prodotto quest'album durante il suo \"periodo\" elettronico-acustico, il quale \u00e8 uno dei pi\u00f9 prolifici della sua carriera. \"Op\u00e9ra Sauvage\" presenta uno stile pi\u00f9 simile a quello dei lavori in studio di Vangelis, con alcune sonorit\u00e0 tipiche della new age, piuttosto che a quello registrato negli altri due album prodotti per i documentari di Rossif, ovvero \"La F\u00eate Sauvage\" e \"L'Apocalypse des Animaux\".\nVangelis suona diversi strumenti: tra questi ci sono sintetizzatori e tastiere (molto utilizzati in R\u00eave), batteria, percussioni, xilofono e chitarra acustica (in \"Chromatique\"). Jon Anderson suona l'arpa in \"Flamants Roses\".\nL'album \u00e8 stato registrato al \"Vangeli's Nemo Studios\" di Londra, Gran Bretagna, nel biennio 1978 e 1979, con il tecnico dell'audio \"Keith Spencer-Allen\" e assistito da \"Marlis Duncklau\" e \"Raphael Preston\".\nHa raggiunto la 42\u00aa posizione nella classifica \"Billboard top 200\", restando in classifica per 39 settimane.\nLe tracce.\n\"Hymne\", \"L'Enfant\", \"Mouettes\" and \"Irlande\" sono state costruite con semplici melodie, successivamente sviluppate strumentalmente. \"R\u00eave\" \u00e8, come suggerisce il titolo, un pezzo caratterizzato da un'atmosfera calma e sognante. \"Chromatique\" ha una linea strumentale cromatica con degli accordi di chitarra acustica. \"Flamants Roses\", infine, consiste in diverse parti, da lente a ritmate, e si conclude con una melodia blues, dove Jon Anderson, gi\u00e0 attivo con Vangelis nel progetto Jon &amp; Vangelis, suona l'arpa.\nApparizioni.\n\"L'Enfant\" \u00e8 stato incluso nella colonna sonora del film \"Un anno vissuto pericolosamente\" di Peter Weir.\n\"Hymne\" \u00e8 stato il jingle per la pubblicit\u00e0 della pasta Barilla negli anni ottanta e 90, e per l'azienda produttrice di vini americana \"Ernest &amp; Julio Gallo\".\nUn documentario nell'edizione speciale del film Momenti di gloria raccontava che il regista Hugh Hudson voleva utilizzare \"L'Enfant\", da lui considerata particolarmente idonea, come sfondo per i titoli d'apertura del film (prima della prima scena), prima che Vangelis si proponesse di comporre l'intera colonna sonora. Il regista allora scelse di utilizzare \"L'Enfant\" facendola suonare da una banda musicale (presente come personaggio nel film) come musica casuale. Una versione registrata nuovamente di \"Hymne\" \u00e8 stata usata come musica per la scena del film che mostra la prima gara di Eric Liddel nell\"'Highlands\" scozzese."}
{"id": "2279104", "revid": "767487", "url": "https://it.wikipedia.org/wiki?curid=2279104", "title": "Diego de Losada", "text": "La fond\u00f2 il 25 luglio 1567, dopo aver sconfitto il capo Mariche Tiuna. Due anni dopo Losada mor\u00ec."}
{"id": "2279111", "revid": "22721204", "url": "https://it.wikipedia.org/wiki?curid=2279111", "title": "Salvio Otone", "text": ""}
{"id": "2279116", "revid": "70935", "url": "https://it.wikipedia.org/wiki?curid=2279116", "title": "Gran Premio della Malesia 1999", "text": "Il Gran Premio della Malesia 1999 \u00e8 stato un Gran Premio di Formula 1 disputato il 17 ottobre 1999 sul Circuito di Sepang, vicino a Kuala Lumpur; si tratta del primo Gran Premio della Malesia nella storia della Formula 1. La gara \u00e8 stata vinta da Eddie Irvine su Ferrari; secondo e terzo sono giunti rispettivamente il suo compagno di squadra Michael Schumacher e Mika H\u00e4kkinen su McLaren-Mercedes.\nQualifiche.\nLa Ferrari domina le qualifiche, con il rientrante Michael Schumacher che infligge quasi un secondo di distacco al compagno di squadra Irvine. Terzo \u00e8 Coulthard, che precede H\u00e4kkinen e le due Stewart di Herbert e Barrichello. Seguono Wurz, Ralf Schumacher, Hill e Villeneuve, che chiude la top ten; solo quattordicesimo Frentzen, insoddisfatto dell'assetto della sua Jordan.\nGara.\nAl via Michael Schumacher e Irvine mantengono il comando della corsa, davanti a Coulthard, H\u00e4kkinen, Barrichello e Herbert. Nel corso del quarto passaggio il pilota tedesco lascia strada al compagno di squadra, tentando poi di rallentare i piloti della McLaren; Coulthard riesce a superarlo quasi subito, al quinto giro, mentre H\u00e4kkinen rimane bloccato dietro al rivale. Al 14\u00ba giro il pilota scozzese \u00e8 costretto al ritiro per un problema tecnico; la situazione nelle posizioni di testa rimane invariata fino al 19\u00ba passaggio, quando Barrichello effettua la sua prima sosta ai box. Il brasiliano ha programmato due pit stop, cos\u00ec come Irvine e H\u00e4kkinen, mentre Schumacher e Herbert sono partiti con una strategia su un solo rifornimento; i primi due rientrano ai box alla 25\u00aa e alla 27\u00aa tornata, mentre Schumacher e Herbert riforniscono contemporaneamente, al 28\u00ba giro.\nDopo la prima serie di soste ai box, Irvine \u00e8 in testa davanti a Schumacher, H\u00e4kkinen, Barrichello ed Herbert; al 41\u00ba passaggio il nord-irlandese effettua il suo secondo pit stop, tornando in pista alle spalle di H\u00e4kkinen. Il finlandese rifornisce per la seconda volta sei tornate pi\u00f9 tardi, perdendo la posizione anche nei confronti di Herbert; riesce a passarlo solo a tre giri dal termine, dopo un errore del pilota inglese. Nel frattempo Schumacher, dopo alcuni giri molto veloci, rallenta e fa passare Irvine, che coglie cos\u00ec la sua quarta (ed ultima) vittoria in carriera. Il pilota della Ferrari precede, oltre al suo compagno di squadra, H\u00e4kkinen, Herbert, Barrichello e Frentzen, autore di una bella rimonta dal quattordicesimo posto in griglia; il piazzamento a punti, d'altro canto, non basta per\u00f2 al pilota tedesco per mantenere vive le sue speranze di conquistare il titolo piloti.\nDecisioni della FIA.\nI ferraristi Eddie Irvine e Michael Schumacher, rispettivamente primo e secondo sul podio, dopo le verifiche tecniche di fine gara, vengono inizialmente squalificati per una presunta irregolarit\u00e0 riscontrata nelle dimensioni dei deviatori di flusso delle loro F399; questi, introdotti dalla scuderia italiana nel precedente appuntamento del N\u00fcrburgring, sono caratterizzati alla base da un profilo orizzontale \"a coltello\", che i commissari malesi ritengono fuorilegge in quanto trovato pi\u00f9 corto di 10 millimetri rispetto al regolamento vigente. Questa decisione renderebbe Mika H\u00e4kkinen campione del mondo: coi 10 punti della vittoria ottenuta a tavolino, infatti, il pilota finlandese salirebbe a quota 72 in classifica, mentre il suo rivale Irvine, rimanendo fermo a 60, perderebbe la possibilit\u00e0 matematica di vincere il titolo all'ultima gara; la McLaren conquisterebbe inoltre il titolo costruttori, portandosi a 120 punti contro i 102 della Ferrari.\nNella settimana successiva al Gran Premio incriminato, la Ferrari presenta ricorso contro la squalifica: la memoria difensiva degli avvocati di Maranello verte su un comma del regolamento, che permette una tolleranza minima di 10 millimetri in questo preciso ambito tecnico. Il 23 ottobre 1999 la Corte di Appello Internazionale della FIA di Parigi accoglie le tesi del team italiano, revocando tale sanzione. Irvine e la Ferrari tornano cos\u00ec in vetta a entrambi i campionati, con un vantaggio di +4 rispettivamente nei confronti di H\u00e4kkinen e della McLaren."}
{"id": "2279117", "revid": "118514697", "url": "https://it.wikipedia.org/wiki?curid=2279117", "title": "Diego de Montemayor", "text": "Diego de Montemayor diede alla citt\u00e0 il nome di \"Monterrey\" in parte per ottenere l'appoggio del vicer\u00e9 del tempo, Gaspar de Z\u00fa\u00f1iga y Acevedo."}
{"id": "2279120", "revid": "599013", "url": "https://it.wikipedia.org/wiki?curid=2279120", "title": "Michael Anderson (cestista)", "text": ""}
{"id": "2279123", "revid": "438678", "url": "https://it.wikipedia.org/wiki?curid=2279123", "title": "Lista di abbreviazioni in uso su Internet", "text": ""}
{"id": "2279124", "revid": "729019", "url": "https://it.wikipedia.org/wiki?curid=2279124", "title": "Gran Premio del Giappone 1999", "text": "Il Gran Premio del Giappone 1999 \u00e8 stato un Gran Premio di Formula 1 disputato il 31 ottobre 1999 sul Circuito di Suzuka. La gara \u00e8 stata vinta da Mika H\u00e4kkinen, su McLaren; grazie a questa vittoria il pilota finlandese ha conquistato il secondo titolo iridato in carriera. Secondo e terzo sono giunti rispettivamente Michael Schumacher ed Eddie Irvine; la Ferrari ha ottenuto il primo titolo costruttori dal 1983. Inoltre \u00e8 stata l'ultima gara in F1 per Damon Hill, Alessandro Zanardi, Toranosuke Takagi e, tra i team, per la Stewart.\nQualifiche.\nMichael Schumacher conquista la seconda pole position consecutiva, dopo un intenso duello con H\u00e4kkinen; terzo \u00e8 Coulthard, seguito da Frentzen ed Irvine, autore di un brutto incidente verso la fine della sessione di qualifiche. Il pilota della Ferrari precede le due Prost di Panis e Trulli, particolarmente competitive grazie anche ad una versione evoluta del motore da qualifica della Peugeot. Chiudono la top ten Herbert, Ralf Schumacher e Alesi. Per quanto riguarda la lotta per il mondiale, Eddie Irvine si trova in vantaggio di 4 punti su Mika Hakkinen; il finlandese pu\u00f2 per\u00f2 trarre vantaggio dal fatto che a pari punti sarebbe campione del mondo in virt\u00f9 dei migliori piazzamenti ottenuti durante il campionato.\nGara.\nAl via H\u00e4kkinen scatta meglio di Michael Schumacher: il tedesco tenta di chiudere la traiettoria al rivale, ma deve lasciarlo passare. Partono bene anche Panis ed Irvine, che si inseriscono al terzo ed al quarto posto davanti a Coulthard e Frentzen. H\u00e4kkinen guadagna subito un buon margine su Schumacher; alle spalle della coppia di testa, Irvine non riesce ad avere la meglio su Panis, superandolo solo dopo il pit stop del pilota francese nel corso del 16\u00ba passaggio. Tre tornate pi\u00f9 tardi rifornisce anche H\u00e4kkinen, la cui sosta \u00e8 leggermente prolungata da un problema con la ruota anteriore sinistra; il finlandese mantiene comunque facilmente la posizione nei confronti di Schumacher, che effettua il suo primo pit stop al 22\u00ba passaggio. Tutti i piloti di testa hanno optato per la strategia delle due soste.\nAlla fine della prima serie di rifornimenti ai H\u00e4kkinen conduce la corsa davanti a Michael Schumacher con circa 6 secondi e mezzo di vantaggio, seguono Coulthard (che ha avuto la meglio su Irvine fermandosi ai box un giro prima), Irvine, Frentzen e Ralf Schumacher (Panis si era dovuto ritirare al 19\u00ba giro per un problema all'alternatore della sua Prost). I meccanici Ferrari durante la sosta hanno aumentato il carico aerodinamico sull'alettone anteriore di Schumacher ed il pilota tedesco fa segnare giri record leggermente pi\u00f9 veloci di Hakkinen che per\u00f2 viaggia costantemente sui suoi migliori tempi e riesce a non far scendere mai il distacco sotto i 5 secondi; non ci sono cambiamenti fino a circa met\u00e0 gara, quando Irvine comincia ad essere rallentato da Coulthard su ordine della McLaren, al fine di far perdere posizioni al ferrarista (in virt\u00f9 del fatto che se Hakkinen dovesse scivolare al secondo posto, avrebbe bisogno che Irvine non arrivi nei primi 4 per poter vincere il titolo).\nFrentzen e Ralf Schumacher raggiungono in pochi giri Irvine ma il circuito di Suzuka non offre molti punti per il sorpasso. Alla Jordan decidono cos\u00ec di provare il sorpasso col pit stop anticipando la seconda sosta di Frentzen; l'idea piace anche agli uomini della Williams che chiamano ai box Ralf Schumacher per il giro successivo; alla Ferrari, a questo punto, decidono di richiamare subito ai box anche Irvine per evitare che perda troppo terreno dietro a Coulthard. Il piano della McLaren per\u00f2 non va a buon fine: un pit stop strepitoso dei meccanici Ferrari di soli 6,3 secondi permette ad Irvine di mantenere la propria posizione, inoltre Coulthard perde il controllo della propria vettura due giri pi\u00f9 tardi andando a sbattere contro le barriere e servendo di fatto su un piatto d'argento il mondiale costruttori alla scuderia di Maranello; lo scozzese riesce a raggiungere i box, dove sostituisce il musetto. Alla ripartenza, il pilota della McLaren si trova davanti a Michael Schumacher e ne approfitta per rallentarlo per alcune curve prima di essere doppiato.\nIl mondiale piloti invece \u00e8 ora tutto sulle spalle di Mika Hakkinen che, con Irvine saldamente in zona podio, deve assolutamente mantenere la testa della corsa fino al traguardo. La seconda serie di pit stop non porta cambiamenti nella classifica, con H\u00e4kkinen che continua a controllare la gara davanti a Michael Schumacher, Irvine, Frentzen, Ralf Schumacher e Alesi (Coulthard intanto decide di ritirarsi dopo essere scivolato al 9\u00ba posto ed aver effettuato qualche giro con una vettura piuttosto instabile per il danneggiamento delle paratie laterali dovute al suo fuoripista oltre ad un successivo problema idraulico).\nVedendo che Hakkinen non da segni di cedimento, negli ultimi giri la Ferrari fa rallentare Schumacher per evitare cos\u00ec qualsiasi rischio di perdere anche il mondiale costruttori che manca ormai da 16 anni; il finlandese della McLaren dunque, pu\u00f2 calare a sua volta il ritmo e dopo essere arrivato addirittura a pochi secondi dal doppiaggio di Irvine, decide di mantenersi dietro anche a Frentzen e Ralf Schumacher. Hakkinen conquista cos\u00ec la quinta vittoria stagionale ed il secondo titolo iridato in carriera. Secondo \u00e8 Michael Schumacher, che sale sul podio insieme al compagno di squadra Irvine e la Ferrari conquista quindi il nono titolo costruttori della sua storia, il primo dal 1983. Chiudono la zona punti Frentzen, Ralf Schumacher ed Alesi; Hill, all'ultima gara in carriera, si ritira al 21\u00ba giro dopo che un'uscita di pista lo aveva fatto sprofondare indietro in classifica. "}
{"id": "2279125", "revid": "3831", "url": "https://it.wikipedia.org/wiki?curid=2279125", "title": "Biblioteca Comunale &quot;Franco La Rocca&quot; (Agrigento)", "text": ""}
{"id": "2279130", "revid": "125734775", "url": "https://it.wikipedia.org/wiki?curid=2279130", "title": "Open Sud de France", "text": "L'Open Sud de France (conosciuto prima come \"Grand Prix de Tennis de Lyon\") \u00e8 un torneo di tennis maschile, facente parte dell'ATP Tour. \u00c9 stato votato dai tennisti come miglior torneo di categoria nel 1999. Si \u00e8 disputato al Palais des Sports de Gerland di Lione dal 1987 al 2009 e dal 2010 si gioca all'Arena Montpellier di Montpellier sempre su campi indoor in cemento."}
{"id": "2279136", "revid": "287204", "url": "https://it.wikipedia.org/wiki?curid=2279136", "title": "Diego de Nicuesa", "text": "Biografia.\nNel 1506 gli fu assegnato il governo della Costa Rica, ma part\u00ec per le coste di Panama. Si diresse verso le terre del nord, contro la resistenza dei popoli nativi. La combinazione di guerriglia e malattie tropicali uccise met\u00e0 della sua spedizione prima che egli decidesse di rinunciare alla missione.\nAttorno al 1509, grazie ad una concessione terriera garantitagli dal re di Spagna, divenne fondatore e governatore della colonia di Castilla de Oro, nell'odierna Panam\u00e1, uno dei primi insediamenti spagnoli in America (diverse fonti forniscono date comprese tra il 1508 ed il 1510). Qui adott\u00f2 India Catalina.\nNel 1510 fond\u00f2 Nombre de Dios.\nNel 1511 la colonia di Dari\u00e9n, considerando Nicuesa un pazzo tiranno, decise tramite voto di esiliarlo. Nicuesa e la sua ciurma annegarono durante il ritorno ad Hispaniola."}
{"id": "2279143", "revid": "118859105", "url": "https://it.wikipedia.org/wiki?curid=2279143", "title": "Nino Tempo e April Stevens", "text": "Nino Tempo e April Stevens \u00e8 un duo musicale proveniente da New York, formato dai fratelli Antonino e Carol Lo Tempio.\nNel 1963 il singolo \"Deep Purple\", rifacimento di un brano del 1939, ha fruttato la vittoria del Grammy Award come \"Migliore disco di rock &amp; roll dell'anno\".\nL'anno seguente il duoha partecipato al Festival di Sanremo, interpretando in abbinamento con Remo Germani il brano \"Stasera no no no\", che raggiunger\u00e0 la serata finale."}
{"id": "2279147", "revid": "767487", "url": "https://it.wikipedia.org/wiki?curid=2279147", "title": "Live at Montreux 2006", "text": "Live at Montreux 2006 - They All Came Down to Montreux \u00e8 un album live dei Deep Purple, pubblicato nel 2007 e registrato durante il tour di \"Rapture of the Deep\" a Montreux, Svizzera. \u00c8 stato anche pubblicato un filmato dello stesso concerto avente lo stesso nome."}
{"id": "2279148", "revid": "359266", "url": "https://it.wikipedia.org/wiki?curid=2279148", "title": "Segnale chirp", "text": ""}
{"id": "2279149", "revid": "2163757", "url": "https://it.wikipedia.org/wiki?curid=2279149", "title": "Karl M\u00fcller", "text": ""}
{"id": "2279151", "revid": "767487", "url": "https://it.wikipedia.org/wiki?curid=2279151", "title": "Ex (film)", "text": "Ex \u00e8 un film del 2009, diretto e co-sceneggiato da Fausto Brizzi e interpretato da un ricco cast di attori.\nIl film, prodotto da Italian International Film, in coproduzione con la societ\u00e0 francese Mes Films ed in collaborazione con Rai Cinema, \u00e8 uscito il 6 febbraio 2009 nei cinema italiani ed \u00e8 stato riconosciuto come \"d'interesse culturale nazionale\" dalla Direzione Generale per il Cinema del Ministero per i Beni e le Attivit\u00e0 Culturali.\nTrama.\nSergio \u00e8 uno psicologo, divorziato da anni da Michela, ha una relazione complicata con Roberta ed \u00e8 amico di Luca e Loredana. A causa del divorzio si \u00e8 trovato senza l'affido delle figlie Valentina e Barbara, e quindi abituato alla completa libert\u00e0.\nLuca \u00e8 un giudice, in crisi matrimoniale con Loredana e padre di Giulia e Andrea. Dopo un ultimo violento litigio con la moglie decide di vivere in allegria e libert\u00e0 a casa del figlio universitario, organizzando festini con le sue amiche ventenni, e inizia il divorzio consensuale dalla moglie.\nNel frattempo lui stesso sta seguendo una causa di divorzio tra Filippo e Caterina: nessuno dei due vuole tenere i figli, e questi nemmeno vogliono stare con i genitori: questi sono troppo concentrati sulle loro carriere, lei ama andare dall'estetista, lui gioca con gli amici ai videogiochi che sarebbero dei figli; i ragazzini vorrebbero invece essere portati al planetario e a teatro. Luca obbliga la coppia ad assecondare le volont\u00e0 dei figli.\nGiulia lavora all'ambasciata di Parigi ed \u00e8 fidanzata con Marc, ma viene mandata in Nuova Zelanda. Una volta l\u00ec, lei trova una busta con un pezzo del puzzle che stavano costruendo assieme.\nPaolo \u00e8 fidanzato con la francese Monique, disc jockey molto libertina. Viene avvicinato e malmenato da Davide, ex fidanzato della stessa che vuole tornare assieme a lei: Paolo rinuncia a denunciarlo dopo aver scoperto che \u00e8 un poliziotto. Dopo questo incontro, Davide e il collega accorrono a un incidente stradale: \u00e8 Michela, presa da un colpo di sonno e morta sul colpo. Sergio si ritrova l'affidamento delle figlie, scoprendo di non essere un buon genitore e di non abituarsi alle richieste di privacy delle due.\nElisa, amica di Monique, sta per sposare Corrado ma scopre che il prete che li sposer\u00e0 \u00e8 il suo ex, Lorenzo. I due iniziano a ripensare ai bei tempi passati insieme, lei li confronta alla vita con Corrado e lui inizia a dubitare del suo ruolo di sacerdote confidandosi con l'amico Antonio. La distanza tra Giulia e Marc non fa bene alla coppia, la videochat non \u00e8 sufficiente, e Marc \u00e8 geloso di John, un palestrato collega di lei. Luca scopre che Filippo e Caterina si sono riavvicinati ricostruendo un'unione famigliare, arrivando anche ad apprezzare il teatro lirico.\nPaolo tenter\u00e0 di frequentare ancora Monique con stratagemmi assurdi per non farsi rintracciare da Davide, tutto per non dirle la verit\u00e0 per la paura di altre minacce. Alla fine Monique decider\u00e0 di lasciarlo, stanca degli immotivati spostamenti. Roberta, stanca del distacco che Sergio ha preso da lei, lo lascia. Le figlie, e anche Loredana, migliore amica di Michela, confessano al padre che Michela l'amava ancora, tanto da comprargli i regali di Natale ogni anno. Lui si reca nella casa vuota di Michela e apre tutti i regali acquistati, ripensando agli errori commessi.\nDon Lorenzo viene a sapere che Corrado deve festeggiare l'addio al celibato: lo pedina fino a un night club, dove scopre che consuma un rapporto con una ballerina e che ha pi\u00f9 volte tradito Elisa. Nel frattempo Elisa festeggia l'addio al nubilato con le amiche, tra cui Monique e Roberta, in cui \u00e8 presente uno spogliarellista. Qui viene mostrato il diario segreto di Elisa, la quale dava i voti agli uomini con cui \u00e8 stata. Luca si stanca della vita da single, trovandosi spesso da solo, vista la differenza di et\u00e0 delle sue nuove amicizie, e riflette sull'assenza della moglie dalla sua vita.\nMarc decide di raggiungere Giulia a Wellington, ma qui, dalla proprietaria di casa, viene a sapere che lei \u00e8 andata via con John. La verit\u00e0 \u00e8 che lei si era fatta accompagnare all'aeroporto per andare a trovarlo a Parigi per una sorpresa. Proprio a Parigi lei vede una donna nel letto e un uomo che si fa la doccia. Pensando che Marc l'abbia tradita, torna a Wellington. In realt\u00e0 Marc aveva prestato la casa a un amico per passare la notte con una ragazza. I due sono sfiduciati l'uno verso l'altra, ma casualmente si reincontrano a Hong Kong, spiegandosi i malintesi.\nNel supermercato dove lavorano Roberta e Elisa, avviene una rapina: Loredana cade sbattendo la testa mentre Davide riporta una ferita da arma da fuoco all'addome. I due vengono portati all'ospedale. Davide scopre che Paolo \u00e8 il chirurgo che lo operer\u00e0: questo, nonostante le minacce, esegue l'operazione perfettamente. Paolo confessa al poliziotto che Monique l'ha lasciato: i due si alleeranno per scoprire se lei ha un nuovo fidanzato. Luca viene a sapere dell'incidente e raggiunge la moglie all'ospedale: credendo che sia in fin di vita le confessa tutto il suo amore, ma scopre che aveva sbagliato stanza e stava parlando con un'altra donna: Loredana ha solo una frattura al braccio. Lui, per farsi perdonare, si presenta come colf a casa di lei, e questo riavviciner\u00e0 la coppia.\nAl matrimonio tra Elisa e Corrado lei confessa il suo amore a don Lorenzo, e lui fa lo stesso, provocando stupore in tutti. Sergio inizia a frequentare il cimitero e la tomba di Michela, leggendole il libro rimasto sul suo comodino.\nProduzione.\nLe riprese sono iniziate il 15 luglio 2008 e terminate il 4 ottobre ed il film \u00e8 stato girato tra Roma, Parigi e il Sudafrica.\nBiagio Antonacci ha composto due canzoni appositamente per il film, \"Il cielo ha una porta sola\" ed \"Aprila\", entrambe presenti nel suo ultimo album. Il video di \"Aprila\" \u00e8 stato interpretato da Giorgia W\u00fcrth.\nLe musiche originali del film sono di Bruno Zambrini. La colonna sonora in due CD comprende diversi brani italiani ed esteri del passato fra cui \"Fiumi di parole\" eseguita \"live\" all'interno del film in un cameo da Alessandra Drusian e Fabio Ricci, noti al pubblico come il duo Jalisse; anche Enzo Salvi e Dario Cassini sono presenti con un proprio cameo nel film.\nNei titoli di coda del film vi sono foto e filmati di cento baci di sconosciuti, inviati al sito web del film nel corso dei mesi precedenti all'uscita.\nAl mercato del Festival di Cannes 2009 \u00e8 stato il film italiano pi\u00f9 venduto. Tra i paesi che lo hanno distribuito: Australia, Argentina, Brasile, Francia, Messico, Cile, Hong Kong, Spagna, Taiwan, Corea e Germania..\nIncassi.\nNelle sale cinematografiche italiane, il film ha ottenuto un incasso di \u20ac 10.628.000.\nSequel.\nIl 7 ottobre 2011, a distanza di due anni dall'uscita del primo film, \u00e8 uscito il sequel \"Ex - Amici come prima!\", regia di Carlo Vanzina."}
{"id": "2279156", "revid": "135224", "url": "https://it.wikipedia.org/wiki?curid=2279156", "title": "Archi faringei", "text": ""}
{"id": "2279157", "revid": "599013", "url": "https://it.wikipedia.org/wiki?curid=2279157", "title": "Gerald Paddio", "text": ""}
{"id": "2279159", "revid": "1305772", "url": "https://it.wikipedia.org/wiki?curid=2279159", "title": "Universia", "text": "Universia \u00e8 una rete ibero-americana di collaborazione tra universit\u00e0, probabilmente la pi\u00f9 grande del mondo il cui fine \u00e8 fornire alla comunit\u00e0 universitaria uno spazio comune per la formazione, la cultura, la ricerca e la collaborazione con le aziende, contribuendo in tal modo allo sviluppo sostenibile della societ\u00e0. Fondata nel 2000 con l'appoggio di 36 universit\u00e0 spagnole, tra il 2000 e il 2005 sono entrate a farne parte universit\u00e0 di altri 11 paesi latino-americani, e, al 2010, sono 23 i paesi in totale che fanno parte della rete, in rappresentanza di 1232 universit\u00e0 che raggruppano oltre 14 milioni tra studenti e professori.\nObiettivi.\nGli obiettivi di Universia sono quelli di creare una rete di collaborazione tra le universit\u00e0 di tutto il mondo, favorendo la creazione di progetti comuni e di interscambio con l'estero, e di contribuire alla diffusione della conoscenza. Si propone inoltre di raccogliere e presentare le opportunit\u00e0 di lavoro, di borse di studio e di sviluppo professionale per gli studenti.\nA questi scopi sono stati creati 23 portali, uno per ogni paese, dove gli studenti e le istituzioni universitarie possono inviare i propri contributi. Esiste anche una pagina generale comune a tutti i paesi.\nCon il patrocinio del Banco Santander, Universia si propone inoltre di fungere da riferimento internazionale per la responsabilit\u00e0 sociale.\nStoria.\nUniversia \u00e8 stata presentata il 9 luglio 2000 a Madrid ed \u00e8 stata creata con il patrocinio del Banco Santander e il sostegno della Conferenza dei Rettori delle Universit\u00e0 spagnole (CRUE), del Consiglio Superiore per la Ricerca Scientifica (CSIC) e della maggior parte delle universit\u00e0 spagnole. Presidente del progetto fu nominato Emilio Bot\u00edn, fondatore del Gruppo Santander, che dalla creazione del progetto e attraverso il Banco Santander, ha investito centinaia di milioni di euro nel progetto universitario.\nA partire dal 2001 si \u00e8 allargata, con la creazione di nuovi siti facenti parte della rete, per alcuni paesi dell'America Latina (Argentina, Brasile, Cile, Colombia, Messico, Per\u00f9, Porto Rico, Venezuela). Nel 2002 \u00e8 stato creato il sito per il Portogallo, nel 2005 per l'Uruguay e nel 2008 per Andorra, Panama, Paraguay e Repubblica Dominicana. Nel 2009 le informazioni essenziali sono state tradotte in cinque lingue.\nDalla sua nascita sono stati organizzati in passato due riunioni globali con presenti rettori delle universit\u00e0 aderenti. La prima riunione, aperta dal presidente spagnolo Zapatero e chiusasi alla presenza del Re Juan Carlos, avvenne nel 2005 a Siviglia ed erano presenti oltre 400 rettori, mentre nella seconda riunione del 2010 a Guadalajara, in Messico, i rettori presenti furono pi\u00f9 di 1000. Il terzo incontro avverr\u00e0 nel luglio del 2014 a Rio de Janeiro.\nStruttura del portale.\nOgni sito internet che forma la rete Universia, dedicato alle diverse nazioni, ha medesimi servizi e contenuti:"}
{"id": "2279161", "revid": "57342", "url": "https://it.wikipedia.org/wiki?curid=2279161", "title": "Beniamino Rosati", "text": "Fu amico e medico del filosofo Benedetto Croce, e lo sostenne nella fondazione del Partito Liberale Italiano.\nBiografia.\nBeniamino Rosati fu uno dei medici pi\u00f9 noti e stimati nella Napoli del Novecento, nonch\u00e9 amico di intellettuali, artisti ed uomini di cultura, seguendo in questo quasi una vocazione familiare poich\u00e9 gi\u00e0 lo zio Filippo De Titta conobbe Gabriele D'Annunzio sin da quando era ancora neonato e frequent\u00f2 abitualmente Francesco Paolo Michetti ed Eduardo Scarfoglio.\nNato a Sant'Eusanio del Sangro l'8 febbraio 1881, Beniamino Rosati ebbe come primo maestro lo zio Filippo, mentre successivamente, rimasto orfano di madre, prosegu\u00ec gli studi in convitto a Roma e quindi a Napoli ove si laure\u00f2 in medicina e dove, assecondando una forte inclinazione per la cultura letteraria, conobbe nel 1905 Benedetto Croce restandovi sempre in cordiali rapporti.\nVolontario nella Grande Guerra nonostante il diritto di esonero fu ufficiale medico e pilota distinguendosi nella cura dei feriti con tecniche innovative, specie nel campo dei congelamenti, e meritando la fama di \u201cluminare del bisturi\u201d che lo accompagn\u00f2 per gli oltre settant'anni di professione svolti tra Napoli e la Valdisangro.\nParagonabile ad Antonio Cardarelli per occhio clinico e capacit\u00e0 professionali, Rosati fu punto principale di riferimento di parecchie generazioni e considerato un vero e proprio oracolo della scienza medica tanto che quando egli di fronte ad un ammalato sentenziava che ormai non c'era pi\u00f9 niente da fare era purtroppo legittimo perdere ogni speranza di accanimento terapeutico. Lui, d'altronde, era votato alla professione con tutta l'anima e, capace di effettuare ardite e complesse operazioni chirurgiche anche in condizioni precarie e di fortuna, fu medico onesto e scrupoloso che non selezion\u00f2 mai i pazienti in base alle loro possibilit\u00e0 economiche, ma anzi prest\u00f2 volentieri la propria opera gratuitamente o dietro irrisorio compenso ai pi\u00f9 bisognosi e poveri.\nDocente universitario a Napoli, ebbe la revoca della cattedra per non aver prestato il prescritto giuramento al fascismo e durante la seconda guerra mondiale fu tra i pi\u00f9 attivi organizzatori dei partigiani della Valdisangro, tanto che dopo il 25 aprile 1945 venne chiamato a far parte della Consulta Nazionale, uscendone per\u00f2 deluso e amareggiato al punto di rifiutare di candidarsi per la Costituente con il Partito Liberale nonostante le vive insistenze di Croce.\nDefinendo la politica \u201cattivit\u00e0 nobile finita nel pieno della tempesta sociale e morale destinata a portare l'umanit\u00e0 all'estinzione\u201d prefer\u00ec restarne lontano assecondando la sua personale inclinazione ed autodefinendosi:\nVissuto dapprima a San Potito e poi, dagli anni cinquanta, in una minuscola abitazione al Vomero, il dottor Rosati esercit\u00f2 la sua professione assistendo Benedetto Croce fino agli ultimi istanti di vita e combattendo battaglie che, per l'epoca, sembravano assolutamente visionarie: tornando spesso presso la casa natale di Sant'Eusanio del Sangro, dove viveva con la sorella e una governante, egli avvi\u00f2 sulle colonne della \u00abRivista Abruzzese\u00bb una strenua lotta contro l'industrializzazione che si acu\u00ec dal 1963, non appena si diffuse la notizia che una raffineria di petrolio sarebbe sorta nella pianura del Sangro. Per trovare appoggio alle sue idee egli raccolse attorno a s\u00e9 Alda ed Elena Croce, Raffaele Mattioli, Ignazio Silone, Federico Spoltore, Corrado Marciani, Emiliano Giancristofaro e Antonino Di Giorgio, e con loro fond\u00f2 la sezione abruzzese di Italia Nostra che riusc\u00ec a fermare l'insediamento della SangroChimica anche grazie alle sue accese \u201clettere aperte\u201d indirizzate, tramite il quotidiano \u00abIl Mezzogiorno\u00bb, all'Arcivescovo di Chieti, al Ministro della Sanit\u00e0 Remo Gaspari e ad altre autorit\u00e0 dello Stato.\nAutore di collage e disegni che rappresentavano cinquant'anni di vita italiana denunciandone le brutture e gli scandali ed esaltandone le bellezze, Rosati negli ultimi anni di vita inizi\u00f2 a sistemare la biografia di Gabriele D'Annunzio manoscritta dallo zio Filippo De Titta e che poi don\u00f2 alla \u00abRivista Abruzzese\u00bb sentendo l'aggravarsi delle sue condizioni di salute. Allontanatosi da Napoli visse e lavor\u00f2 a Sant'Eusanio fino all'et\u00e0 di 97 anni, quando si spense il 13 novembre 1978. Al suo paese lasci\u00f2 il palazzo di famiglia destinandolo a museo o centro di studi storici, mentre chiese che i quadri regalatigli da Michetti fossero venduti al fine di istituire una borsa di studio per i giovani pi\u00f9 promettenti del suo paese natale, Sant'Eusanio del Sangro."}
{"id": "2279174", "revid": "599013", "url": "https://it.wikipedia.org/wiki?curid=2279174", "title": "Jimmy Rayl", "text": ""}
{"id": "2279177", "revid": "86599", "url": "https://it.wikipedia.org/wiki?curid=2279177", "title": "Victoria Rupes", "text": " \nLa Victoria Rupes \u00e8 una scarpata situata sulla superficie del pianeta Mercurio. La sua origine \u00e8 da ricondursi ad una faglia inversa probabilmente originatasi durante la fase di contrazione del nucleo mercuriano per via del suo progressivo raffreddamento.\nLa rupes \u00e8 dedicata alla nave Victoria, l'unica della spedizione di Ferdinando Magellano che port\u00f2 a termine la circumnavigazione del globo. A sua volta d\u00e0 il nome alla maglia H-2 di Mercurio, precedentemente nota come \"Aurora\"."}
{"id": "2279180", "revid": "33689", "url": "https://it.wikipedia.org/wiki?curid=2279180", "title": "Mnasea di Patrasso", "text": "Biografia.\nNonostante la scarsit\u00e0 del materiale tramandato, Mnasea, che \u00e8 citato anche da Plinio il Vecchio, \u00e8 degno di nota per aver svelato alcune notizie e dettagli di culti esoterici, secondo una sua peculiare attitudine \"razionalizzante\", ricollegabile all'evemerismo di cui egli \u00e8 considerato un seguace.\nTra i suoi frammenti si rinviene anche un'insinuazione a carico degli Ebrei, l'accusa di praticare l'onolatria: si tratta di un passaggio testuale che \u00e8 considerato un'importante testimonianza storica dell'affiorare di un particolare atteggiamento anti-giudaico nell'intellettualit\u00e0 dell'epoca, inedito nella civilt\u00e0 greca, tradizionalmente filosemita.\nOpere.\nScrisse un \"Periplo\", o \"Periegesi\", opera composta da sei, o, forse, otto libri, in cui egli descriveva l'Europa, l'Asia occidentale e il Nord Africa.\nUn'altra sua opera, intitolata \"Sugli oracoli\", sembrerebbe esser stata una raccolta di responsi oracolari delfici, accompagnati dal relativo commento esegetico.\nDelle sue opere sopravvivono comunque solo sparuti frammenti, circa una sessantina in tutto, incorporati come scholia o come citazioni in raccolte lessicografiche o altri testi, alcuni dei quali tramandati nei Papiri di Ossirinco. Da questi frammenti emergono alcuni pregi delle sue opere, come l'affidarsi a buone fonti e la manifestazione di un certo spirito critico.\nEdizioni dei frammenti.\nLo scarno materiale relitto delle sue opere \u00e8 stato per buona parte raccolto nell'Ottocento da Karl Wilhelm Ludwig M\u00fcller nei \"Fragmenta historicorum Graecorum\" ma \u00e8 solo nel 2003 che i frammenti di Mnasea sono stati pubblicati per intero, a cura di Pietro Cappelletto.\nAlmeno in apparenza, quelli tr\u00e0diti sembrano essere stati scelti, dagli autori antichi che ce li hanno preservati, in virt\u00f9 di qualche insolita interpretazione ch'erano in grado di offrire o per qualche piccola informazione che essi contenevano. Si tratta per lo pi\u00f9 di annotazioni riguardanti eventi mitologici e meravigliosi o genealogie locali: sono informazioni interessanti per molti versi, anche se, a quanto sembra, non sorrette da una grande accuratezza storica.\nOpera mitografica.\nDai rari frammenti pervenuti sembra emergere una particolare disposizione della mitografia di Mnasea, l'apparente inclinazione a voler offrire uno svelamento \"razionalizzante\" di eventi altrimenti mitici, congeniale alla sua adesione alla corrente dell'evemerismo che gli autori gli attribuiscono. \u00c8 il caso del distruttore Echeto, nel XVIII libro dell'Odissea di Omero, da lui interpretato come una figura reale di tiranno siciliano; o della filogenesi da lui proposta dei Dattili Idei, su basi onomastiche: il loro nome, secondo il mitografo, rivelava infatti una discendenza da Ida e da un padre di nome \"Daktylus\".\nSvelamento di culti misterici.\nA questa attitudine critica e razionalizzante della sua mitografia si deve anche la preziosa rivelazione di notizie esoteriche riguardanti le religioni misteriche: ad esempio, i quattro nomi dei Cabiri, oggetto dei culti esoterici dei Grandi Dei nel Santuario di Samotracia, sono conosciuti proprio grazie a lui; sempre a lui si deve lo svelamento dei dettagli del culto di Atargatide ad Ascalona e del culto di Artemide a Perga.\nArgomentazioni anti-giudaiche.\nRiguardo alla scarsa accuratezza storica, va detto ad esempio, che Mnasea fu il primo autore a propalare la falsa notizia della celebrazione di un culto di una testa d'asino d'oro nel tempio di Gerusalemme. L'accostamento del Dio dell'ebraismo all'iconografia di Seth-Tifone dovette godere di un certo seguito, se anche Posidonio di Apamea, per altri versi autore accurato e scrupoloso, nonch\u00e9 ammiratore di Mos\u00e8, vi avrebbe accordato un certo credito; la notizia sar\u00e0 poi ripresa anche da Tacito.\nLa notizia da lui riportata sulla presunta onolatria nel tempio di Gerusalemme, bench\u00e9 infondata, \u00e8 tuttavia interessante da un punto di vista storico, perch\u00e9 testimonia di un mutato atteggiamento che iniziava ad affiorare in alcuni settori dell'intellettualit\u00e0 greca: una forma d'ironia, se non di vera e propria ostilit\u00e0, andava sostituendosi alla manifesta tendenza filosemita espressa dagli scrittori del IV secolo a.C. L'affermazione di Mnasea si aggiungeva a un'altra, anch'essa infondata, che iniziava a circolare all'incirca nello stesso periodo, senza per\u00f2 beneficiare di un seguito altrettanto importante: riguardava la presunta pratica giudaica di celebrare sacrifici umani nei loro riti. Entrambe le \u00abinsinuazioni\u00bb saranno rivolte in seguito ai Cristiani."}
{"id": "2279181", "revid": "486946", "url": "https://it.wikipedia.org/wiki?curid=2279181", "title": "Fragmenta historicorum graecorum", "text": ""}
{"id": "2279182", "revid": "22475", "url": "https://it.wikipedia.org/wiki?curid=2279182", "title": "Fragmenta historicorum Graecorum", "text": "I Fragmenta historicorum Graecorum (spesso indicati in sigla, FHG) sono una raccolta in cinque volumi di frammenti da fonti greche antiche, pubblicata dal filologo tedesco Karl Wilhelm Ludwig M\u00fcller (1813-1894) tra il 1841 e il 1872 per i tipi dell'editore Ambroise Firmin Didot.\nLe fonti raccolte spaziano dal VI secolo a.C. al VII secolo d.C. e gli autori citati sono pi\u00f9 di seicento. Di ogni frammento \u00e8 presentata una traduzione o un compendio in latino.\nIl primo volume comprende il testo del \"Marmor Parium\" (con una traduzione in latino, una tavola cronologica e un commento) e il testo greco della Stele di Rosetta (\"Rosettanum\"), con una traduzione in francese ed un'analisi filologica, storica e archeologica. Il quinto volume presenta in traduzione francese una sezione con storici greci e siriani tramandati da fonti armene.\nAd eccezione del primo volume, gli autori sono ordinati cronologicamente e i frammenti sono numerati in sequenza.\nSu quest'opera di M\u00fcller sono in gran parte fondati i sedici volumi intitolati \"Die Fragmente der griechischen Historiker\", del filologo tedesco Felix Jacoby (1876-1959)."}
{"id": "2279183", "revid": "599013", "url": "https://it.wikipedia.org/wiki?curid=2279183", "title": "Donald Royal", "text": ""}
{"id": "2279184", "revid": "767487", "url": "https://it.wikipedia.org/wiki?curid=2279184", "title": "Bobby Rydell", "text": "Biografia.\nRagazzo prodigio, inizia come imitatore; a quindici anni diventa batterista e voce del complesso \"Rocco and The Saints\", in cui conosce un suo coetaneo che suona la tromba, Frankie Avalon, e l'anno successivo incide il suo primo 45 giri, \"Fatty Fatty/Dream Age\", che passa inosservato.\nDurante un'esibizione con il complesso viene scoperto dal talent scout Frankie Day, che diventa il suo manager e gli fa ottenere un contratto discografico con la Venise, con cui incide il suo secondo 45 giri nel 1959, \"Fatty Fatty/Happy Happy\", in cui ripropone il brano principale del suo primo disco, ma anch'esso passa inosservato.\nPassa quindi alla Cameo Records di Bernie Lowe, ed ottiene subito successo con la canzone \"Kissin' Time\".\nFra il 1959 ed il 1964 raggiunse le prime posizioni nella Billboard Hot 100 con numerosi singoli, in particolare \"Wild One\", che entra pure nella top ten britannica, e \"Forget Him\", oltre ad una sua versione di \"Nel blu dipinto di blu\".\nNel 1964 partecip\u00f2 al Festival di Sanremo con i brani \"Un bacio piccolissimo\" e \"L'inverno cosa fai?\", quest'ultimo non ammesso alla serata finale della manifestazione.\nAssieme agli amici e colleghi Frankie Avalon e Fabian ha costituito negli anni novanta il trio \"The Golden Boys\"."}
{"id": "2279185", "revid": "599013", "url": "https://it.wikipedia.org/wiki?curid=2279185", "title": "Fhg", "text": ""}
{"id": "2279187", "revid": "22722143", "url": "https://it.wikipedia.org/wiki?curid=2279187", "title": "Mnasea di Patara", "text": ""}
{"id": "2279189", "revid": "7969", "url": "https://it.wikipedia.org/wiki?curid=2279189", "title": "Slo Burn", "text": ""}
{"id": "2279199", "revid": "79213", "url": "https://it.wikipedia.org/wiki?curid=2279199", "title": "Perugia Calcio 1928-1929", "text": ""}
{"id": "2279200", "revid": "22722272", "url": "https://it.wikipedia.org/wiki?curid=2279200", "title": "Potere calorifico inferiore", "text": ""}
{"id": "2279201", "revid": "1543377", "url": "https://it.wikipedia.org/wiki?curid=2279201", "title": "Indice di Treynor", "text": "L'indice di Treynor (\"Treynor ratio\"), detto anche reward to Volatility Ratio, \u00e8 un indice di rischio finanziario introdotto per la prima volta dall'economista Jack Treynor nel 1965. L'indice, a differenza di quanto fa l'indice di Sharpe (che utilizza come indice di rischio la deviazione standard), usa il classico Beta come indice di rischio.\nIl modello CAPM ci dice che se esiste una sufficiente diversificazione degli investimenti \u00e8 possibile sfruttare le virtuose correlazioni tra gli strumenti presenti in portafoglio; il modello sviluppato da Treynor utilizza questo approccio, creando un indice alternativo a quello di Sharpe, inserendo al denominatore il Beta come indicatore di rischiosit\u00e0 al posto dello scarto quadratico medio dei rendimenti utilizzato dall'indice di Sharpe. La formula di Treynor differisce dalla formula di Sharpe quindi solo per il denominatore.\nLa formula \u00e8 conosciuta come:\nformula_1\nConfronto con l'indice di Sharpe.\nL'indice di Sharpe e l'indice di Treynor forniscono risultati spesso divergenti. Se utilizzati per analizzare due fondi (o due portafogli) d'investimento potrebbero generare risultati contrastanti: il miglior fondo con Sharpe potrebbe non essere il migliore secondo Treynor. Questo \u00e8 dovuto al diverso modo di trattare il rischio: Sharpe utilizza il rischio totale dell'investimento (volatilit\u00e0), Treynor viceversa si concentra sul Beta e quindi sulla componente sistemica del rischio di portafoglio.\nMentre Sharpe \u00e8 pi\u00f9 utile a chi non ha investimenti ed \u00e8 quindi interessato alla variabilit\u00e0 dell'investimento, Treynor \u00e8 pi\u00f9 utile per chi deve ulteriormente diversificare il proprio portafoglio (in questo caso si \u00e8 pi\u00f9 interessati alla componente Beta).\nInterpretazione dell'indice.\nL'indice di Treynor \u00e8 un rapporto tra surplus generato dalla gestione e rischio assunto, quindi maggiore \u00e8 l'indice di Treynor maggiore \u00e8 l'appetibilit\u00e0 dell'investimento. Un indice di Treynor elevato \u00e8 un indicatore di un'elevata capacit\u00e0 del portafoglio di remunerare l'esposizione al rischio sistemico (Beta)."}
{"id": "2279202", "revid": "767487", "url": "https://it.wikipedia.org/wiki?curid=2279202", "title": "Wayne Molis", "text": ""}
{"id": "2279207", "revid": "599013", "url": "https://it.wikipedia.org/wiki?curid=2279207", "title": "Dan Anderson (cestista 1943)", "text": ""}
{"id": "2279208", "revid": "1305772", "url": "https://it.wikipedia.org/wiki?curid=2279208", "title": "Dan Anderson", "text": ""}
{"id": "2279211", "revid": "599013", "url": "https://it.wikipedia.org/wiki?curid=2279211", "title": "Dan Anderson (cestista 1951)", "text": ""}
{"id": "2279213", "revid": "124834739", "url": "https://it.wikipedia.org/wiki?curid=2279213", "title": "Kit\u00e1b-i-\u00cdq\u00e1n", "text": "Il Kit\u00e1b-i-\u00cdq\u00e1n o Iqan (, persiano \u0643\u062a\u0627\u0628 \u0627\u064a\u0642\u0627\u0646), ossia il \"Libro della Certezza\", uno dei libri sacri per i seguaci della Fede Bahai. Fu scritto da Bah\u00e1'u'll\u00e1h, il fondatore della religione Bahai, parte in lingua persiana e parte in lingua araba, nel 1861 durante il suo esilio a Bagdad, allora provincia dell'Impero ottomano.\nIl \"Kit\u00e1b-i-\u00cdq\u00e1n\" \u00e8 la pi\u00f9 importante opera teologica di Bah\u00e1'u'll\u00e1h e quindi della Fede Bahai; \u00e8 anche la prima scrittura bahai a essere stata pubblicata.\nIl testo fu tradotto per la prima volta in inglese nel 1904, poi ritradotto, sempre in inglese, nel 1931 da Shoghi Effendi che lo descrisse come \nLa storia.\nLo zio del B\u00e1b, \u1e24\u00e1j\u00ed M\u00edrz\u00e1 Siyyid Mu\u1e25ammad, era rimasto perplesso quando aveva appreso che il nipote, il B\u00e1b, aveva dichiarato di essere il Mahdi, il messaggero di Dio, il promesso dell'Islam e, per questo, decise di indagare.\nNel 1861 si rec\u00f2 a Karbila, in Iraq, per visitare il proprio fratello, \u1e24\u00e1j\u00ed M\u00edrz\u00e1 \u1e24asan-'Al\u00ed, quindi and\u00f2 a Baghdad per consigliarsi con Bah\u00e1'u'll\u00e1h.\nBah\u00e1'u'll\u00e1h rispose alle sue domande con questa opera, il \"Kit\u00e1b-i-\u00cdq\u00e1n\", di 200 pagine, scritta in 48 ore attorno al 15 gennaio 1861..\nContenuto.\nIl \"Kit\u00e1b-i-\u00cdq\u00e1n\" \u00e8 costituito da due parti distinte, la prima parte afferma che la \"rivelazione divina\" \u00e8 progressiva nel tempo e che le religioni sono collegate tra di loro in una relazione che vede ogni religione monoteistica accettare la precedente e spesso profetizzare, anche in termini velati, la successiva.\nPoich\u00e9 il libro \u00e8 diretto a un Musulmano, Bah\u00e1'u'll\u00e1h usa versi della Bibbia per mostrare come un Cristiano avrebbe potuto interpretare le allegorie delle proprie sacre scritture per arrivare alla \"rivelazione divina\" successiva e riconoscere il profeta Maometto.\nCon lo stesso ragionamento mostra come un Musulmano, partendo dalle proprie sacre scritture pu\u00f2 riconoscere la validit\u00e0 della \"rivelazione\" del B\u00e1b.\nLa seconda parte, pi\u00f9 vasta, prova la missione del B\u00e1b attraverso prove logiche e teologiche. Uno dei passaggi pi\u00f9 noti e apprezzati di questa parte del \"Kit\u00e1b-i-\u00cdq\u00e1n\" \u00e8 quello chiamato la \"Tavola del vero Ricercatore\".\nShoghi Effendi sintetizza il contenuto del \"Kit\u00e1b-i-\u00cdq\u00e1n\" cos\u00ec: "}
{"id": "2279214", "revid": "62748", "url": "https://it.wikipedia.org/wiki?curid=2279214", "title": "Peggy March", "text": "Biografia.\nBambina prodigio, Margaret Annemarie Battavio inizi\u00f2 a cantare a cinque anni, apparendo in show televisivi di musica country in emittenti locali ed esibendosi ai matrimoni. Durante una di queste cerimonie fu ingaggiata dalla RCA, e a 13 anni registr\u00f2 il primo singolo nel 1962: \"Little Me\", tratto dall'omonimo musical, per il quale le imposero il nome Little Peggy March.\nIl 27 aprile 1963, a 15 anni, raggiunse la vetta della Billboard Hot 100 per tre settimane con \"I Will Follow Him\", versione in inglese di \"Chariot\", incisa l'anno prima in francese da Petula Clark. Il singolo fu primo, oltre che negli Stati Uniti, anche in Australia, Nuova Zelanda, Giappone e Scandinavia, e in Germania Ovest si ferm\u00f2 al sesto posto.\nNel 1964 fu invitata al Festival di Sanremo, dove interpret\u00f2 \"Passo su passo\" con Claudio Villa, ma non arriv\u00f2 in finale.\nNel 1969 si spost\u00f2 in Germania, proponendosi come cantante schlager e piazzandosi al secondo posto nella selezione nazionale per l'Eurovision Song Contest di quell'anno, risultato che si ripet\u00e9 nelle qualificazioni del 1975.\nNel 1984 fu co-autrice del brano \"When the Rain Begins to Fall\", cantato da Jermaine Jackson e Pia Zadora."}
{"id": "2279215", "revid": "287204", "url": "https://it.wikipedia.org/wiki?curid=2279215", "title": "Flavio Vopisco", "text": "Biografia.\nLe informazioni su di lui provengono dai libri della \"Historia Augusta\" da lui scritti, e precisamente le \"Vite\" di Aureliano, Tacito, Floriano, Probo, Caro, Carino e Numeriano, oltre alle biografie degli usurpatori Firmo, Saturnino, Proculo e Bonoso.\nNativo di Siracusa, era figlio e nipote di personaggi che avevano ottenuto incarichi di rilievo. Visse a Roma ed era pagano. Scrisse la \"Vita di Aureliano\" dietro richiesta del \"praefectus urbi\" Giunio Tiberiano (in carica nel 303), quando era imperatore un Costanzo, ma il riferimento al consolato di un certo Furio Placido (forse il Furio Placido console del 343) ricondurrebbe l'epoca della composizione dell'opera a quella del regno di Costanzo II.\nIncominciando a trattare della vita di Probo, Vopisco dichiara che egli non si propone di imitare il bello stile di Sallustio. Tito Livio, Publio Cornelio Tacito ma piuttosto vuole attingere agli storici pi\u00f9 attendibili per la verit\u00e0 dei fatti narrati come Svetonio, Giulio Capitolino, Elio Lampridio."}
{"id": "2279217", "revid": "339392", "url": "https://it.wikipedia.org/wiki?curid=2279217", "title": "Elenco di monarchi inglesi", "text": ""}
{"id": "2279218", "revid": "110157", "url": "https://it.wikipedia.org/wiki?curid=2279218", "title": "Sigave", "text": "Sigav\u00e9 (conosciuto anche come Singave) \u00e8 uno dei tre capitanati del territorio francese di Wallis e Futuna, che \u00e8 composto dal terzo occidentale (30 degli 83\u00a0km\u00b2) di Futuna. La superficie totale del \"regno\" \u00e8 di 30\u00a0km\u00b2, con una popolazione di 1880 abitanti, in sei villaggi, secondo il censimento del 22 luglio 2003. La capitale, e villaggio pi\u00f9 grande, \u00e8 Leava (pop. 480)."}
{"id": "2279219", "revid": "958185", "url": "https://it.wikipedia.org/wiki?curid=2279219", "title": "Teoria della persuasione", "text": "La teoria della persuasione nasce negli anni quaranta e cinquanta dagli studi per stabilire l'efficacia persuasiva ottimale di una campagna di propaganda (politica o pubblicitaria). Considera le audience come sostanzialmente passive, anche se non si parla di manipolazione dei comportamenti, ma di persuasione (da qui il suo nome).\nL'attenzione \u00e8 posta sui fattori psicologici individuali, nella convinzione che solo quando i messaggi veicolano opinioni condivise dai destinatari possono avere successo.\nIl modello prevede, tra lo stimolo e la risposta, un filtro costituito dall'organismo, ovvero dalla specificit\u00e0 dell'individuo, con tutte le sue caratteristiche psicologiche (Edward Tolman, 1932). I messaggi persuasivi possono dunque modificare l'atteggiamento, inteso come la predisposizione acquisita ad agire in un certo modo, e questo pu\u00f2 a sua volta modificare il comportamento (d'acquisto o di voto).\nNell'ambito di questa teoria si sviluppano due filoni di ricerca:\nPer quanto riguarda il primo aspetto delle ricerche, sono stati individuati quattro fattori psicologici delle audience:"}
{"id": "2279223", "revid": "22722998", "url": "https://it.wikipedia.org/wiki?curid=2279223", "title": "Demetrius III Eucaerus", "text": ""}
{"id": "2279224", "revid": "339392", "url": "https://it.wikipedia.org/wiki?curid=2279224", "title": "Dervish (religione)", "text": ""}
{"id": "2279225", "revid": "767487", "url": "https://it.wikipedia.org/wiki?curid=2279225", "title": "Peter Kraus", "text": "Ottimo chitarrista, viene considerato uno dei pionieri del rock nell'area germanica.\nBiografia.\nHa debuttato nello spettacolo appena quindicenne come attore, nel 1954, in \"Das fliegende Klassenzimmer\", cui faranno seguito altri trenta film.\nNel 1956 ha inciso il suo primo singolo, una cover in tedesco di \"Tutti Frutti\", interpretata in origine da Little Richard.\nNel 1957 ha raggiunto il successo come cantante con \"Susi Rock\" e nel 1958 con \"Hula Baby\", arrivata al primo posto in classifica in Germania; altri suoi singoli entreranno nelle hit parade del suo Paese fino al 1964, tra cui \"Sweety\".\nSempre nel 1964 ha partecipato al Festival di Sanremo, interpretando nella prima serata \"Venti chilometri al giorno\", brano escluso dalla finale."}
{"id": "2279226", "revid": "339392", "url": "https://it.wikipedia.org/wiki?curid=2279226", "title": "Manbi", "text": ""}
{"id": "2279228", "revid": "25152", "url": "https://it.wikipedia.org/wiki?curid=2279228", "title": "Libro della Certezza", "text": ""}
{"id": "2279230", "revid": "1543377", "url": "https://it.wikipedia.org/wiki?curid=2279230", "title": "Arte islamica", "text": "L'espressione arte islamica o arti islamiche comprende le arti prodotte a partire dall'Egira (622 dell'era cristiana) fino al XIX secolo da artisti (non necessariamente musulmani), che hanno vissuto in territori culturalmente legati alla religione dell'Islam. Essa riguarda ambiti assai vari, dall'architettura alla calligrafia, dalla pittura all'arte ceramica, ecc.\nInizialmente l'arte islamica si \u00e8 ispirata a quella bizantina, a quella romana, a quella paleocristiana, a quella persiana ed a quella cinese.\nFin dall'inizio l'arte islamica pratica l'astrazione e la stilizzazione delle forme che appartengono agli esseri viventi, sforzandosi di descrivere i valori spirituali dell'uomo; evita il naturalismo, che include nella tradizione occidentale l'uso dello spazio tridimensionale, della prospettiva e della modellistica della figura umana in luci e ombre.\nPu\u00f2 essere suddivisa in vari periodi storici:\nL'arte islamica \u00e8 tipicamente focalizzata sulla riproduzione della calligrafia araba. Pi\u00f9 di rado essa si dedica a figure umane: ci\u00f2 \u00e8 dovuto alla sensibilit\u00e0 religiosa dei musulmani, timorosi che alla riproduzione delle forme umane possa corrispondere il peccato di idolatria contro Allah, proibito dal Corano, e che nell'arte come imitazione della natura si possa intravedere il tentativo di copiare l'opera dello stesso Allah. Tale sensibilit\u00e0 ebbe importanti effetti anche sull'arte cristiana: in particolare, a ridosso della predicazione di Muhammad, sorse l'eresia pauliciana, che pi\u00f9 tardi avrebbe rappresentato l'antesignana dell'iconoclastia. Come si dir\u00e0 meglio tra poco, non \u00e8 per\u00f2 vero che l'arte islamica rifiuti in assoluto la rappresentazione delle figure umane, essendo tale limitazione valida soprattutto nei luoghi e nelle opere di tipo religioso e meno in quelli di carattere \"profano\".\nL'arte islamica \u00e8 essenzialmente l'arte del bello, oltre ad essere un mezzo di culto.\nViene sviluppato l'arabesco come stile ornamentale universale, stilizzazione di forme vegetali e soprattutto rappresentativo di temi geometrici e simboli presi in prestito dalla calligrafia, ma \u00e8 nella costruzione delle moschee, dalla pianta simile a quella della casa del profeta Muhammad Salla Allahu ailay wa Sallam, come la Grande moschea di Cordova (785 d.C.), che si riproducono meglio che altrove i fondamenti dell'arte islamica.\nSignificativi e pregevoli, oltre ai mosaici, anche le pitture architettoniche come quella emblematica conservata nella Cappella Palatina, terminata intorno al 1140 a Palermo, i mausolei, luoghi di culto e di potere, la produzione di ceramiche, la lavorazione del vetro e del bronzo, i tappeti con i loro temi artistici legati alla natura. A mano a mano che le conquiste territoriali hanno aperto nuove conoscenze di arte in Asia, in Africa e in Europa, anche il gusto estetico si \u00e8 aggiornato alle tendenze locali, come ad esempio quella persiana, sempre nel rispetto dei dogmi religiosi.\nPur in questa molteplicit\u00e0 di ispirazioni e di centri di creazione, l'arte prodotta nel contesto del mondo islamico presenta comunque una certa unit\u00e0 stilistica dovuta agli spostamenti degli artisti, dei commercianti, dei committenti e delle stesse opere. L'impiego di una scrittura comune in tutta la civilt\u00e0 islamica e il particolare valore attribuito alla calligrafia rafforzano questa idea di unit\u00e0. Altri elementi sono stati valorizzati, come l'attenzione posta alla decorazione e l'importanza della geometria e degli arazzi decorativi. Tuttavia, la grande diversit\u00e0 delle forme e delle scene, secondo i paesi e le epoche, porta spesso a parlare pi\u00f9 di \"arti islamiche\" (o \"arti dell'Islam\") che di un'\"arte islamica\". Per Oleg Grabar, l'arte dell'Islam d'altra parte non pu\u00f2 definirsi che attraverso \"una serie di atteggiamenti di fronte al processo stesso della creazione artistica\".\nIn architettura, edifici dalle funzioni specifiche, come moschee o madrase, sono creati in forme molto variegate ma seguendo spesso uno stesso schema di base. Se non esiste quasi l'arte della scultura, la lavorazione degli oggetti di metallo, d'avorio o di ceramica raggiunge frequentemente una grande perfezione tecnica. Occorre anche sottolineare la presenza di una pittura e di una miniatura nei libri sacri e profani.\nLe arti dell'Islam non sono propriamente religiose: l'Islam qui \u00e8 considerato come una civilt\u00e0 piuttosto che come una religione. Come gi\u00e0 accennato, contrariamente a un'idea molto diffusa, esistono rappresentazioni umane, animali e perfino di Maometto: queste sono bandite soltanto nei luoghi o nelle opere religiose (moschee, madrase, Corani), a dispetto di alcune eccezioni..\nStoria dell'arte islamica.\nGli inizi (VII\u2013IX secolo).\nPrima delle dinastie.\nSi conoscono poche cose sull'architettura islamica prima della dinastia degli Omayyadi. Il primo e pi\u00f9 importante edificio islamico \u00e8 senza dubbio la \"casa del Profeta\" situata a Medina. Questa casa, pi\u00f9 o meno mitica, sarebbe stata il primo luogo dove si sarebbero riuniti dei musulmani per pregare, bench\u00e9 la religione musulmana ritenga che la preghiera possa farsi in qualsiasi ambiente.\nLa casa del Profeta \u00e8 di considerevole importanza per l'architettura islamica, nel senso che essa mette in opera il prototipo della moschea a pianta araba: un cortile con una sala di preghiera ipostila. Questo schema, adattato alla preghiera, non nasce dal nulla: il tempio di Husa (Yemen, II secolo a.C.) o la sinagoga di Dura Europos (ristrutturata nel 245) potrebbero esserne gli ispiratori. Costruita in materiali deperibili (legno e terra battuta), la casa del Profeta non \u00e8 sopravvissuta a lungo, ma \u00e8 descritta in dettaglio nelle fonti arabe. Sulla sua presunta posizione sorge attualmente la grande moschea di Medina.\nI primi oggetti islamici sono molto difficili da distinguere dagli oggetti anteriori, sasanidi e bizantini, o gi\u00e0 omayyadi. In effetti, l'islam nasce in regioni dove l'arte sembra essere stata poco diffusa, ma circondate da imperi notevoli per la loro produzione artistica. Per cui, nei primi tempi, gli artisti islamici utilizzano le stesse tecniche e gli stessi motivi dei loro vicini. Si conosce in particolare un'abbondante produzione di ceramica non vetrinata, come testimonia un celebre scodellina conservata al Museo del Louvre la cui iscrizione assicura la sua datazione nel periodo islamico. Questa scodella proviene da uno dei soli siti archeologici che permette di seguire il passaggio tra mondo pre-islamico ed islamico: quello di Susa in Iran.\nL'arte omayyade.\nSotto gli Omayyadi, l'architettura religiosa e civile si sviluppa con la messa in opera di nuovi concetti e di nuovi piani. Cos\u00ec, la pianta araba, con cortile e sala di preghiera ipostila, diventa veramente una pianta tipo a partire dalla costruzione, nella posizione pi\u00f9 sacra della citt\u00e0 di Damasco \u2014 sull'antico tempio di Giove e al posto della basilica di San Giovanni Battista \u2014 della Moschea degli Omayyadi. Questo importante edificio servir\u00e0 da riferimento ai costruttori (e agli storici dell'arte) per la nascita della pianta araba. Nondimeno, i recenti lavori di Myriam Rosen-Ayalon sembrano indicare che la pianta araba sia nata un po' prima, con la prima costruzione in muratura della moschea al-Aqsa a Gerusalemme.\nLa Cupola della Roccia a Gerusalemme \u00e8 senza dubbio uno degli edifici pi\u00f9 importanti di tutta l'architettura islamica, segnato da una forte influenza bizantina (mosaico a fondo d'oro, pianta centrata che richiama quella del Santo Sepolcro) ma comportante gi\u00e0 elementi puramente islamici come il grande fregio d'iscrizione. Il suo modello non si \u00e8 pertanto diffuso, e quello che Oleg Grabar considera come \"il primo monumento che si credette una creazione estetica superiore dell'Islam\" \u00e8 rimasto senza posterit\u00e0.\nI Castelli del deserto della Palestina ci offrono numerose informazioni sull'architettura civile e militare, ancorch\u00e9 la loro funzione esatta sia sottoposta a cautela: caravanserragli, luoghi di villeggiatura, residenze fortificate, palazzi dalle mire ambiziose, che permettono l'incontro tra il califfo e le trib\u00f9 nomadi? Gli specialisti stentano a pronunciarsi in modo netto, e sembra d'altra parte che il loro uso sia variato secondo il loro sito. Anjar era cos\u00ec una intera citt\u00e0, che ci informa su un tipo di urbanizzazione ancora molto vicino alla Roma antica, con cardo e decumano, come Ramla.\nOltre all'architettura, gli artigiani lavorano una ceramica, spesso non vetrinata, talvolta con vetrinatura monocroma trasparente verde o gialla, come pure il metallo. Resta molto difficile differenziare questi oggetti da quelli del periodo preislamico, riutilizzando gli artigiani elementi occidentali (fogliami vegetali, foglie d'acanto, ecc.) e sasanidi (motivi di ali che riprendono quelli dei caschi).\nNell'architettura come nelle arti mobiliari, gli artisti e gli artigiani omayyadi non inventano un vocabolario nuovo ma riutilizzano volentieri quello della tarda Antichit\u00e0 mediterranea e iraniana, che adattano alla loro concezione artistica sostituendo per esempio nella grande moschea di Damasco gli elementi figurativi dei mosaici bizantini che servono da modelli per alberi e citt\u00e0. I \"Castelli del deserto\" testimoniano particolarmente di questi prestiti. Mescolando le tradizioni e riadattando motivi ed elementi di architettura, creano a poco a poco un'arte tipicamente musulmana, palpabile notevolmente nell'estetica dell'arabesco, presente tanto sui monumenti quanto sugli oggetti o nei Corani miniati.\nL'arte abbaside.\nCon lo spostamento dei centri di potere verso l'est, due citt\u00e0 che fungono successivamente da capitali salgono alla ribalta: Baghdad e Samarra in Iraq. La citt\u00e0 di Baghdad non ha potuto essere scavata, perch\u00e9 \u00e8 ricoperta dalle case contemporanee. La si conosce attraverso varie fonti, che la descrivono come una citt\u00e0 rotonda, al centro della quale si innalzano grandi moschee e palazzi. Quanto a Samarra, essa \u00e8 stata oggetto di varie campagne di scavi, in particolare da parte di Ernst Herzfeld e, pi\u00f9 recentemente, Alastair Northedge. Creata quasi dal nulla da al-Mu'tasim nell'836, si estende su una trentina di chilometri, e comprende al tempo stesso numerosi palazzi, due grandi moschee e accasermamenti. Abbandonata definitivamente alla morte di al-Mutamid nell'892, offre una base cronologica affidabile.\nSamarra ha fornito un gran numero di arredi, in particolare stucchi che servivano da decoro architettonico, e i cui motivi permettono pi\u00f9 o meno la datazione degli edifici e si ritrovano nell'arte mobiliera dall'Egitto tulunide fino in Iran, particolarmente nel legno.\nQuanto all'arte della ceramica, essa conosce due importanti innovazioni: l'invenzione della maiolica (o faenza) e quella della lustro metallico che si ritroveranno per molto tempo dopo la scomparsa della dinastia..Nell'arte islamica, si denomina \"maiolica\" una ceramica a pasta argillosa, coperta di una vertinatura opacizzata all'ossido di stagno, e decorata sulla vetrinatura stessa. Le imitazioni di porcellane cinesi si moltiplicano allora, grazie all'ossido di cobalto, utilizzato a partire dall'VIII secolo a Susa e che permette decori azzurri e bianchi. Il repertorio di motivi resta abbastanza ristretto: motivi vegetali, epigrafie.\nQuanto al lustro metallico, esso sarebbe nato nel IX secolo, forse mediante trasposizione in ceramica di un prodotto gi\u00e0 esistente. La cronologia di questa invenzione, e dei primi secoli, \u00e8 molto delicata e d\u00e0 luogo a molteplici controversie. I primi lustri sarebbero policromi, totalmente aniconici, poi diventerebbero figurativi e monocromi e, a partire dal X secolo, se si crede all'opinione ammessa il pi\u00f9 correntemente, che si basa in parte sul \"mi\u1e25r\u0101b\" della moschea di Qayrawan.\nVetro, trasparente od opaco, \u00e8 ugualmente prodotto, decorato mediante soffiatura in un stampo, o aggiunte di elementi. Si conoscono vari esempi di vetri tagliati, il pi\u00f9 famoso dei quali \u00e8 senza la \"tazza con le lepri\", conservata nel tesoro di San Marco di Venezia, e decori architettonici in questo materiale sono stati portati alla luce a Samarra.\nIl periodo medievale (IX\u2013XV secolo).\nA partire dal IX secolo, il potere abbaside \u00e8 contestato nelle province pi\u00f9 remote dal centro iracheno. \u00c8 la creazione di un califfato sciita rivale, quello dei Fatimidi, seguito da quello degli Omayyadi di Spagna, che d\u00e0 corpo a questa opposizione mentre piccole dinastie di governatori autonomi vedono la luce in Iran.\nSpagna e Maghreb.\nLa prima dinastia che si installa in Spagna (o \"al-Andalus\") \u00e8 quella degli Omayyadi di Spagna. Come indica il suo nome, questa stirpe discende da quella dei grandi Omayyadi di Siria, decimata nel IX secolo. Essa \u00e8 sostituita dopo la sua caduta da diversi regni autonomi, i Re delle taife (1031\u20131091), ma la produzione artistica in questo periodo non differisce fondamentalmente dopo questo cambiamento politico. Alla fine dell'XI secolo, due trib\u00f9 berbere si mettono successivamente alla testa del Maghreb e della Spagna, allora in piena \"Reconquista\": gli Almoravidi e gli Almohadi, che apportano influenze maghrebine nell'arte. Ciononostante, conquistata poco a poco dai re cristiani, la Spagna islamica finisce, nel XIV secolo, per ridursi alla sola citt\u00e0 di Granada con la dinastia nasride (1238) che riesce a mantenersi fino al 1492..\nNel Maghreb, sono gli Hafsidi (1230), gli Zayyanidi, ovvero Abdelwadidi (1235) e i Merinidi (1258) che riprendono la fiaccola almohade. I Merinidi, dalla loro capitale di F\u00e8s, partecipano a numerose spedizioni militari tanto in Spagna quanto in Tunisia da cui non possono per\u00f2 sloggiare gli Hafsidi, una dinastia solidamente insediata. Gli Zayyanidi ebbero intensi scambi con il Sultanato di Granada, firmando cos\u00ec alleanze contro la Corona d'Aragona e i Merinidi. I Merinidi vedono il loro potere diminuire a partire dal XV secolo e sono definitivamente sostituiti dagli Sceriffi nel 1549. Quanto agli Hafsidi, essi subiscono la conquista dei Turchi Ottomani nel 1574.\nL\"al-Andalus\" \u00e8 un luogo di grande cultura nel periodo medievale. Oltre a grandi universit\u00e0 come quella di Averro\u00e8 che permettono la diffusione di filosofie e di scienze sconosciute al mondo occidentale, questo territorio \u00e8 ugualmente molto fecondo per l'arte. Si pensa evidentemente, in architettura, alla Grande moschea di Cordova, ma essa non deve occultare altre realizzazioni come il Bab Mardum di Toledo o la citt\u00e0 califfale di Madinat al-Zahra'. All'altra estremit\u00e0 del periodo, si trovano segnatamente i palazzi dell'Alhambra a Granata. Vari tratti caratterizzano l'architettura spagnola, le cui forme di archi, quelle a tutto sesto derivano da modelli visigoti ossia romani, ma quelle polilobate, ugualmente molto usitate, sembrano pi\u00f9 tipiche del periodo islamico. Il trattamento del \"mi\u1e25r\u0101b\" come un piccolo locale \u00e8 ugualmente un tratto abbastanza caratteristico della Spagna.\nTra le tecniche che sono impiegate allora per la confezione degli oggetti, l'avorio \u00e8 molto utilizzato per la confezione di scatole e scrigni. La Pisside di al-Mughira \u00e8 un capolavoro, che presenta numerose scene figurative con l'iconografia difficile da interpretare.\nGrandi tutto tondi, abitualmente piuttosto rari in terra d'Islam, vedono ugualmente la luce. In metallo, fungono da acquamanili o da bocche di fontane; in pietra, sostengono ad esempio la \"fontana con i leoni\" dell'Alhambra.\nI tessuti, segnatamente sete, sono in gran parte esportati; se ne ritrovano molti nei tesori di chiese occidentali, che avvolgono dei personaggi santi. In ceramica, le \"tecniche tradizionali\" sono padroneggiate, in particolare il lustro metallico, utilizzato su piastrelle, o nella serie dei \"vasi dell'Alhambra\". A partire dal regno delle dinastie maghrebine, si nota anche un gusto per il lavoro del legno, scolpito e dipinto: il \"minbar\" della Moschea della Koutoubia a Marrakech, datata al 1137, ne \u00e8 uno dei migliori esempi.\nL'architettura del Nordafrica \u00e8 abbastanza misconosciuta per mancanza di ricerche dalla decolonizzazione. Le dinastie almoravide e almohade, che importano novit\u00e0 in Spagna, si caratterizzano per una ricerca di austerit\u00e0 che traspariva ad esempio nelle moschee dalle mura nude. Le dinastie merinide e hafside patrocinano un'architettura importante, ma molto misconosciuta e un rimarchevole lavoro sul legno dipinto, scolpito e incrostato.\nEgitto e Siria.\nRegnando in Egitto tra il 909 e il 1171, la dinastia fatimide \u00e8 una delle rare sciite del mondo islamico. Nata a Ifriqiya nel 909, essa arriva in Egitto nel 969, dove fonda la citt\u00e0 califfale del Cairo, a nord di Al-Fustat, che resta un grande centro economico. La dinastia d\u00e0 origine a un'importante architettura religiosa e profana, di cui sussistono in particolare le moschee al-Azhar e al-Hakim, come pure le muraglie del Cairo realizzate dal visir Badr al-Jamali. Essa \u00e8 anche all'origine di una ricca produzione di oggetti d'arte nei materiali pi\u00f9 diversi: legno, avorio, ceramica lustrata e dipinta sotto vetrinatura, oreficeria, metalli incrostati, vetri opachi e, soprattutto, cristallo di roccia. Numerosi artigiani sono allora cristiani, copti, come testimoniano le numerose opere con iconografia cristiana. Queste costituiscono d'altra parte la maggioranza religiosa sotto il regno particolarmente tollerante dei Fatimidi. L'arte si caratterizza per una iconografia ricca, che sfrutta molto la figura umana e animale, in rappresentazioni animate, che hanno la tendanza a liberarsi degli elementi puramente decorativi, come gli ocelli nella ceramica lustrata. Essa si arricchisce, tanto tecnicamente quanto stilisticamente, mediante i suoi contatti commerciali con le culture del bacino mediterraneo, e in particolare Bisanzio. La dinastia fatimide \u00e8 peraltro una delle sole che d\u00e0 luogo a una scultura a tutto tondo, spesso in bronzo.\nNello stesso momento, in Siria, gli \"atabeg\", vale a dire i governatori arabi dei principi selgiuchidi, si arrogano il potere. Molto indipendenti, giocano sulle inimicizie tra i principi turchi e supportano in gran parte l'installazione dei crociati franchi. Nel 1171, Saladino s'impadronisce dell'Egitto fatimide, mettendo sul trono egiziano un'effimera dinastia ayyubide. Questo periodo non \u00e8 molto fausto per l'architettura, il che non impedisce il rifacimento e il miglioramento delle difese della citt\u00e0 del Cairo. La produzione di oggetti di valore non si interrompe per questo. La ceramica lustrata o dipinta sotto vetrinatura, e il metallo incrostato di grande qualit\u00e0 continuano a essere prodotti e il vetro smaltato fa la sua apparizione a partire dall'ultimo quarto del XII secolo, particolarmente in una serie di bicchieri e di bottiglie.\nI Mamelucchi prendono il potere agli Ayyubidi d'Egitto nel 1250 e giungono nel 1261 ad imporsi in Siria, sconfiggendo i Mongoli. Non si tratta propriamente di parlare di una dinastia, dato che i sovrani non regnano di padre in figlio: in effetti, i Mamelucchi sono schiavi turchi emancipati che si passano (in teoria) il potere tra compagni di emancipazione. Questo governo paradossale durer\u00e0 quasi tre secoli, fino al 1517, e dar\u00e0 luogo ad un'architettura di pietra feconda, composta da grandi complessi sultaniali o emiratici, in particolare al Cairo. La decorazione \u00e8 realizzata in generale mediante incrostazioni di pietre di colori diversi, secondo la tecnica dell'&gt;\"ablaq\", come pure con un importante lavoro sul legno, intarsiato con motivi geometrici a raggiera. Il mecenatismo si porta anche sul vetro smaltato e, soprattutto, sul metallo incrostato: \u00e8 a questo periodo che risale il Battistero di san Luigi, uno degli oggetti islamici pi\u00f9 famosi, firmato dall'ottonaio Muhammad ibn al-Zayn.\nIran ed Asia Centrale.\nIn Iran e nel Nord dell'India, sono i Tahiridi, i Samanidi, i Ghaznavidi e i Ghuridi che si disputano il potere nel X secolo. L'arte \u00e8 allora un mezzo essenziale per affermarsi rispetto al proprio vicino. Sono create grandi citt\u00e0 come Nishapur o Ghazni e vede la luce la versione attuale della Grande moschea di Isfahan. Si sviluppa l'architettura funeraria, mentre i vasai creano pezzi assai diversi gli uni dagli altri con decorazioni caleidoscopiche su fondo giallo, decorazioni marezzate, vale a dire costituiti da colori di vetrinature colorate, o ancora da ingobbio su ingobbio sotto vetrinatura.\nNomadi di origine turca (vale a dire dell'Asia centrale, anticamente Turkestan), i Selgiuchidi irrompono nel mondo musulmano verso al fine del X secolo. Si impadroniscono di Baghdad nel 1048 e si estendono nel 1194 in Iran, bench\u00e9 la produzione di oggetti eponimi risalga alla fine del XIII secolo e sia stata dunque realizzata per sovrani indipendenti, pi\u00f9 piccoli. \u00c8 sotto i Selgiuchidi che appare per la prima volta la pianta iraniana. La tecnica dell'haftrang in ceramica su paste silicee e le incrostazioni di metalli preziosi negli oggetti in bronzo sono ugualmente riportati in voga da artigiani di questo periodo.\nNel XIII secolo, una nuova ondata di invasori provenienti dall'Asia centrale si abbatte sul mondo islamico, risalendo fino alle porte di Vienna: sono i Mongoli sotto la guida dal loro capo Gengis Khan. Alla morte di costui, il suo impero \u00e8 diviso tra i suoi figli e si creano vari rami: in Cina la dinastia degli Yuan, in Iran quella degli Hulagidi o \"Ilkhanidi\", mentre nel Nord dell'Iran si trovano i nomadi del Khanato dell'Orda d'Oro.\nGli \"Ilkhanidi\".\nSotto questi \"piccoli khan\", in origine sottomessi all'imperatore Yuan ma rapidamente indipendenti, si sviluppa una ricca civilt\u00e0. L'attivit\u00e0 architettonica s'intensifica via via che i Mongoli diventano stanziali e resta pi\u00f9 o meno segnata dalle tradizioni dei nomadi, il che \u00e8 provato dall'orientamento nord-sud degli edifici. Si nota tuttavia un'importante persianizzazione e la ripresa di modelli gi\u00e0 stabiliti come la pianta iraniana. La tomba di \u00d6ljeit\u00fc a Soltaniyeh \u00e8 uno dei monumenti pi\u00f9 grandi e pi\u00f9 impressionanti dell'Iran, ma purtroppo sono da lamentare numerose distruzioni. \u00c8 anche sotto questa dinastia che nasce l'arte del libro persiano attraverso grandi manoscritti come i \"Jami' al-tawarikh\" ordinati dal visir Rashid al-Din. Nuove tecniche appaiono nella ceramica, particolarmente quella del lajvardina, e si notano influenze cinesi in tutte le arti.\nL\"Orda d'Oro\".\nL'arte di questi nomadi \u00e8 estremamente poco conosciuta. Gli studiosi, che cominciano appena ad interessarsene, hanno scoperto che in queste regioni esistevano un'urbanistica e un'architettura. Si sviluppa ugualmente un'importante oreficeria la maggior parte dei cui pezzi mostrano una forte influenza cinese. Conservati all'Ermitage di San Pietroburgo, cominciano solo ora ad essere studiati.\n\u00c8 una terza invasione di nomadi, quella delle truppe di Tamerlano, che fonda il terzo grande periodo medievale iraniano: quello dei Timuridi. Lo sviluppo di questa dinastia nel XV secolo dar\u00e0 luogo all'apogeo dell'arte del libro persiano, segnatamente con pittori come Behzad, e numerosi laboratori e mecenati. L'architettura e l'urbanistica persiana, in particolare attraverso i monumenti di Samarcanda, conoscono ugualmente un'et\u00e0 aurea. Le decorazioni di ceramica, le volte delle \"muqarnas\" sono particolarmente impressionanti. Si nota una forte influenza dell'arte del libro persiano e della Cina in tutti gli altri campi. \u00c8 in parte il periodo timuride che d\u00e0 la sua coesione all'arte persiana permettendo pi\u00f9 tardi il suo sviluppo nel grande impero safavide.\nAnatolia.\nContinuando sul loro slancio, i Turchi selgiuchidi proseguono le loro conquiste fino in Anatolia. Dopo la battaglia di Manzicerta nel 1071, essi costituiscono un sultanato indipendente da quello dei loro cugini iraniani. Il loro potere sembra estendersi a partire dal 1243 dopo le invasioni mongole, ma monete a loro nome sono coniate fino al 1304. L'architettura e gli oggetti sintetizzano diversi stili, tanto iraniani quanto siriani, rendendo spesso difficili le attribuzioni. L'incisione su legno \u00e8 un'arte di grande importanza e si conosce un unico manoscritto illustrato risalente a quest'epoca.\nI Turkmeni, che conducono una vita nomade nella regione del Lago di Van, sono molto poco conosciuti. A loro si devono tuttavia varie moschee come la Moschea blu di Tabriz eed essi avranno un'influenza decisiva tanto in Anatolia dopo la caduta dei Selgiuchidi di Rum quanto in Iran, durante la dinastia timuride. In effetti, a partire dal XIII secolo, l'Anatolia \u00e8 dominata da piccole dinastie turcmene che si insediano, appropriandosi progressivamente del territorio bizantino. A poco a poco, emerge una dinastia: quella degli Ottomani, che \u00e8 chiamata \"primi Ottomani\" prima del 1453. Il mecenatismo si esercita allora principalmente nell'architettura dove si registra una ricerca sull'unificazione dello spazio mediante l'impiego di cupole. Anche in ceramica sono poste le basi di quella che diventer\u00e0 l'arte ottomana propriamente detta con la \"ceramica di Mileto\" ed i primi tappeti anatolici blu e bianchi.\nIndia.\nL'India, conquistata dai Ghaznavidi e dai Ghuridi nel IX secolo, diventa autonoma solo a partire dal 1206 quando i Muizzi, o re-schiavi, prendono il potere, segnando la nascita del Sultanato di Delhi. Pi\u00f9 tardi, altri sultanati concorrenti vedono la luce nel Bengala, nel Cashmere, nel Gujarat, a Jaunpur, nel Malwa e nel Nord del Deccan (Bahmanidi). Essi si allontanano a poco a poco dalla tradizioni persiane, dando origine ad un'architettura e ad un'urbanistica originali che si colorano di sincretismo con l'arte ind\u00f9. La produzione di oggetti non \u00e8 quasi studiata in questo periodo, ma si conosce un'importante arte del libro. Il periodo dei sultanati si conclude con l'arrivo dei Moghul che si impadroniscono a poco a poco di tutta la regione.\nI tre imperi (XV - XIX secolo).\nOttomani.\nL'Impero Ottomano, nato nel XIV secolo, proseguir\u00e0 fino all'indomani della Prima guerra mondiale. Molto esteso nel tempo e nello spazio, questo impero possiede un'arte prolifica: al tempo stesso un'architettura feconda, una produzione di massa di ceramiche (le ceramiche di \u0130znik in particolare), un'importante attivit\u00e0 gioielliera e un'arte del libro eccezionale dalle molteplici influenze. Numerosi scambi con i paesi orientali (Iran, Cina), ma soprattutto occidentali, particolarmente Venezia, hanno luogo in quest'epoca.\nLa pianta ottomana delle moschee \u00e8 al tempo stesso ispirata alla pianta della chiesa di Santa Sofia che i musulmani scoprono a Costantinopoli (Istanbul) dopo la conquista della citt\u00e0 da parte di Maometto II e alle ricerche anteriori dei primi Ottomani. occorre segnalare in particolare la figura dell'architetto Sin\u0101n, che visse estremamente a lungo (circa cento anni), e realizz\u00f2 varie centinaia di edifici.\nNell'arte del libro, si possono segnalare i due \"libri delle feste\" creati, l'uno alla fine del XVI secolo, l'altro per il sultano Murad III, e che riportano numerose illustrazioni. Le miniature sono estremamente influenzate dall'Iran safavide, conosciuto dopo la presa di numerosi manufatti come bottino di guerra all'inizio del XVI secolo, e dall'arrivo di vari dipinti iraniani.\nGli Ottomani sono ugualmente i primi ad ottenere un rosso vivo, detto \"rosso di Iznik\", nella ceramica. L'apparizione di questo colore, molto particolare per il suo rilievo, interviene verso il 1557 come prova una lampada della Moschea di Solimano a Istanbul, conservata attualmente nel Victoria and Albert Museum di Londra.\nMoghul.\nI Moghul regnano in India tra il 1526 ed il 1858, momento in cui i Britannici s'impadroniscono del paese per farne un protettorato.. L'architettura \u00e8 messa in risalto con l'adozione definitiva della pianta moghul per le moschee, la creazione del celebre Taj Mahal e l'arte della gioielleria e la lavorazione delle pietre dure come la giada. In particolare sono realizzate varie serie di pugnali in pietra dura, come quelli con la testa di cavallo. La messa in opera di tecniche di oreficeria particolari, come il kundan, permette incrostazioni raffinate, come i rubini, gli smeraldi e i diamanti, che formano in generale motivi floreali.\nSotto il regno di Humayun, vede la luce un'arte del libro sotto la guida di artisti persiani che ritornano con lui dall'esilio. Ma si percepisce per la prima volta una forte influenza occidentale dovuta all'utilizzazione della prospettiva e all'ispirazione di incisioni europee. Si ritornavno ugualmente dei tratti ind\u00f9, segnatamente nei centri provinciali.\nsi pu\u00f2 segnalare anche l'invenzione del bidri, una tecnica che permette di creare pezzi di metallo, scatole da b\u00e9tel, \"sputacchiere\", basi di pipe ad acqua (\"huqqa\") con il fondo nero molto opaco, che contrastano con motivi brillanti d'argento e d'oro.\nSafavidi e Qajar.\nL'Iran, tra i Moghul e gli Ottomani, resiste alla meno peggio con alla sua testa una dinastia di sciiti duodecimani che dura dal 1501 al 1786. L'arte safavide vede a poco a poco una forte evoluzione della ceramica e dell'arte del metallo che, a met\u00e0 del XVI secolo, non \u00e8 pi\u00f9 incrostato di materie preziose ma di paste colorate. Alcuni studiosi parlano perfino di dedlino dell'arte del metallo nel XVI secolo. Le porcellane cinesi, molto apprezzate, conducono a imitazioni in azzurro e bianco con motivi molto sinizzanti che si sviluppano d'altronde nell'arte del libro e del tappeto. Un'architettura fiorente si mette in opera e ad Esfahan \u00e8 creata una nuova citt\u00e0 da Shah 'Abbas: essa contiene numerosi giardini, palazzi di campagna come l'Ali Qapu, un immenso bazar e la grande Moschea dello Sci\u00e0.\nL'arte del libri raggiunge il culmine in particolare in particolare con il \"Grande Shah Nama\" di Shah Tahmasp, un immenso manoscritto contenente pi\u00f9 di 250 pitture. Nel XVI secolo, si sviluppa un nuovo tipo di pittura: la pittura di album (\"muhaqqa\"). Si tratta di fogli unici dipinti, disegnati o calligrafati da diversi artisti e poi riuniti da amatori. Reza Abbasi \u00e8 uno dei pi\u00f9 grandi rappresentanti di questa nuova forma d'arte.\nLa caduta dei Safavidi sotto le invasioni afghane conduce a un secolo di disordine, interrotto dalla salita al potere di una trib\u00f9 turkmena insediata dall'epoca mongola sulle rive del Mar Caspio: i Qajar. Essi danno luogo ad un'arte molto influenzata dall'Occidente: i grandi ritratti dipinti ad olio su tela degli sci\u00e0 cagiari hanno poco a vedere con la pittura persiana perfino se vi si ritrovano certi codici della miniatura. Sotto il loro regno, riprende l'architettura monumentale con lo sviluppo della citt\u00e0 di Teheran. Nell'arte sono messe in opera nuove tecniche come la lavorazione dell'acciaio.\nL'et\u00e0 moderna.\nNel XIX secolo \"maggiori contatti con la cultura europea avevano portato all'accoglimento di modelli occidentali; nello stesso tempo l'Occidente si era aperto, dapprima solo per esotismo, a un generico Oriente che solo in un secondo tempo si era precisato\". Questo processo \u00e8 particolarmente evidente nella costruzione delle moschee, che restano l'elemento simbolo dell'architettura islamica. Le moderne moschee conservano gli elementi basilari della tradizione e la loro funzione di testimonianza religiosa, ma si adattano per tenere conto dei diversi contesti: ad esempio, in paesi che hanno da poco conquistato l'indipendenza (Giacarta, Moschea di Stato della Repubblica Indonesiana, 1955-1984) o in paesi di fede diversa, ad esempio occidentali (Londra, Roma) in cui spesso sono annesse a centri culturali. Nei paesi musulmani si assiste alla riproposizione dei modelli tradizionali (scelta che ha una precisa valenza politica e culturale), attenuata tuttavia dall'uso di tecniche e materiali nuovi (Moschea di re Abd Allah ad Amman, 1989, che richiama la Cupola della Roccia; Moschea di re Faysal a Islamabad, 1966-86, semplice struttura a tenda con 4 minareti angolari).\nL'architettura conserva dunque caratteristiche pi\u00f9 marcatamente islamiche, mentre altre forme artistiche risentono maggiormente delle influenze occidentali ed internazionali in genere. Per quanto riguarda la scultura, specialmente di grandi dimensioni, \"avendo minori tradizioni \u00e8 quella che pi\u00f9 si \u00e8 assoggetta alle tendenze moderniste internazionali\". La pittura subisce gi\u00e0 alla fine del XIX secolo l'influsso degli stili europei, per poi adottare anche la bidimensionalit\u00e0 moderna, che realizza un felice connubio con l'antica arte della miniatura. Nel XX secolo, lo stile tende a recuperare i modelli della tradizione popolare, mentre torna in auge l'arte della calligrafia.\nTecniche dell'arte islamica.\nL'urbanizzazione, l'architettura e la sua decorazione.\nL'architettura prende numerose forme specifiche nel mondo islamico, spesso in collegamento con la religione musulmana: la moschea ne \u00e8 una, ma le madrase, i luoghi di ritiro, ecc. sono altrettanti edifici tipici dei paesi dell'Islam adattati al culto.\nLe tipologie degli edifici variano molto secondo i periodi e le regioni. Prima del XIII secolo, nella culla del mondo arabo, vale a dire in Egitto, in Siria, in Iraq e in Turchia, le moschee seguono quasi tutte la stessa pianta detta \"araba\" con un grande cortile e una sala di preghiera ipostila, ma variano molto nella loro decorazione e perfino nelle loro forme: le moschee maghrebine adottano una pianta a \"T\" con navate perpendicolari alla qibla, mentre in Egitto e in Siria le navate sono parallele ad essa. L'Iran ha proprie specificit\u00e0 come l'impiego del mattone e delle decorazioni di stucco e di ceramica come pure l'utilizzazione di forme particolari provenienti spesso dall'architettura sasanide come gli iwan e l'arco persiano Il mondo iraniano \u00e8 anche all'origine delle madrase. In Spagna si trova piuttosto il gusto per un'architettura colorata con l'impiego di archi variati (a ferro di cavallo, polilobati, ecc.). In Anatolia, sotto l'influenza dell'architettura bizantina, ma anche delle evoluzioni specifiche di questa regione nella pianta araba, sono edificate grandi moschee ottomane a cupola unica e smisurata mentre l'India moghul sviluppa piante particolari, si allontana a poco a poco dal modello iraniano e mette in risalto le cupole bulbose.\nL'arte del libro.\nL'arte del libro raggruppa al tempo stesso la pittura, la legatoria, la calligrafia e la miniatura, vale a dire gli arabeschi e i disegni nei margini e nei titoli.\nTradizionalmente si divide l'arte del libro in tre domini distinti: araba per i manoscritti siriani, egiziani, di Giazira e del Maghgreb, ossia ottomani (ma questi possono anche essere considerati una parte), persiana per i manoscritti creati nel campo iraniano soprattutto a partire dal periodo mongolo e indiano, per le opere moghul. Ciascuno di questi domini possiede il proprio stile diviso in diverse scuole con i propri artisti, le loro convenzioni, ecc. Le evoluzioni sono parallele anche se sembra evidente che hanno luogo delle influenze tra le scuole e prefino tra i domini geografici con i cambiamenti politici e i frequenti spostamenti degli artisti: gli artisti persiani hanno cos\u00ec sfornato molte opere presso gli Ottomani e soprattutto in India.\nLe arti cosiddette \"minori\".\nIn Europa si chiamano \"arti minori\" campi di attivit\u00e0 che fanno parte delle arti decorative. Ciononostante, nelle terre islamiche come in numerose civilt\u00e0 extra-europee o antiche, questi mezzi sono stati largamente utilizzati a fini pi\u00f9 artistici che utilitari e poratati a un punto di perfezione che impedisce di classificarli come semplice artigianato. Cos\u00ec, se gli artisti islamici non si interessano alla scultura per ragioni principalmente religiose, danno talvolta prova, secondo le epoche e le regioni, di un'inventiva e di una maestria notevoli su questi diversi terreni con le arti del metallo, della ceramica, del vetro, della pietra intagliata (cristallo di rocca in particolare, ma anche pietre dure come il sardonio), del legno scolpito e dell'intarsio, dell'avorio, ...\nMotivi, temi e iconografie dell'arte islamica.\nQuando si evocano le arti nelle terre islamiche, si pensa spesso a un'arte aniconica costituita unicamente da motivi geometrici e da arabeschi. Tuttavia, esistono anche numerose rappresentazioni figurative, particolarmente in tutto ci\u00f2 che non rientra nel campo della religione.\nL'arte e la religione.\nLe religioni giocano dunque un ruolo importante nello sviluppo dell'arte islamica, le produzioni avendo spesso fini. Si pensa naturalmente alla religione musulmana; ciononostante il mondo islamico \u00e8 divenuto a maggioranza musulmano solo nel corso del XIII secolo e altre fedi hanno ugualmente giocato un ruolo non trascurabile: il Cristianesimo segnatamente in una zona che si estende dall'Egitto fino alla Turchia attuale, lo Zoroastrismo in particolare nel mondo iraniano, l'induismo e il buddhismo nel mondo indiano e l'animismo principalmente nel Maghreb.\nL'arte e la letteratura.\nTuttavia, non tutte le arti dell'Islam sono religiose, tutt'altro, e altre fonti sono utilizzate dagli artisti, particolarmente letterarie. La letteratura persiana, come lo \"Shahnameh\", l'epopea nazionale composta all'inizio del X secolo da Firdusi, i \"Cinque poemi\" (o \"Khamsa\") di Nizami (XII secolo), \u00e8 dunque una fonte importante di motivi che si ritrovano tanto nelle arti del libri che negli oggetti (ceramiche, tappeti, ecc.). Anche le opere dei poeti mistici Saadi e Giami danno luogo a numerose rappresentazioni. Il \"Jami al-tawarikh\", o \"Storia universale\", composta dal visir \"il-khanide\" Rashid al-Din all'inizio del XIV secolo \u00e8 il supporto di numerose rappresentazioni in tutto il mondo islamico e questo fin dalla sua redazione.\nLa letteratura araba non \u00e8 tuttavia da meno e le favole di origine indiana del \"Kalila wa Dimna\" o le \"Maq\u0101m\u0101t\" di al-Hariri e altri testi sono frequentemente illustrati nei laboratori di Baghdad o della Siria.\nLa letteratura scientifica, come i trattati di astronomia o di meccanica, d\u00e0 ugualmente luogo ad illustrazioni.\nMotivi astratti e calligrafia.\nIl dovere che ha ogni musulmano di imparare e scrivere il Corano, ha contribuito a diffondere e sviluppare l'arte della calligrafia in tutto il mondo islamico. I motivi decorativi sono numerosissimi in questa forma d'arte ed estremamente vari, dai motivi geometrici fino agli arabeschi. La calligrafia in terra islamica \u00e8 considerata come un'attivit\u00e0 di grande importanza, ossia sacro, dato che le sure del Corano sono considerate come parole divine. Inoltre, le rappresentazioni di esseri viventi sono escluse dai luoghi e dalle opere religiose; la calligrafia \u00e8 dunque oggetto di cure molto particolari, nel campo religioso ma anche nelle opere profane.\nLe rappresentazioni figurative.\nSi pensa spesso che l'arte islamica sia interamente aniconica, nondimeno non si pu\u00f2 che constatare le numerose figure umane e animali presentate nelle ceramiche. Le figure religiose dei profeti, come Maometto ma anche Ges\u00f9 e quelle presenti nell'Antico Testamento, come pure gli imam possono d'altronde dare luogo a rappresentazioni aventi, secondo le epoche e gli ambienti, il volto velato o no. La questione della rappresentazione figurativa \u00e8 dunque complessa tanto pi\u00f9 che la sua evoluzione la rende ancora pi\u00f9 difficile da comprendere.\nLa conoscenza dell'arte islamica nel mondo.\nStoriografia dell'arte islamica.\nL'arte islamica \u00e8 conosciuta da molto tempo in Europa grazie alle numerose importazioni di materiali preziosi (seta, cristallo di roccia) nel Medioevo. Molti di questi oggetti, divenuti reliquiari, erano o sono attualmente conservati nei tesori delle chiese del mondo occidentale. Tuttavia, la storia dell'arte islamica intesa come scienza \u00e8 una disciplina molto recente in confronto, ad esempio, con quella dell'arte antica. D'altronde sui campi di scavo, l'arte islamica \u00e8 stata spesso vittima di archeologici desiderosi di accedere ai livelli antichi e che per questo saccheggiavano quelli pi\u00f9 recenti.\nNata nel XIX secolo e spinta dal movimento orientalista, questa disciplina conosce un'evoluzione segnata da numerosi alti e bassi, dovuti agli eventi politici e religiosi mondiali. La colonizzazione in particolare ha favorito lo studio di certi paesi \u2014 come pure lo sbocciare delle collezioni europee ed americane \u2014 ma interi periodi sono stati trascurati. Allo stesso modo, la guerra fredda ha considerevolmente rallentato lo studio dell'arte islamica impedendo la diffusione degli studi e delle scoperte.\nGrandi collezioni d'arte islamica.\nCome spesso accade, le grandi collezioni di arte islamica si trovano piuttosto nel mondo occidentale, segnatamente nel Museo del Louvre, nel Metropolitan Museum of Art, nel British Museum, nel Victoria and Albert Museum. Ciononostante, esistono collezioni anche altrove, in particolare quelle del Museo islamico del Cairo o del Museo nazionale del Qatar, la collezione al-Sabah in Kuwait. La fondazione Calouste-Gulbenkian di Lisbona e la collezione Khalili conservano ugualmente numerosi pezzi. I musei americani, come la Freer Gallery of Art di Washington, hanno spesso un fondo molto importante, tanto per gli oggetti quanto per i manoscritti. Il Corning Museum of Glass di New York possiede uno dei fondi di vetri islamici pi\u00f9 importanti al mondo. Peri manoscritti, occorre anche segnalare grandi biblioteche, come la British Library o la Biblioteca nazionale di Francia, i cui fondi orientali sono abbastanza sviluppati, ma i musei conservano anche pagine illustrate e manoscritti.\nGrandi siti archeologici.\nPer le produzioni pi\u00f9 antiche, tanto di architettura che di oggetti, ha avuto corso un'importante archeologia islamica, particolarmente in Iraq, a Samarra o a Susa ad esempio, o al Cairo. Malgrado il contesto attuale, grandi siti sono ancora scavati in tutto il mondo islamico dal Pakistan fino al Maghreb."}
{"id": "2279231", "revid": "1305772", "url": "https://it.wikipedia.org/wiki?curid=2279231", "title": "Manbij", "text": "Manbij (, ) \u00e8 una citt\u00e0 nel nord-est del Governatorato di Aleppo nel nord della Siria, a 30 chilometri a ovest dell'Eufrate. Nel censimento del 2004 del Ufficio centrale di statistica della Siria, Manbij aveva una popolazione di quasi 100.000 abitanti. La popolazione di Manbij \u00e8 in gran parte araba, con minoranze curde, circasse e cecene. Molti dei suoi abitanti praticano il sufismo naqshbandi. Nel corso della guerra civile siriana, la citt\u00e0 \u00e8 stata catturata per la prima volta dai ribelli nel 2012, successivamente invasa dallo Stato islamico (ISIS) nel 2014 e infine catturata dalle Forze Democratiche Siriane nel 2016. Dal 2018, su accordo con le FDS, l'esercito siriano si \u00e8 schierato alla periferia della citt\u00e0 come cuscinetto tra l'occupazione turca della Siria settentrionale e il Cantone Shahba controllato dal Rojava.\nLe rovine dell'antica citt\u00e0 di \"Ierapoli Bambice\", noto anche come \"Hierapolis Eufratensis\" o \"Hierapolis in Euphratesia\", si trovano a 20 chilometri a nord, dove sono ancora visibili resti di acquedotti e mura bizantine di Giustiniano.\nEtimologia.\nLa prima registrazione del nome della citt\u00e0 \u00e8 l'arameo \"Mnbg\", che significa \"sito di primavera\". Per gli assiri era noto come Nappigu (\"Nanpigi\"). Il luogo appare in greco come \"Bambyce\" e (v. 23) ci dice che il suo nome siriaco era \"Mabog\" (anche \"Mabbog\" o\n\"Mabbogh\"). Come centro del culto della dea siriana Atargatis, divenne noto ai Greci come (\"Hier\u00f3polis\") \"citt\u00e0 del santuario\", e infine come (\"Hier\u00e1polis\"), \"citt\u00e0 santa\".\nInfrastrutture e trasporti.\nManbij \u00e8 servita da due autostrade principali, la M4 e la 216.\nNon c'\u00e8 un aeroporto vicino a Manbij, il pi\u00f9 vicino \u00e8 ad Aleppo."}
{"id": "2279233", "revid": "339392", "url": "https://it.wikipedia.org/wiki?curid=2279233", "title": "Doura Europus", "text": ""}
{"id": "2279235", "revid": "22723114", "url": "https://it.wikipedia.org/wiki?curid=2279235", "title": "Ambrosius Theodosius Macrobius", "text": ""}
{"id": "2279236", "revid": "22723131", "url": "https://it.wikipedia.org/wiki?curid=2279236", "title": "Ashtoreth", "text": ""}
{"id": "2279240", "revid": "3115", "url": "https://it.wikipedia.org/wiki?curid=2279240", "title": "Augusto Donati", "text": "Biografia.\nAugusto Donati nacque da una famiglia numerosa della Comunit\u00e0 Ebraica di Modena: era il minore di sette fratelli ed il padre Lazzaro era morto quando aveva un anno. Il fratello maggiore Salvatore subentr\u00f2 all'attivit\u00e0 di commercio di pelli del padre e del nonno Mandolino, sostenendo la famiglia insieme alla madre Rosina Donati Formiggini.\nStudi\u00f2 legge ed avvi\u00f2 un fiorente studio di avvocato a Milano. Raggiunta una invidiabile posizione economica si dedic\u00f2 negli ultimi anni della sua vita alla cosa pubblica.\nFu nominato dal Comune di Milano Presidente del Consiglio degli Orfanotrofi Martinitt e Stelline e del Pio Albergo Trivulzio il 12 dicembre 1900, succedendo all'ing. Luigi Mazzocchi. Rimase in carica fino alla sua morte improvvisa il 6 agosto 1903.\nDurante la sua presidenza l'ing. Luigi Moretti, responsabile dell'UfficioTecnico del Pio Albergo Trivulzio, redasse nel 1901 il primo progetto per la nuova sede lungo la strada per Baggio, poi realizzata su progetto degli ing. Mazzocchi e Formenti tra il 1907 ed il 1910, in quanto la sede in via della Signora non poteva pi\u00f9 essere adeguata alle esigenze igienico-sanitarie e l'area era troppo ristretta.\nFu anche presidente della Commissione per l'erogazione dei fondi \u00abpro-Sicilia\u00bb\nSi spos\u00f2 con Elena Bianchini da cui ebbe quattro figli.\nAugusto Donati fu insignito del titolo di Commendatore dell'Ordine del Regno d'Italia.\nLa figlia dell'avv. Donati, Lea Bersellini Donati, fece realizzare nel 1903, dopo la morte del padre, due ritratti da fotografia dal noto pittore Emilio Longoni (1859-1932).\nI due ritratti furono donati alla Quadreria del Pio Albergo Trivulzio nel 1930 e nel 1956. Un ritratto \u00e8 esposto nel Museo del Pio Albergo Trivulzio in corso Magenta 57, inaugurato nel gennaio 2009."}
{"id": "2279242", "revid": "287204", "url": "https://it.wikipedia.org/wiki?curid=2279242", "title": "Traiano (magister peditum)", "text": "Biografia.\nTra il 367 e il 368 fu \"dux Aegypti\". In questa veste protesse, assieme al \"praefectus augustalis\" Eutolmio Taziano, il vescovo ariano Lucio di Alessandria; ricevette l'ordine imperiale di ricostruire il \"Caesareum\" e inizi\u00f2 i lavori il 1\u00ba maggio 368.\nTra il 371 e il 374 fu \"comes rei militaris\" d'Oriente, dove, assieme al re alamanno Vadomario, combatt\u00e9 contro i Sasanidi. Alla fine dell'inverno il sovrano sasanide Sapore II raccolse il proprio esercito e mosse contro il territorio romano; l'imperatore Valente gli invi\u00f2 contro Vadomario e Traiano con dei forti contingenti, con l'ordine di tenere a bada i Persiani e di non provocarli, ma a Vagabanta i cavalieri sasanidi costrinsero all'ingaggio la fanteria romana, che, dopo aver tentato di disimpegnarsi, sconfisse il nemico. Negli scontri successivi i risultati furono alterni e cos\u00ec, terminata l'estate, i generali stipularono una tregua e si ritirarono. Nel 374, mentre comandava le truppe in Armenia, ricevette l'incarico segreto da parte di Valente di eliminare il re Papa di Armenia. Traiano prima si conquist\u00f2 la fiducia di Papa, poi, lo invit\u00f2 a cena; durante la serata, Traiano si allontan\u00f2 con una scusa e Papa fu assassinato da un sicario.\nFu poi promosso al rango di \"magister peditum\" e oper\u00f2 in Tracia, in occasione della serie di conflitti che vanno sotto il nome di Guerra gotica. Nel 377 i Goti, accolti entro il territorio romano ma vessati dagli ufficiali di Valente, si ribellarono saccheggiando Adrianopoli e riunendosi sotto il comando di Fritigerno. Valente, che si trovava all'epoca ad Antiochia in Siria, decise di raggiungere la Tracia, mandando nel frattempo avanti Traiano e Profuturo. Giunti sul luogo, i due generali non impegnarono il numeroso nemico dividendolo in piccoli gruppi, ma decisero di impegnarlo interamente con le truppe dell'esercito d'Armenia, che avevano dato prova di valore; con queste spinsero i Goti all'interno delle valli per prenderli per fame. Non giungendo l'atteso aiuto di Frigerido, Traiano e Profuturo, le cui truppe erano comunque nettamente inferiori per numero al nemico, si riunirono al contingente comandato da Ricomere presso la citt\u00e0 di \"Ad Salices\" (\"ai salici\", vicino Marcianopoli in Mesia). I generali romani impegnarono a lungo un'enorme massa di barbari trincerati dietro un muro di carri, fino allo scontro in campo aperto: dopo un iniziale cedimento dell'ala sinistra romana, rafforzata dall'arrivo di truppe ausiliarie locali, la battaglia dei Salici si trasform\u00f2 in uno scontro che dur\u00f2 fino al calar della notte; alla fine i Romani contarono numerose perdite. Informato della sanguinosa battaglia, Valente invi\u00f2 di rinforzo a Traiano e Profuturo il comandante della cavalleria Saturnino. Tornato a Costantinopoli, l'imperatore lo accus\u00f2 di codardia, ma, sostenuto dagli altri \"magistri militum\" Arinteo e Vittore, diede la colpa della propria sconfitta alla persecuzione dei cattolici voluta da Valente stesso (nei suoi ultimi anni di vita fu un cattolico fervente).\nNel 378 Traiano fu esonerato dal comando in favore di Sebastiano, generale fatto venire apposta dall'Occidente, ma successivamente fu richiamato in servizio e segu\u00ec Valente che intendeva combattere i Goti prima dell'arrivo del nipote Graziano con l'esercito d'Occidente, combattendo nella decisiva e funesta battaglia di Adrianopoli. Qui, durante la rotta, not\u00f2 che l'imperatore era stato abbandonato dalla propria guardia personale; come l'imperatore, cadde sul campo."}
{"id": "2279243", "revid": "1305772", "url": "https://it.wikipedia.org/wiki?curid=2279243", "title": "Alo (Wallis e Futuna)", "text": "Alo, anche detta, non ufficialmente, Tu`a o Regno di Futuna, \u00e8 uno dei tre domini del territorio francese di Wallis e Futuna, che comprende i due terzi orientali di Futuna, e la praticamente inabitata Alofi. La superficie totale del \"regno\" \u00e8 di 85\u00a0km\u00b2, con una popolazione di 2.993 abitanti, divisi in nove villaggi, secondo il censimento del 22 luglio 2003. La capitale \u00e8 il villaggio di Mala'e.\nL'attuale Tuigaifo, o Re, del Regno di Alo \u00e8 Petelo Sea, incoronato il 17 gennaio 2014 nel piccolo villaggio di Alo."}
{"id": "2279244", "revid": "22723236", "url": "https://it.wikipedia.org/wiki?curid=2279244", "title": "Demetrio III Euchero", "text": ""}
{"id": "2279245", "revid": "3358", "url": "https://it.wikipedia.org/wiki?curid=2279245", "title": "Teoria degli effetti limitati", "text": "La teoria degli effetti limitati \u00e8 una teoria sociologica che nasce, negli anni quaranta, dagli studi sulle caratteristiche del contesto sociale e non parla pi\u00f9 di persuasione, ma di \"influenze\" del messaggio. Studiando le campagne elettorali americane e l'utilizzo dei media allo scopo di promuovere i candidati, sono rilevabili tre tipi di effetti sugli elettori:\nDi questi, l'effetto di conversione ha percentuali statisticamente trascurabili, mentre l'effetto di rafforzamento prodotto dai media \u00e8 quello quantitativamente pi\u00f9 importante, con il quale si sono potute consolidare le intenzioni di voto degli elettori gi\u00e0 decisi.\nTuttavia, \u00e8 un altro il risultato interessante che esce dalle indagini compiute sul voto degli elettori (Paul Lazarsfeld, 1944): la presenza di \"opinion leader\" (persone ben informate), in grado di influenzare il resto dell'elettorato, e quindi l'esistenza di un flusso comunicativo a due stadi (two-step flow of communication), in cui i leader d'opinione, ma anche le reciproche relazioni di tutti i componenti della collettivit\u00e0, mediano il rapporto tra i mass media e la gente.\nLa comunicazione elettorale avviene pertanto anche tramite contatti personali, fra cui quelli con la famiglia, con i colleghi di lavoro, con le associazioni di appartenenza e con i gruppi sociali e religiosi, secondo un modello piramidale di questo tipo:\n media\n leader ed altri contatti\n audience\nQuindi, per la teoria degli effetti limitati, la comunicazione di massa \u00e8 strettamente connessa alle comunicazioni non mediali interne alla struttura sociale e le audiences rispondono diversamente dalle attese degli emittenti."}
{"id": "2279248", "revid": "1005847", "url": "https://it.wikipedia.org/wiki?curid=2279248", "title": "Regni tradizionali di Wallis e Futuna", "text": ""}
{"id": "2279249", "revid": "22723336", "url": "https://it.wikipedia.org/wiki?curid=2279249", "title": "Mnasea Patrense", "text": ""}
{"id": "2279250", "revid": "767487", "url": "https://it.wikipedia.org/wiki?curid=2279250", "title": "Uvea (medicina)", "text": "L'uvea \u00e8 la tunica media dell'occhio, uno strato pigmentato interposto tra la tonaca fibrosa e la tonaca nervosa o retina. \nHa principalmente una funzione vascolare e di nutrimento del bulbo oculare.\nIl nome probabilmente deriva da un riferimento al suo colore rosso scuro-violaceo e grandezza simile al chicco d'uva quando estratto intatto dall'occhio del cadavere.\n\u00c8 chiamata anche \"strato uveale\", \"rivestimento uveale \" e \" tratto uveale\".\n\u00c8 divisa anatomicamente in tre porzioni, elencate in ordine anteroposteriore: iride, corpo ciliare, coroide.\nIride.\nL'iride \u00e8 il segmento anteriore dell'uvea, a forma di disco posto davanti al cristallino, con il quale prende contatto separando quindi la camera anteriore dalla camera posteriore dell'occhio. La sua porzione centrale \u00e8 la pupilla, un'apertura circolare il cui diametro varia a seconda del tono dei muscoli presenti nell'iride stessa.\nCostituita da tre strati:\nL'epitelio interno ha granuli di pigmento, responsabili delle diverse tonalit\u00e0 di colore dell'iride.\nCorpo ciliare.\nIl corpo ciliare \u00e8 un segmento circolare che si estende dall'iride alla coroide, dalla quale \u00e8 separata da un solco detto ora serrata.\nPresenta numerosi rilievi, i processi ciliari, separati l'uno dall'altro da piccole infossature dette \"vallecule\" dalle quali si dipartono i filamenti che si uniscono alla corteccia del cristallino, costituendo la \"zonula ciliare di Zinn\"\nLo possiamo dividere in tre porzioni:\nCoroide.\n\u00c8 la lamina che riveste posteriormente il bulbo oculare, internamente rispetto alla sclera, dall'ingresso del nervo ottico all\"'ora serrata\" della retina.\nPatologia.\nLe principali patologie sono: uveite, coroidite, irite, melanoma uveale."}
{"id": "2279253", "revid": "666668", "url": "https://it.wikipedia.org/wiki?curid=2279253", "title": "Coppa Intercontinentale 1999 (calcio a 5)", "text": "La Coppa Intercontinentale di calcio a 5 del 1999 \u00e8 la quarta edizione di tale trofeo nell'ambito del calcio a 5 (FIFA), seppur non ancora riconosciuto dalla FIFA stessa. La gara si \u00e8 svolta tra la MFK Dina Moskva campione d'Europa dopo la vittoria nel European Champions Tournament 1998-1999, e i brasiliani dell'Ulbra Claro Digital al meglio delle tre gare. La competizione \u00e8 stata organizzata dal 7 ottobre al 9 ottobre 1999."}
{"id": "2279254", "revid": "2099553", "url": "https://it.wikipedia.org/wiki?curid=2279254", "title": "Wallis (Wallis e Futuna)", "text": "Wallis, in wallisiano Uvea, \u00e8 uno dei tre regni tradizionali sotto protettorato francese nei quali \u00e8 diviso il territorio d'oltremare di Wallis e Futuna. Il \"regno\" corrisponde all'isola di Wallis, e agli isolotti limitrofi, che \u00e8 amministrativamente divisa in tre distretti. Il capoluogo di Wallis, che \u00e8 anche la capitale dell'intero territorio, \u00e8 Mat\u0101\u02bbutu.\nDistretti.\n(1) precedentemente chiamato Mua"}
{"id": "2279257", "revid": "666668", "url": "https://it.wikipedia.org/wiki?curid=2279257", "title": "Coppa Intercontinentale 2000 (calcio a 5)", "text": "La Coppa Intercontinentale di calcio a 5 del 1999 \u00e8 la quinta edizione di tale trofeo nell'ambito del calcio a 5 (FIFA), seppur non ancora riconosciuto dalla FIFA stessa. La gara si \u00e8 svolta a Mosca al \"CSKA Sports Stadium\" tra le prime tre vincitrici della Coppa (MFK Dina Moskva, Ulbra Claro Digital, Atletico Mineiro) ed i campioni d'Europa dopo la vittoria nel European Champions Tournament 1999-2000 del Caja Segovia F\u00fatbol Sala. La competizione \u00e8 stata organizzata dal 7 ottobre al 9 ottobre 2000."}
{"id": "2279258", "revid": "547034", "url": "https://it.wikipedia.org/wiki?curid=2279258", "title": "Suddivisioni di Wallis e Futuna", "text": "Le isole Wallis e Futuna sono storicamente e tradizionalmente divise in tre chiefdom (\"regni\"):\nLe suddivisioni tradizionali sono state mantenute dall'amministrazione francese, che governa le isole come una collettivit\u00e0 d'oltremare.\n(1)\u00a0chiamata precedentemente Mua"}
{"id": "2279259", "revid": "287204", "url": "https://it.wikipedia.org/wiki?curid=2279259", "title": "Traiano (disambigua)", "text": ""}
{"id": "2279260", "revid": "666668", "url": "https://it.wikipedia.org/wiki?curid=2279260", "title": "Coppa Intercontinentale 2001 (calcio a 5)", "text": "La Coppa Intercontinentale di calcio a 5 del 2001 \u00e8 la sesta edizione di tale trofeo nell'ambito del calcio a 5 (FIFA), l'ultima edizione non riconosciuta dalla FIFA stessa. La gara si \u00e8 svolta a Mosca al \"Luzhniki Hall\" tra Dina Mosca, Ulbra Claro Digital, Caja Segovia F\u00fatbol Sala) e Antena3 Boomerang. Assenti sia il Playas de Castellon vincitori dell'European Champions Tournament 2000-2001, sia i detentori del Sudamericano de Clubes de Futsal del Esporte Clube Banespa. La competizione \u00e8 stata organizzata dal 2 novembre al 4 novembre 2001."}
{"id": "2279266", "revid": "125980840", "url": "https://it.wikipedia.org/wiki?curid=2279266", "title": "Londra", "text": "Londra (: ; in inglese: \"London\", ) \u00e8 la capitale e maggiore citt\u00e0 dell'Inghilterra e del Regno Unito, con i suoi abitanti. La sua estensione territoriale la rende la terza citt\u00e0 pi\u00f9 estesa d'Europa, preceduta da Mosca e Istanbul e seguita da San Pietroburgo, Roma e Berlino. L'area metropolitana conta circa 14 milioni di residenti e si estende per svariate decine di chilometri lungo la valle del Tamigi, fino al suo enorme estuario.\nMolti degli abitanti, chiamati londinesi (\"Londoners\"), provengono dall'estero o sono di origine straniera, il che la rende una delle citt\u00e0 pi\u00f9 cosmopolite e multietniche del mondo. Londra \u00e8 stata la capitale dell'Impero britannico e quindi meta di flussi migratori durante e soprattutto dopo la fine dell'era coloniale. Ha il pi\u00f9 elevato PIL fra tutte le citt\u00e0 europee e il quinto al mondo. I suoi sei aeroporti internazionali ne fanno il pi\u00f9 grande snodo del traffico aereo globale; \u00e8 anche sede del pi\u00f9 antico sistema di metropolitana del mondo, la \"London Underground\" (\"The Tube\"). \u00c8 la terza citt\u00e0 pi\u00f9 visitata al mondo dal turismo internazionale, dopo Hong Kong e Bangkok in Asia. Per tutte le caratteristiche elencate, Londra conquista il titolo di citt\u00e0 globale, classificandosi come l'unica citt\u00e0 britannica nella lista delle Citt\u00e0 Mondiali Alfa.\nA Londra hanno sede numerose istituzioni, organizzazioni e societ\u00e0 internazionali. Vi si trovano importanti musei e teatri; la citt\u00e0 contiene quattro patrimoni dell'umanit\u00e0. Inoltre, presso \"Buckingham Palace\" risiede stabilmente il monarca del Regno Unito, ed il Palazzo di Westminster ospita il Parlamento; il numero 10 \"Downing Street\" \u00e8 la residenza del Primo ministro e la sede del Governo del Regno Unito. Dal 2000, con le riforme volute dal governo di Tony Blair, Londra \u00e8 amministrata secondo una speciale legislazione \"sui generis\" che determina e coordina i poteri della superiore Autorit\u00e0 della Grande Londra, composta dal Sindaco e dall'Assemblea di Londra, con quelli di 33 borghi londinesi a livello inferiore.\nGeografia fisica.\nLondra si trova nel sud-est della Gran Bretagna, sulle rive del fiume Tamigi a poche ore dal Passo di Calais, che separa il Regno Unito dalla Francia attraverso il canale della Manica. A nord si trova la citt\u00e0 di Cambridge, nota sede universitaria, e a sud c'\u00e8 quella di Brighton, famosa localit\u00e0 turistica sul canale della Manica. A ovest si trova la cittadina di Windsor, nota residenza estiva della Corona Inglese, vicino all'aeroporto di Heathrow.\nIl Tamigi \u00e8 per gran parte navigabile e Londra ha sfruttato questa caratteristica tramite un porto fluviale che, data la vicinanza al mare, \u00e8 stato fino a met\u00e0 del XX secolo uno degli scali pi\u00f9 importanti del mondo. Il fiume, che l'attraversa scorrendo da ovest a est, ha avuto un'enorme influenza sullo sviluppo della citt\u00e0. Londra \u00e8 stata fondata sulla riva settentrionale del fiume che, per molti secoli, \u00e8 stata collegata alla sponda opposta da un solo ponte: il \"London Bridge\". Di conseguenza il centro di gravit\u00e0 cittadino \u00e8 posto storicamente nella parte a nord del Tamigi. Quando a partire dal XVIII secolo si costruirono nuovi ponti, di cui il pi\u00f9 famoso \u00e8 il neogotico \"Tower Bridge\", la citt\u00e0 prese a espandersi in tutte le direzioni, favorita dal fatto che il suolo cittadino, una pianura alluvionale, non offre ostacoli alla crescita urbana. A Londra si possono trovare dei rilievi, ad esempio Parliament Hill e Primrose Hill, che comunque risultano irrilevanti nell'assetto urbanistico della citt\u00e0 che di conseguenza presenta un'estensione dalla forma vagamente circolare.\nUn tempo il fiume aveva un letto pi\u00f9 largo, che oggi \u00e8 stato ristretto dagli argini per consentire la costruzione di edifici. Analogamente molti suoi affluenti sono stati incanalati in tubature sotterranee. Siccome il Tamigi risente delle maree, Londra \u00e8 a rischio d'inondazione. Il problema \u00e8 aggravato dalla lenta \"inclinazione\" della Gran Bretagna che, per motivi geologici, si sta alzando nella parte settentrionale e abbassando in quella meridionale. A fronte del pericolo, negli anni settanta si \u00e8 costruita a Woolwich la \"Thames Barrier\".\nTerritorio.\nDal 2000 il termine \"Londra\" si riferisce al territorio gestito dall'Autorit\u00e0 della Grande Londra, che include una conurbazione che conta pi\u00f9 di 8 milioni di abitanti ed \u00e8 composta da 32 borghi londinesi pi\u00f9 l'antica Citt\u00e0 di Londra, detta comunemente la \"City\".\nFino al 1889 la definizione \"Londra\" era riservata unicamente al \"miglio quadrato\" della \"City\" da cui la citt\u00e0 aveva avuto origine in epoca romana. In seguito alla sua enorme espansione, che aveva portato il tessuto urbano ad assorbire l'intera citt\u00e0 di Westminster e altri sobborghi, fu istituita la pi\u00f9 vasta Contea di Londra che copriva 303\u00a0km\u00b2 e la cui vita dur\u00f2 dal 1889 al 1965: in questo periodo il termine Londra si identific\u00f2 con quest'area, che oggi viene chiamata Londra Interna (\"Inner London\").\nSoppressa la \"County of London\" e costituita l'ancor pi\u00f9 vasta \"Grande Londra\" (1965), il concetto si riferisce oggi a questo territorio che di fatto \u00e8 un'immensa citt\u00e0 che si estende su un'area di km\u00b2 e conta una popolazione di abitanti (2017).\nL'intera area metropolitana \u00e8 ancora pi\u00f9 estesa, coprendo un'area di km\u00b2 e comprendendo oltre 12 milioni di abitanti. Tuttavia viene indicata come \"Londra\" il territorio interno al raccordo anulare M25, che \u00e8 poco pi\u00f9 grande della \"Grande Londra\" ufficiale e conta una popolazione di circa 8 milioni di abitanti.\nClima.\nLondra gode di un clima temperato umido (classificazione di K\u00f6ppen \"Cfb\"), simile al clima della gran parte del sud della Gran Bretagna. Il clima londinese \u00e8 fortemente influenzato dalla Corrente del Golfo, che ne mitiga le temperature in tutte le stagioni. Gli inverni vanno generalmente dal fresco al freddo moderato con brinate e raramente gelate che si verificano in periferia, in media, due volte alla settimana da novembre a marzo mentre nel centro della citt\u00e0 con ancor meno frequenza. La neve, in piccole quantit\u00e0, solitamente si presenta all'incirca 4 o 5 volte all'anno tra dicembre e febbraio. La neve a marzo e ad aprile \u00e8 un evento insolito e si verifica ogni due o tre anni. Le temperature invernali eccezionalmente scendono al di sotto dei e solitamente a notte fonda. D'estate difficilmente si superano i ; la temperatura massima mai registrata a Londra \u00e8 stata di a Kew durante la torrida e celebre estate del 2003, questo ripetuto tra giugno e luglio 2015, con a Gatwick e Heathrow il 30 giugno dello stesso anno e mantenuto fino al 4-5 luglio.\nSebbene sia diffuso lo stereotipo di Londra come citt\u00e0 piovosa, Londra in un anno riceve meno precipitazioni di Roma, a , e di Bordeaux, a . Ci\u00f2 che invece giustifica questa nomea \u00e8 il numero complessivo annuale di giorni piovosi, 148, che confrontati ai poco pi\u00f9 di complessivi fanno ben capire come le piogge siano frequenti, ma di limitata intensit\u00e0, nonch\u00e9 costanti tutto l'anno, l'esatto contrario di quanto accade ad esempio alla stessa Roma o ad altre localit\u00e0 mediterranee, dove la frequenza \u00e8 inferiore, ma le piogge cadono pi\u00f9 intensamente e si verificano in un periodo secco in estate. Diverse volte a Londra si verificano pioggerelline miste a foschia o nebbia con accumuli irrisori e non contemplabili nel computo delle giornate piovose, mentre i temporali sono assai poco frequenti. Anche la posizione geografica contribuisce a rendere limitata l'intensit\u00e0 pluviometrica, essendo la citt\u00e0 situata nella zona orientale dell'isola, in cui le perturbazioni oceaniche giungono frequentemente, ma solo dopo aver gi\u00e0 in parte scaricato ad ovest la loro umidit\u00e0.\nInfine a Londra come altrove l'elevato numero di costruzioni ha creato un vero e proprio microclima londinese: il caldo viene \"immagazzinato\" dagli edifici al punto che in citt\u00e0 le temperature sono spesso superiori anche di rispetto a quelle che si registrano nelle campagne inglesi. Il grave problema del clima londinese \u00e8 comunque il tasso di umidit\u00e0 che in primis nei mesi invernali raggiunge livelli considerevoli.\nStoria.\nOrigini del nome.\nL'etimologia del nome Londra \u00e8 incerta. Si tratta di un nome antico ed \u00e8 rintracciabile nelle fonti a partire dal II secolo. Il nome originario era \"Londinium\", che ne testimonia l'origine romano-britannica. Il primo tentativo di spiegazione del nome, oggi per\u00f2 non considerato attendibile, \u00e8 attribuito a Goffredo di Monmouth nella \"Historia Regum Britanniae\". Egli sosteneva che il nome derivasse dal re leggendario Lud che aveva presumibilmente conquistato la citt\u00e0 e la chiam\u00f2 \"Kaerlud\".\nDal 1899 \u00e8 stato ipotizzato che il nome sia di origine celtica e significhi \"luogo appartenente a un uomo di nome *\"Londinos\"\". Questa spiegazione \u00e8 stata per\u00f2 anch'essa in seguito respinta. Richard Coates present\u00f2 una spiegazione nel 1998: il nome deriverebbe dal pre-celtico *\"(p)lowonida\", che significa \"fiume troppo largo per guado\" e ha suggerito che questo fosse il nome dato alla parte del Tamigi che attraversa Londra; da questo l'insediamento acquist\u00f2 la forma celtica del suo nome *\"Lowonidonjon\".\nFino al 1889 il nome di Londra fu ufficialmente solo applicato alla Citt\u00e0 di Londra, la parte pi\u00f9 antica, ma da allora ha indicato anche la Contea di Londra e ora anche tutta la Grande Londra.\nPreistoria e antichit\u00e0.\nSebbene vi sia evidenza di insediamenti britanni sparsi nella zona, il primo insediamento principale fu fondato dai Romani nel 43 d.C.. Londra nacque poco dopo (i resti di un canale di scolo di legno, ai lati di una strada romana, indicano nel 47 d.C. la data della sua nascita). Questo insediamento dur\u00f2 soli diciassette anni, dato che, nel 61, la trib\u00f9 di Iceni guidata dalla regina Budicca lo prese d'assalto bruciandolo. Rifondata, al suo apice nel corso del II secolo, Londra contava una popolazione di circa romani. Dal VII secolo, gli Anglosassoni crearono un nuovo insediamento chiamato \"Lundenwic\" (\"insediamento di Londra\") a pi\u00f9 di un miglio () a monte della citt\u00e0 romana, intorno a quello che oggi \u00e8 \"Covent Garden\". Quando gli Anglosassoni ripopolarono la vecchia citt\u00e0 romana, dopo il crollo dell'impero di Roma, le diedero il nome di \"Lundenburgh\" (\"Citt\u00e0 di Londra\"), che nel tempo venne semplificato in \"London\". \"Lundenwic\" nel frattempo divenne il quartiere di Aldwych (\"antico insediamento\").\nDue scoperte recenti indicano che Londra potrebbe essere molto pi\u00f9 antica di quanto si pensasse. Nel 1999 furono trovati i resti di un ponte dell'et\u00e0 del bronzo sul litorale a nord di \"Vauxhall Bridge\". Questo ponte attraversava il Tamigi o permetteva di raggiungere un'isola perduta.\nNel 2010 le fondamenta di una struttura in legno di grandi dimensioni, risalente al 4500 a.C., sono state rinvenute sulla battigia del Tamigi, a sud di \"Vauxhall Bridge\". La funzione della struttura mesolitica non \u00e8 nota. Lo sforzo richiesto per la costruzione di queste strutture implica la presenza di una comunit\u00e0 stabile, con attivit\u00e0 commerciali, di almeno diverse centinaia di persone.\nL'inizio del reale stabilimento di Londra.\nCon il crollo della dominazione romana, agli inizi del V secolo, Londra fu abbandonata. Tuttavia dal secolo successivo si svilupp\u00f2 un insediamento anglosassone leggermente a ovest della citt\u00e0 romana, intorno a quello che oggi sono Covent Garden e lo Strand, arrivando ad una popolazione di circa abitanti. Nel IX secolo Londra fu ripetutamente attaccata dai Vichinghi che portarono a una delocalizzazione della citt\u00e0 verso la \"Londinium\" romana, al fine di utilizzare le sue mura di protezione. Dopo l'unificazione d'Inghilterra, avvenuta intorno al X secolo, Londra divenne il centro politico ed economico pi\u00f9 importante della nazione, anche se doveva ancora affrontare la concorrenza di Winchester, il centro tradizionale del regno del Wessex.\nNell'XI secolo re Edoardo il Confessore rifond\u00f2 e ricostru\u00ec l'Abbazia di Westminster e Westminster, posta a breve distanza da Londra, divenne la preferita tra le residenze reali. Da questo punto in avanti Westminster soppiant\u00f2 stabilmente la \"City\" di Londra come sede per l'attivit\u00e0 del governo nazionale.\nDopo la vittoria nella battaglia di Hastings, Guglielmo, duca di Normandia, fu incoronato sovrano dell'Inghilterra nella cattedrale di Westminster, il giorno di Natale del 1066. Guglielmo fece costruire la Torre di Londra, il primo dei numerosi castelli normanni in Inghilterra ad essere ricostruito in pietra, posto nell'angolo sud-orientale della citt\u00e0 per intimidire gli abitanti nativi. Nel 1097 Guglielmo II inizi\u00f2 la costruzione della \"Westminster Hall\", vicino all'omonima abbazia. L'edificio \u00e8 poi divenuto la base del Palazzo di Westminster.\nDurante il XII secolo le istituzioni del governo centrale, che fino ad allora aveva accompagnato la corte reale mentre si muoveva in tutto il paese, crebbero in dimensioni e si stabilirono a Westminster, il tesoro reale fu spostato da Winchester alla Torre. Mentre la \"City of Westminster\" si affermava come centro governativo, la vicina \"City of London\" rimaneva la pi\u00f9 grande citt\u00e0 d'Inghilterra e il principale centro commerciale governato dalla corporazione della Citt\u00e0 di Londra. Nel 1100 la sua popolazione era di circa abitanti, nel 1300 era cresciuta a quasi .\nIntorno alla met\u00e0 del XIV secolo, Londra fu colpita dalla peste nera che port\u00f2 alla morte di quasi un terzo della sua popolazione. Nel 1381 fu quindi il centro della rivolta dei contadini.\nInizio dell'era moderna.\nDurante il periodo Tudor lo scisma anglicano produsse un graduale passaggio al protestantesimo, cosa che port\u00f2 gran parte di Londra a passare dalla Chiesa alla propriet\u00e0 privata. Crebbe il mercantilismo cos\u00ec come le societ\u00e0 commerciali come la compagnia britannica delle Indie orientali e altre dedicate al commercio verso il nuovo mondo. Londra divenne il principale porto del Mar del Nord e la popolazione pass\u00f2 da circa nel 1530 a circa nel 1605.\nTra il 1665 e il 1666 la citt\u00e0 fu colpita dalla grande peste che uccise fino a persone. Il 1666 \u00e8 ricordato anche per un'altra grande catastrofe che si abbatt\u00e9 sulla citt\u00e0: il grande incendio di Londra che, scoppiato in \"Pudding Lane\", rapidamente si diffuse per via delle costruzioni in legno. La ricostruzione della citt\u00e0 richiese oltre dieci anni di lavori e fu supervisionata da Robert Hooke. Nel 1708 la Cattedrale di San Paolo, di Christopher Wren, fu completata. Durante l'epoca georgiana nuovi quartieri come Mayfair si formarono nella zona occidentale e nuovi ponti sul Tamigi favorirono lo sviluppo del sud della citt\u00e0. Ad est il porto di Londra fu ampliato a valle.\nNel 1762 Giorgio III acquist\u00f2 \"Buckingham Palace\" che fu poi ampliato nel corso dei seguenti 75 anni. I caff\u00e8 divennero il luogo pi\u00f9 popolare per discutere idee e grazie alla crescente alfabetizzazione e allo sviluppo della stampa le notizie divennero ampiamente disponibili; \"Fleet Street\" assunse il ruolo di centro della stampa britannica. Nel corso del XVIII secolo Londra era caratterizzata da una forte presenza di criminali: venne cos\u00ec istituita la \"Bow Street Runners\", la prima forza di polizia professionale. Pi\u00f9 di 200 reati erano punibili con la morte e le donne e i bambini vennero impiccati anche per piccoli furti. Oltre il 74 per cento dei bambini nati a Londra moriva prima di compiere cinque anni.\nLondra tardo-moderna e contemporanea.\nTra il 1831 e il 1925 Londra fu la citt\u00e0 pi\u00f9 grande del mondo. Le condizioni londinesi di sovraffollamento portarono a epidemie di colera. La congestione del traffico port\u00f2 alla creazione della prima rete ferroviaria urbana. Il \"Metropolitan Board of Works\" supervision\u00f2 l'espansione delle infrastrutture.\nI bombardamenti della \"Luftwaffe\" tedesca durante la seconda guerra mondiale (Battaglia d'Inghilterra) uccisero oltre londinesi e distrussero molte abitazioni e altri edifici in tutta la citt\u00e0. Subito dopo la guerra, presso lo stadio di Wembley si tennero le Olimpiadi estive del 1948.\nDal 1950 in poi Londra divenne la meta di un gran numero di immigrati, in gran parte provenienti da paesi del Commonwealth come Giamaica, India, Bangladesh e Pakistan, rendendola una delle citt\u00e0 pi\u00f9 internazionali d'Europa. Nel 1951 il \"Festival of Britain\" si svolse a South Bank. Nel 1952 la citt\u00e0 fu colpita da una catastrofe ambientale conosciuta come il grande smog che port\u00f2 al \"Clean Air Act 1956\".\nA partire dalla met\u00e0 del 1960 Londra divenne un centro per la cultura giovanile in tutto il mondo, esemplificato dalla sottocultura \"Swinging London\" associata a \"Carnaby Street\" e al fenomeno dei Beatles. Il ruolo di \"trendsetter\" \u00e8 stato rilanciato durante l'era punk 77. Nel 1965 i confini politici di Londra sono stati ampliati per tener conto della crescita dell'area urbana ed \u00e8 stato creato il Consiglio della Grande Londra. Durante il conflitto nordirlandese la citt\u00e0 fu teatro di attacchi con bombe da parte della Provisional IRA. Le disuguaglianze razziali sono state messe in luce dalla rivolta di Brixton del 1981. La popolazione di Londra \u00e8 diminuita costantemente nei decenni successivi alla seconda guerra mondiale, da un picco stimato di 8,6 milioni registrati nel 1939 a circa 6,8 milioni nel 1980. Il porto principale di Londra si trasfer\u00ec a valle di Felixstowe e Tilbury e l'area dei Docklands che divenne un centro residenziale e direzionale moderno.\nLa \"Thames Barrier\" \u00e8 stata completata nel 1980 per proteggere Londra dagli sbalzi di marea dal Mare del Nord. Il Greater London Council fu abolito nel 1986 e ha lasciato Londra come l'unica grande metropoli al mondo senza un'amministrazione centrale. Nel 2000 \u00e8 stato restaurato un governo locale con la creazione della \"Greater London Authority\". Per celebrare l'inizio del XXI secolo sono stati costruiti il \"Millennium Dome\", il \"London Eye\" e il \"Millennium Bridge\".\nIl 6 luglio 2005 il Comitato Olimpico Internazionale ha designato Londra come sede dei XXX Giochi Olimpici moderni del 2012. Londra \u00e8 stata cos\u00ec la prima citt\u00e0 al mondo a ospitare tre edizioni dei Giochi, dopo la IV edizione nel 1908 e la XIV nel 1948.\nIl 7 luglio 2005, in concomitanza con l'inizio del summit del G8 a Gleneagles, in Scozia, una serie di attacchi terroristici condotti da estremisti islamici colp\u00ec i passeggeri di tre linee della metropolitana e di un autobus causando 55 morti e diverse centinaia di feriti.\nIl 4 agosto 2011, in seguito all'uccisione da parte della polizia di un uomo di 29 anni di etnia nera (\"Black British\"), in citt\u00e0 si scaten\u00f2 una violenta rivolta della componente etnica nera e della classe sociale subalterna, che nei giorni seguenti si estende ad altre citt\u00e0 inglesi.\nMonumenti e luoghi d'interesse.\nGli edifici di Londra sono troppo diversi tra loro per essere caratterizzati da un particolare stile architettonico essendo stati edificati in un lungo arco di tempo.\nMolti grandi palazzi ed edifici pubblici, come la \"National Gallery\", sono costruiti in pietra di Portland. Alcune zone della citt\u00e0, in particolare quelle appena a ovest del centro, sono caratterizzate da stucchi bianchi e edifici dello stesso colore. Poche strutture antecedenti al grande incendio del 1666 sono sopravvissute in citt\u00e0, fatta eccezione per alcuni resti dell'epoca romana e dell'epoca Tudor e la Torre di Londra, un complesso costruito nel Medioevo (1078) e composto da diversi edifici fortificati che nel tempo sono stati usati come fortezza, polveriera, palazzo reale e prigione per detenuti di famiglie nobili. Oggi \u00e8 utilizzato come museo ed ospita i Gioielli della Corona inglese.\nUn importante edificio che rimane dal periodo Tudor \u00e8 il palazzo di \"Hampton Court\", fatto costruire dal cardinale Thomas Wolsey intorno al 1515. Molte costruzioni del tardo XVII secolo dell'architetto Christopher Wren, i palazzi del XVIII e XIX come il Royal Exchange e la Banca d'Inghilterra e gli edifici del XX secolo, come l\"'Old Bailey\" e il \"Barbican Estate\", formano il variegato patrimonio architettonico cittadino.\nOltre agli importanti palazzi, un ottimo esempio di architettura dell'epoca vittoriana viene da alcune stazioni ferroviarie, in particolare quelle di St. Pancras e Paddington.\nLo sviluppo di grattacieli \u00e8 limitato in alcune zone cittadine per preservare la visione della Cattedrale di San Paolo.\nLe aree a pi\u00f9 intensa densit\u00e0 edilizia, corrispondenti ai quartieri finanziari della \"city\" e di \"Canary Wharf\", sono caratterizzati dalla presenza di edifici di media e elevata altezza, tra cui: il \"30 St Mary Axe\", la \"Tower 42\", \"The Shard\" e il \"One Canada Square\". Altri edifici moderni importanti sono la \"City Hall\" con la sua caratteristica forma ovale, e la \"British Library\" a Somers Town/Kings Cross. Menzione a parte per la ruota panoramica \"London Eye\", inaugurata il 31 dicembre 1999, e divenuta presto uno dei simboli cittadini.\nArchitetture religiose.\nNella \"City\" di Londra, a circa 300 metri a nord del Tamigi, si erge la Cattedrale di San Paolo, la principale chiesa anglicana della citt\u00e0. La cattedrale ha una base a croce allineata in direzione est-ovest. Nel mezzo di questa croce vi \u00e8 una cupola: la sua base \u00e8 situata a circa 30 metri di altezza ed ha un diametro di 34 metri: in cima vi \u00e8 la possibilit\u00e0 di ammirare il panorama su tutta la citt\u00e0.\nLa chiesa di Santa Margherita \u00e8 una chiesa anglicana che si trova nel quartiere di City of Westminster in \"Parliament Square\", accanto all'Abbazia di Westminster e di fronte al Palazzo di Westminster. \u00c8 la chiesa parrocchiale del Parlamento britannico.\nAlla periferia della \"City of Westminster\" vi \u00e8 l'Abbazia di Westminster, dove, tradizionalmente, i re d'Inghilterra vengono incoronati e sepolti. L'ingresso principale si trova sul lato ovest. Nella navata vi \u00e8 la tomba del Milite Ignoto. Tra le altre ci sono le tombe degli statisti William Pitt il Giovane, Henry John Temple, III visconte Palmerston, Benjamin Disraeli, William Gladstone e dei reali Edoardo il Confessore, Enrico III, Edoardo I, Riccardo II ed Enrico V. Nel 1987 l'UNESCO ha dichiarato la chiesa patrimonio culturale mondiale.\nLa cattedrale di Westminster \u00e8 la principale chiesa cattolica in Inghilterra e Galles. Si trova nella citt\u00e0 di Westminster. La sua costruzione si deve all'arcivescovo Wiseman (1802-1865) che inizi\u00f2 la raccolta fondi per la nuova cattedrale. L'edificio fu terminato nel 1903. Lo stile architettonico \u00e8 quello bizantino, all'esterno l'edificio vanta una sontuosa facciata in mattoni.\nIl Tempio Neasden (Shri Swaminarayan Mandir) situato nel quartiere di Brent \u00e8 il pi\u00f9 grande tempio ind\u00f9 fuori dell'India. \u00c8 stato costruito nel 1990, le cupole e torrette sono realizzate in marmo di Carrara e pietra calcarea bulgara.\nArchitetture civili.\nLondra possiede tantissimi palazzi. Uno dei pi\u00f9 famosi \u00e8 certamente \"Buckingham Palace\", situato a \"City of Westminster\" \u00e8 la residenza ufficiale della monarchia britannica a Londra. Durante il regno di Edoardo VII ha subito una profonda ristrutturazione in stile \"Belle \u00c9poque\". Oggi ospita importanti eventi ufficiali dello Stato. A poca distanza il Palazzo di Westminster con la torre del \"Big Ben\" \u00e8 la sede del parlamento del Regno Unito. La parte pi\u00f9 antica conservata del Palazzo di Westminster \u00e8 stata edificata nel 1097 ed \u00e8 servito in origine come residenza del re inglese. Nel 1834, a seguito di un incendio che lo ha distrutto quasi completamente, \u00e8 stato ricostruito per opera dell'architetto Charles Barry.\nTra gli altri palazzi importanti per la monarchia si ricorda il palazzo di St. James, sede ufficiale del monarca fino al 1837, che \u00e8 ancora una delle residenze ufficiali della corte reale. L'edificio fu eretto tra il 1532 e il 1540 da Enrico VIII. Oggi \u00e8 abitato da appartenenti alla famiglia reale e all'interno di esso vi \u00e8 \"Clarence House\". Il Palazzo di Kensington \u00e8 situato nel quartiere di Kensington e Chelsea. Fu Sir Christopher Wren che lo trasform\u00f2 da castello a tenuta di campagna privata, nel 1689, per volere di Maria II e Guglielmo III. Particolarmente noti sono le sue decorazioni del soffitto elaborate da William Kent. Dopo la morte di Giorgio II, nel 1760, l'edificio \u00e8 diventato meno importante e nessun monarca vi ha pi\u00f9 abitato.\nA Lambeth, sulla riva sud del Tamigi, vi \u00e8 il \"Lambeth Palace\" residenza ufficiale della regina, a Londra, dell'Arcivescovo di Canterbury: esso si trova a breve distanza dal Palazzo di Westminster, sito sulla riva opposta.\nUn po' fuori dal centro, a Richmond upon Thames, si trova \"Hampton Court\", inizialmente sede dei Cavalieri Ospitalieri \u00e8 divenuto in seguito una delle residenze dei monarchi. Nel 1838 sotto la Regina Vittoria il palazzo venne aperto al pubblico e attualmente \u00e8 uno tra i pi\u00f9 visitati palazzi inglesi.\nAltro.\nLa piazza principale di Londra \u00e8 \"Trafalgar Square\", al cui centro spicca la Colonna di Nelson in ricordo del celebre ammiraglio eroe della battaglia. La piazza di Trafalgar fu costruita con lo scopo di commemorare la battaglia di Trafalgar del 21 ottobre 1805, quella in cui l\u2019ammiraglio Horatio Nelson sconfisse le flotte dei francesi e degli spagnoli. Nella piazza sorge anche il palazzo che ospita la \"National Gallery\". Non molto lontano, vi \u00e8 \"Piccadilly Circus\", famosa per i display luminosi e le insegne al neon posizionate su di un edificio posto al lato settentrionale della stessa e per la celebre fontana che rappresenta \u201cl'Angelo della Carit\u00e0 Cristiana\u201d. Sempre in centro, \"Leicester Square\", \u00e8 celebre per i cinema dove si svolgono molte \"prime\" di film internazionali.\nTra il \"Mall\" e \"Trafalgar Square\", vi \u00e8 l\"'Admiralty Arch\", che, ultimato nel 1912, \u00e8 stato fatto costruire dal re Edoardo VII in memoria di sua madre, la Regina Vittoria. Tra le vie pi\u00f9 famose del centro di Londra \"Oxford Street\" e \"Regent Street\", importanti vie di viabilit\u00e0 e per i loro negozi.\nNella \"City\" vi \u00e8 il monumento al grande incendio di Londra (detto \"The Monument\") che consiste in una imponente colonna realizzata su progetto di Christopher Wren. Un altro importante monumento \u00e8 il \"Marble Arch\" un arco trionfale situato nei pressi di \"Hyde Park\" e vicino ad \"Oxford Street\", costruito interamente con marmo di Carrara.\nPresso il numero 111 della stazione di \"Cannon Street\" \u00e8 presente una pietra misteriosa protetta da una grata metallica nota come Pietra di Londra, intorno alla quale ruotano numerose antiche leggende.\nAree naturali.\nA Londra esistono molti spazi aperti: dai nove Parchi Reali, antiche riserve di caccia aperte al pubblico (\"Green Park\", \"St James's Park\", \"Hyde Park\" e \"Kensington Gardens\" nel West End, \"Regent's Park\" a nord del centro della citt\u00e0, \"Greenwich Park\", \"Bushy Park\", \"Richmond Park\" in periferia) e \"Brompton Cemetery\" ai molti giardini del centro costruiti ad uso dei residenti ed oggi spesso aperti a tutti.\nMolti dei parchi comunali nacquero nella prima met\u00e0 del XX secolo e fra questi si ricordano \"Victoria Park\" e \"Battersea Park\". Molti altri grandi spazi verdi, pi\u00f9 selvaggi e meno formali, sono in periferia, come \"Hampstead Heath\", \"Wimbledon Common\" ed \"Epping Forest\". I pi\u00f9 importanti giardini a pagamento infine sono i \"Royal Botanic Garden\"s a Kew e quelli di \"Hampton Court\".\nNella parte nord di Londra si trova il \"Trent Park\" che circonda una villa storica e ora forma il campus della \"Middlesex University\".\nSociet\u00e0.\nEvoluzione demografica.\nCon l'aumento dell'industrializzazione tra il XIX e il XX secolo, la popolazione di Londra si svilupp\u00f2 grandemente, arrivando a renderla la citt\u00e0 pi\u00f9 popolata del mondo, fino al sorpasso, nel 1925, da parte di New York. Raggiunse il picco massimo di popolazione nel 1939 con abitanti, mentre a met\u00e0 2006 la popolazione della Grande Londra era stimata in residenti.\nAd ogni modo, l'area urbana della capitale inglese si estende oltre i confini della 'Grande Londra', arrivando a includere una popolazione di abitanti nel 2001, mentre la sua area metropolitana possiede dai 12 ai 14 milioni di abitanti, a seconda delle stime.\nEtnie e minoranze straniere.\nNel censimento del 2011 il 59,8% dei pi\u00f9 di otto milioni di abitanti di Londra era classificato come appartenente al gruppo etnico \"bianco\", di cui il 44,9% ai \"bianchi britannici\", il 2,2 ai \"bianchi irlandesi\" e il 12,1% ad \"altri bianchi\".\nIl 20,9% dei londinesi \u00e8 invece di origine asiatica, ed \u00e8 costituito soprattutto da indiani (6,6% della popolazione totale), pakistani (2,7%), bengalesi (2,7%), cinesi (1,5%), arabi (1,3%) e \"altri asiatici\" (4,9%, provenienti soprattutto da altri paesi dell'Asia meridionale).\nIl 15,6% si dichiarava invece appartenente al gruppo etnico dei \"neri britannici\" di cui circa il 7% \u00e8 costituito da \"neri africani\", il 4,2% da \"neri caraibici\", il 2,1% dal gruppo degli \"altri neri\" e il 2,3% da individui con genitori neri di diverse etnie.\nIl 5% risultava di \"razza mista\".\nNel gennaio 2005 un'indagine sulle diversit\u00e0 etniche e religiose di Londra riport\u00f2 una situazione cittadina con pi\u00f9 di 300 lingue parlate e pi\u00f9 di 50 comunit\u00e0 non indigene con una popolazione di pi\u00f9 di persone a Londra. I dati dell'Office for National Statistics mostrano che, nel 2006, la popolazione nata all'estero di Londra ammontava a (31% della popolazione totale) quando nel 1997 lo stesso dato si fermava a Il censimento del 2011 mostrava come il 36,7% della popolazione della Grande Londra fosse nato al di fuori del Regno Unito.\nLa tabella sulla destra mostra la nazione di nascita dei residenti di Londra aggiornata al 2001.\nSi noti come una parte della popolazione originaria della Germania sia probabilmente figlia dei cittadini britannici che servono le forze armate britanniche di stanza in Germania.\nLondra \u00e8 stata meta di immigrazione per interi secoli, sia per motivi di sicurezza sia per motivi economici. Ugonotti, ebrei dell'Europa orientale e ciprioti sono esempi di migrazioni dovute a problemi di sicurezza, invece irlandesi, bengalesi e indiani possono essere riportati come esempi di migrazione dovuta a migliori aspettative economiche. Il quartiere di East End, nei dintorni di Spitalfields, \u00e8 stato il quartiere di \"approdo\" di differenti gruppi etnici, che da questo distretto si sono poi mossi altrove all'interno della citt\u00e0 in cerca di prosperit\u00e0.\nReligione.\nQuando papa Gregorio I, nel 597, invi\u00f2 Agostino di Canterbury per evangelizzare la Britannia, aveva l'intenzione di nominarlo \"Arcivescovo di Londra\", dal momento che la citt\u00e0 era stata la capitale della provincia romana. In realt\u00e0, il santo venne ricevuto con maggiore ospitalit\u00e0 nel regno del Kent e cos\u00ec la sede arcivescovile fu stabilita a Canterbury. Nonostante ci\u00f2, Londra \u00e8 stata il centro della vita religiosa del paese per gran parte della sua storia e l'arcivescovo di Canterbury ha sempre trascorso gran parte del suo tempo nella capitale del regno, dove ha una residenza ufficiale a \"Lambeth Palace\". Londra \u00e8 sede di due vescovati anglicani: quello di Londra, a nord del Tamigi, la cui cattedrale \u00e8 la barocca St Paul (progettata da Christopher Wren) e Southwark, a sud del fiume. Le cerimonie di Stato e quelle legate alla Casa Reale si dividono tra la cattedrale di Saint Paul e la \"Westminster Abbey\". Come nel resto del Regno Unito, a Londra la percentuale di praticanti \u00e8 bassa e la Chiesa d'Inghilterra ha subito il declino pi\u00f9 delle altre confessioni religiose.\nL'Arcivescovo di Westminster \u00e8 generalmente considerato come il responsabile della Chiesa cattolica in Inghilterra e Galles.\nAltre confessioni protestanti hanno sede a Londra. Tra loro la \"United Reformed Church\" e i Quaccheri. Non mancano molte chiese evangeliche. Oltre due terzi degli ebrei che risiedono nel Regno Unito abitano nella capitale, rendendo quella di Londra la tredicesima comunit\u00e0 ebraica del mondo.\nUn ragionamento a parte va fatto per le fedi degli immigrati. Molti immigrati cristiani appartengono alle varie declinazioni della Chiesa ortodossa.\nLondra \u00e8 il maggior centro dell'Islam nel Regno Unito. Due \"boroughs\" hanno la maggior percentuale di musulmani nel paese: sono Tower Hamlets e Newham. La moschea Baitul Futuh a Merton e la Moschea centrale di Londra sono elementi molto conosciuti del paesaggio vicino a \"Regent's Park\"; nel resto della citt\u00e0 le moschee sono numerose.\nLondra ha anche la pi\u00f9 importante comunit\u00e0 induista al di fuori dell'India. Southall, nella parte occidentale della citt\u00e0, \u00e8 uno dei distretti che ospitano maggiormente gli induisti. Il Neasden Temple \u00e8 il pi\u00f9 grande tempio ind\u00f9 fuori dai confini dell'India. \u00c8 costruito secondo lo stile tradizionale e molte delle sue elaborate sculture marmoree sono state eseguite in India. Anche gli Hare K\u1e5b\u1e63\u1e47a sono una vista comune in citt\u00e0.\nCultura.\nIstruzione.\nScuole.\nLondra \u00e8 il centro principale di istruzione artistica britannica. Per la musica le quattro accademie sono il \"Royal College of Music\", la \"Royal Academy of Music\", il \"Trinity Laban Conservatoire of Music and Dance\" e la \"Guildhall School of Music and Drama\", mentre la \"Royal Academy of Dramatic Art\" (RADA) e la \"Central School of Speech and Drama\" sono dedicate alla recitazione. La Goldsmith University per le arti visive, musicali e le materie umanistiche.\nNelle arte visive vi si trovano il \"Central Saint Martins College of Art and Design\", il \"Chelsea College of Art and Design\" e il \"Camberwell School of Art\" (tutti facente parte della \"University of London Arts\").\nNumerose sono le scuole di medicina che hanno sede a Londra, alcune delle quali vi si trovano gi\u00e0 da parecchi secoli, come quelle presso il \"Guy's Hospital\" e il \"St Thomas' Hospital\". L\"'Imperial College\" \u00e8 un importante centro di ricerca scientifica ed \u00e8 paragonabile in termini di reputazione con il \"Massachusetts Institute of Technology\". Di grande rilievo vi \u00e8 anche la \"Royal Institution\".\nUniversit\u00e0.\nL'Universit\u00e0 di Londra, con oltre studenti, risulta essere una delle pi\u00f9 grandi universit\u00e0 d'Europa. Si compone di oltre 50 facolt\u00e0 e istituti che hanno un alto grado di autonomia. Il collegi pi\u00f9 grandi e prestigiosi sono l\"University College London\", il \"King's College London\", il \"Queen Mary\", la \"London Business School\", e la \"London School of Economics and Political Science\". Vi sono altri piccoli istituti e scuole specializzati in specifiche aree culturali, come la \"Architectural Association School of Architecture\", la \"School of Oriental and African Studies\", il \"Birkbeck College\" e l\"Institute of Education\".\nInoltre, nella capitale britannica ci sono alcune universit\u00e0 che non sono collegate all'Universit\u00e0 di Londra: fra di esse l'Imperial College e la City University, situate nel centro storico della citt\u00e0. Alcune universit\u00e0 erano gi\u00e0 considerate dei politecnici fino al 1992 quando, grazie ad un emendamento, hanno ricevuto lo statuto di universit\u00e0 (come la \"University of East London\"). Altre universit\u00e0 cittadine sono la \"Middlesex University\", nel nord di Londra, la \"Brunel University\", nella zona ovest, e la \"South Bank University\".\nRicerca.\nMolte societ\u00e0 scientifiche britanniche hanno sede a Londra, come la \"Royal Society\", la \"British Academy\", la \"Royal Geographical Society\", la \"Linnean Society of London\", la \"Royal Society of Chemistry\", la \"Royal Statistical Society\", la \"Society of Antiquaries of London\", la \"Geological Society of London\", la Zoological Society of London, la \"Royal Historical Society\", la \"Royal Society of Literature\", la \"Royal Society of Arts\", la \"Royal Astronomical Society\".\nIl sobborgo londinese di Greenwich \u00e8 famoso perch\u00e9 ospita il \"Royal Greenwich Observatory\" della \"Royal Navy\" e per esso passa il meridiano fondamentale.\nBiblioteche e archivi.\nLa \"British Library\", la biblioteca nazionale del Regno Unito, \u00e8 una delle pi\u00f9 grandi biblioteche del mondo.\nLa Guildhall Library ha una collezione specializzata sulla storia di Londra e della City of London.\nNel quartiere di Kew hanno sede gli Archivi nazionali del Regno Unito (l'antico \"Public Record Office\").\nMusei.\nLondra ospita molti musei, gallerie d'arte e altre istituzioni. L'entrata a molti di essi \u00e8 gratuita e rappresentano uno dei luoghi di maggior interesse per il turismo oltre ad essere importanti per la ricerca. Il museo pi\u00f9 frequentato \u00e8 il \"British Museum\" a Bloomsbury, fondato nel 1753, oggigiorno conta oltre 7 milioni di reperti archeologici provenienti da tutto il mondo. Nel 1824 la National Gallery \u00e8 stata fondata per ospitare la collezione nazionale britannica di dipinti occidentali, l'edificio ora occupa una posizione di rilievo a Trafalgar Square. Nella seconda met\u00e0 del XIX secolo, presso South Kensington, si \u00e8 sviluppata la cosiddetta \"Albertopolis\", un quartiere culturale e scientifico. Vi si trovano tre importanti musei nazionali: il \"Victoria and Albert Museum\" (per le arti applicate), il Museo di Storia Naturale e il Museo della scienza.\nLa galleria nazionale di arte britannica \u00e8 la \"Tate Britain\", originariamente istituita nel 1897. La \"Tate Gallery\", come era precedentemente chiamata, era diventata anche un importante centro per l'arte moderna: nel 2000 questa collezione \u00e8 stata trasferita presso la \"Tate Modern\", una nuova galleria ospitata nella ex centrale elettrica di Bankside.\nUn altro museo tuttora popolare \u00e8 il museo \"Madame Tussauds\", che ospita statue di cera di personaggi famosi dal 1884, inclusa l'attrazione Marvel Super Heroes 4D.\nMedia.\nLondra \u00e8 famosa per i due canali TV rivali: BBC con Kate Silverton e Nick Robinson capisquadra e ITV con capitani Mark Austin e Mary Nightingale dal 2013 (anche se aveva fino a tale anno capitani Alastair Stewart e Julie Etchingham)\nLetteratura.\nLondra ha offerto l'ambientazione a molte opere letterarie. Il memorialista Samuel Pepys descrisse nel suo diario fatti drammatici di cui era stato testimone diretto, come la Grande peste del 1665 ed il Grande incendio del 1666. La cupa e nebbiosa citt\u00e0 ottocentesca, popolata da poveri, spazzacamini e tagliaborse rappresentata nelle opere di Charles Dickens ha influenzato notevolmente l'immagine che molte persone hanno della Londra Vittoriana.\nLa famosa biografia di Samuel Johnson (autore del famoso aforisma, \"When a man is tired of London, he is tired of life!\") scritta da James Boswell si svolge per la maggior parte a Londra.\nNella capitale britannica si svolgono molte avventure di Sherlock Holmes, il detective inventato da Arthur Conan Doyle: a Londra si pu\u00f2 visitare la sua casa in Baker Street, dove ancora oggi giungono centinaia di lettere per chiedere aiuto per la risoluzione di casi inspiegabili. Scrissero di Londra anche Daniel Defoe (\"Moll Flanders\", \"Il colonnello Jack\", \"Diario dell'anno della peste\") e Joseph Conrad (\"L'agente segreto\"); inoltre Jack London fece un'aspra critica delle condizioni in cui versavano i poveri dei sobborghi di Londra nel libro/saggio \"Il popolo degli abissi\" (The people of the abyss, 1903). Tra le altre opere famose ambientate in questa citt\u00e0 vi sono \"Lo strano caso del dottor Jekyll e del signor Hyde\" di Robert Louis Stevenson e Peter Pan di James Matthew Barrie (ambientato nei \"Kensington Gardens\", dove si pu\u00f2 oggi ammirare persino una statua dedicata a Peter Pan). Ambientata a Londra \u00e8 anche la storia di Harry Potter: il \"binario 9 \u00be\", citato nel primo libro della saga, si troverebbe nella stazione ferroviaria di King's Cross, dove si pu\u00f2 oggi notare tale scritta su uno degli archi tra i binari 9 e 10 della stazione. Importanti sono anche i romanzi di Charles Dickens, la maggior parte dei quali \u00e8 ambientata nella Londra industriale, in rapida espansione e ricca di contraddizione della fine dell'Ottocento (\"Oliver Twist\").\nUn altro celebre abitante immaginario di Londra \u00e8 Dylan Dog, che la fantasia del suo creatore Tiziano Sclavi fa risiedere nella City fin dalla sua prima avventura, al 7 di Craven Road. Nonostante a Londra esistano ben due Craven Road, Sclavi ha dichiarato di non essersi ispirato a un indirizzo reale ma ha piuttosto inteso omaggiare il regista horror Wes Craven dando il suo nome alla strada dove Dylan vive. I numerosi fan dell'indagatore dell'incubo per\u00f2 non si sono fatti scoraggiare e sono sempre numerosi coloro i quali tornano da Londra con una foto-ricordo accanto alla targa di una delle due \"vere\" Craven Road.\nTeatro.\nLondra ha due teatri dell'opera principali: la \"Royal Opera House\" (spesso chiamata \"Covent Garden\") che \u00e8 sede de \"The Royal Opera\" e de \"The Royal Ballet\", e il \"London Coliseum\", dove si esibisce l\"'English National Opera\", ENO.\nLondra offre un ampio assortimento di spettacoli: nel solo West End ci sono molti teatri. Di qui sono stati lanciati, fra gli altri, i musical di Andrew Lloyd Webber \"Cats\" e \"Il fantasma dell'opera\".\nIl Royal National Theatre nel quartiere di South Bank \u00e8 la sede della National Theatre Company, mentre il Barbican Centre \u00e8 la sede londinese della Royal Shakespeare Company. Il Royal Court Theatre, uno dei palcoscenici pi\u00f9 tradizionalisti di Londra, ha riaperto nel 2000 dopo quattro anni di ristrutturazione.\nFra i teatri pi\u00f9 antichi della citt\u00e0 vi sono il Theatre Royal Drury Lane, nel West End, che \u00e8 il pi\u00f9 antico, il Theatre Royal Haymarket e il suo rivale Her Majesty's Theatre.\nIl St. Martin's Theatre, nel West End, \u00e8 famoso perch\u00e9 dal 1974 rappresenta lo stesso spettacolo: \"Trappola per topi\" di Agatha Christie.\nCinema.\nLondra \u00e8 stata l'ambientazione per moltissimi film, tra cui:\" Le avventure di Oliver Twist\" (1948), \"Peter Pan\" (1953), \"La signora omicidi\" (1955), \"La carica dei 101\" (1961), \"Mary Poppins\" (1964), \"Blow-Up\" (1966), \"Quel lungo venerd\u00ec santo\" (1980), \"Segreti e bugie\" (1996), \"Notting Hill\" (1999), \"Il diario di Bridget Jones\" (2001), \"Match Point\" (2005), \"V per Vendetta\" (2005), \"\" (2008) e (2019) Jack lo squartatore ed Harry Potter. La soap opera \"EastEnders\", trasmessa per la prima volta nel 1985, \u00e8 ambientata in citt\u00e0, ed anche il film apocalittico \"28 giorni dopo\".\nLondra riveste, inoltre, un importante ruolo nella cinematografia, ospitando importanti studi presso Ealing e strutture per la post-produzione e effetti speciali a Soho. La Working Title Films ha sede a Londra.\nMusica.\nLondra \u00e8 una delle principali capitali mondiali per quanto riguarda la musica classica e la pi\u00f9 importante per la presenza di varie aziende del settore, come la EMI.\nLa citt\u00e0 \u00e8 anche sede di molte orchestre e sale da concerto.\nAl Royal Festival Hall ha sede la London Philharmonic Orchestra, al Barbican Arts Centre ha la base principale la London Symphony Orchestra, a Cadogan Hall la Royal Philharmonic Orchestra, a Royal Albert Hall si tengono i celebri The Proms, in cui ha un ruolo importante la BBC Symphony Orchestra.\nL'organo a canne pi\u00f9 grande del Regno Unito \u00e8 conservato presso la Royal Albert Hall. Altri strumenti importanti si trovano nelle cattedrali e nelle chiese principali. Diversi conservatori si trovano all'interno della citt\u00e0: Royal Academy of Music, Royal College of Music, Guildhall School of Music and Drama e il Trinity College of Music.\nA Londra hanno la loro base innumerevoli bands, musicisti e professionisti del settore. Proprio da Londra ha avuto inizio la British Invasion, negli anni sessanta quando The Beatles resero celebre la musica inglese in tutto il pianeta.\nLondra ha numerose sedi per i concerti rock e pop, tra cui grandi arene, come Earls Court, Wembley Arena e l'O2 Arena, cos\u00ec come molte medie imprese locali, come la Brixton Academy e l'Hammersmith Apollo. Numerosi festival musicali si svolgono in citt\u00e0. Londra \u00e8 sede del primo Hard Rock Cafe e degli Abbey Road Studios dove i Beatles rivoluzionarono la musica negli anni 1960 concentrando, insieme ai The Rolling Stones la sperimentazione della musica moderna proprio a Londra ed aprendo la strada alle future band inglesi negli anni settanta e ottanta, musicisti e gruppi come Elton John, David Bowie, Pink Floyd, Genesis, Queen, Duran Duran Elvis Costello, Cat Stevens, The Kinks, The Who, Madness, The Jam, The Small Faces, Led Zeppelin, Iron Maiden, The Police, The Cure, Squeeze e Sade hanno iniziato la loro attivit\u00e0 a Londra.\nLondra \u00e8 stata determinante nello sviluppo della musica punk, con figure come i Sex Pistols, e i Clash. Artisti pi\u00f9 recenti, emersi dalla scena musicale londinese comprendono Blue, Bananarama, Wham!, The Escape Club, Bush, East 17, Siouxsie and the Banshees, Take That, Spice Girls, Jamiroquai, The Libertines, Babyshambles, Bloc Party, Amy Winehouse, Coldplay, One Direction e George Michael. Londra \u00e8 anche un centro per la musica urbana. In particolare i generi UK garage, drum and bass, dubstep e grime si sono evoluti dai generi stranieri come hip hop e reggae.\nNel 1980 Londra era la citt\u00e0 principale della New Wave of British Heavy Metal dell'epoca che ha reso gruppi come Iron Maiden e Mot\u00f6rhead famose in tutto il mondo. Durante lo stesso decennio, la citt\u00e0 divenne influente nei movimenti di New Wave e New romantic.\nIn citt\u00e0 vengono spesso rappresentati anche numerosi musical, tra cui: \"Avenue Q\", \"Billy Elliot\", \"Dirty Dancing\", \"Evita\", \"Grease\", \"Les Mis\u00e9rables\", \"Mary Poppins\", \"The Phantom of the Opera\" e \"Cats\".\nModa.\nLondra \u00e8 la patria di designer internazionali come Vivienne Westwood, Galliano, Stella McCartney, Manolo Blahnik e Jimmy Choo, i suoi negozi e le rinomate scuole di moda ne fanno un centro internazionale della moda insieme a Parigi, Milano e New York.\nCucina.\nLondra offre una grande variet\u00e0 di piatti della cucina internazionale, in virt\u00f9 della sua popolazione etnicamente diversificata. Centri gastronomici sono i ristoranti del Bangladesh di Brick Lane e di cucina cinese nei ristoranti di Chinatown.\nEventi.\nCi sono una serie di eventi annuali regolari in citt\u00e0. L'inizio dell'anno viene celebrato con il Day Parade, fuochi d'artificio al \"London Eye\". Il Carnevale di Notting Hill si svolge l'ultimo fine settimana di agosto.\nGeografia antropica.\nUrbanistica.\nIl fulcro dominante della vita di Londra \u00e8 la \"City of Westminster\" (che comprende anche gran parte del West End), principale distretto culturale, d'intrattenimento e shopping, oltre che sede di gran parte delle principali societ\u00e0 londinesi non operanti nel settore finanziario, e, infine, centro della politica.\nLa \"City of London\" (conosciuta semplicemente come \"City\" o \"Square Mile\") \u00e8 il principale centro bancario del mondo e il principale centro di affari europeo. Pi\u00f9 di 100 delle 500 principali societ\u00e0 europee hanno sede a Londra, mentre il mercato dei cambi \u00e8 il pi\u00f9 grande del mondo, con un cambio medio giornaliero di 504 miliardi di dollari, pi\u00f9 di quelli di Tokyo e New York insieme. Affollatissima durante la settimana lavorativa, gran parte della \"City\" tende a calmarsi durante il fine settimana, essendo una zona poco residenziale. La \"City\" \u00e8 una citt\u00e0 nella citt\u00e0, infatti ha un suo sindaco il quale viene eletto solo dai suoi residenti (societ\u00e0 finanziarie comprese).\nLe principali attrazioni turistiche sono situate in centro, comprendendo: la \"City\"; il \"West End\" per cinema, bar, club, teatri, negozi e ristoranti; la \"City of Westminster\" con la \"Westminster Abbey\", il palazzo reale di \"Buckingham Palace\", \"Clarence House\" e altro, \"Kensington and Chelsea\", con i suoi musei (lo \"Science Museum\", il \"Natural History Museum\", il \"Victoria and Albert Museum\") e \"Hyde Park\". Altre importanti attrazioni turistiche includono la \"St Paul's Cathedral\", la National Gallery, il Bankside di Southwark con il \"Globe Theatre\", la \"Tate Modern\" e il \"London Bridge\", il \"Tower Bridge\" e la Torre di Londra, \"Tate Britain\", il \"British Museum\" a Bloomsbury.\nLa \"City\", detta anche \"Square Mile\" (\"Miglio Quadrato\"), \u00e8 il principale distretto finanziario del Regno Unito, d'Europa ed uno dei principali del mondo. Essendo il centro storico della citt\u00e0, fondata in epoca romana, gode ancora oggi di alcuni privilegi: ad esempio non \u00e8 considerato un Borough (Distretto) al pari degli altri 32 ma un'entit\u00e0 a s\u00e9, che \u00e8 governata dalla \"Corporation of London\", un antico organo presieduto dal \"Lord Mayor of London\", e dispone di un proprio corpo di polizia che non \u00e8 sotto il controllo di \"Scotland Yard\".\nUna volta dominata dalla cattedrale di San Paolo, negli ultimi decenni la City ha visto la costruzione di diversi grattacieli, tra i quali \"Tower 42\" (fino al 1990 il pi\u00f9 alto edificio britannico, in passato ed ancora oggi colloquialmente conosciuto come \"Nat West Tower\") ed il recente \"30 St Mary Axe\", indicato anche come \"Il Cetriolo\" (da The Guardian: \"Erotic Gherkin\"), completato nel 2003. L'edificio pi\u00f9 alto di Londra attualmente \u00e8 \"The Shard\", una gigantesca piramide irregolare, progettata dall'architetto italiano Renzo Piano, che \u00e8 alta 310 metri, facendola il secondo pi\u00f9 alto edificio d'Europa.\nLa popolazione residente nella \"City\" \u00e8 decisamente scarsa (circa abitanti), ma durante la giornata lavorativa nel \"Miglio Quadrato\" si affollano pi\u00f9 di persone. Negli ultimi anni, l'eccessiva congestione della \"City\" ha fatto emergere come distretto finanziario alternativo la zona di Canary Wharf, nella parte Est di Londra (\"East London\"). La parte pi\u00f9 urbanizzata di Londra tuttavia si estende ad Ovest della City, soprattutto nel cosiddetto West End.\nIl West End \u00e8 il principale distretto per i divertimenti e lo shopping. La maggior parte del \"West End\" \u00e8 inclusa amministrativamente nella cosiddetta \"City of Westminster\", che \u00e8 uno dei 32 distretti di Londra ma per ragioni storiche ha anche lo status di citt\u00e0.\nIl luogo pi\u00f9 conosciuto della zona \u00e8 senz'altro \"Trafalgar Square\", mentre \"Oxford Street\" \u00e8 una strada per lo shopping famosa in tutto il mondo, sempre molto affollata. Oxford Street si interseca a \"Oxford Circus\" con un'altra celebre via londinese, \"Regent Street\", dove \u00e8 presente il famoso negozio di giocattoli Hamleys. Pi\u00f9 avanti invece Oxford Street si interseca con \"Tottenham Court Road\", questa via \u00e8 il centro principale dei grandi magazzini.\nFa parte del \"West End\" la zona di Soho, una rete di piccole strade ricche di pub, ristoranti, piccoli negozi, ma anche teatri, cinema e locali notturni. Vi hanno sede molte agenzie pubblicitarie e compagnie di produzione cinematografica e televisiva. \"Piccadilly\" \u00e8 un'importante ed elegante arteria del cuore che congiunge \"Piccadilly Circus\" a est con \"Hyde Park Corner\" a ovest. Vicino si trovano il quartiere di Mayfair e \"Green Park\". \"Regent Street\" e \"Bond Street\" sono altre vie molto importanti.\nWest London \u00e8 conosciuta per alcuni suoi eleganti quartieri residenziali, fra tutti Notting Hill. Chelsea e Kensington sono i luoghi con il maggiore costo della vita di tutto il paese. Fanno parte del distretto pure il mercato dell'antiquariato a \"Portobello Road\" e \"King's Road\", un'elegante via commerciale.\nPi\u00f9 ad ovest, a White City, vicino Shepherd's Bush, si trova il centro principale della BBC, mentre nel margine pi\u00f9 occidentale, nel distretto di Hillingdon, \u00e8 situato l'aeroporto di Heathrow.\nConsiderato pi\u00f9 a sud ovest, che a West London, \u00e8 Richmond upon Thames, l'unico distretto londinese ad essere tagliato al centro dal Tamigi. Comprende i due attraenti quartieri di Richmond e Twickenham. In questo angolo di Londra si trovano il parco pi\u00f9 grande della citt\u00e0, \"Richmond Park\", e la sede della nazionale inglese di rugby, il \"Twickenham Stadium\".\nA East London si sono scritti molti capitoli della storia industriale cittadina. L'area \u00e8 stata rinnovata, in particolare le Olimpiadi del 2012; per la seconda volta nella storia moderna, \"East London\" \u00e8 stata al centro di un vasto programma urbanistico. La prima fu dopo la seconda guerra mondiale, quando, per rimediare alle distruzioni dei bombardamenti, si costruirono squallidi complessi residenziali ed enormi condomini.\nL'East End \u00e8 prossimo al vecchio porto di Londra e per questa ragione \u00e8 stato tradizionalmente il luogo in cui gli immigrati, arrivati via mare, trovavano la loro prima residenza londinese. Questo fecero gli Ugonotti francesi, i belgi, gli ebrei, gli indiani del Gujarat, i pakistani e le molte altre etnie che, nei secoli, hanno cercato a Londra una vita diversa. L'East End parte dal lato orientale della City, e comprende zone come Whitechapel, Mile End, Bethnal Green, Hackney, Bow e Poplar. Vi si trovano vari luoghi d'interesse turistico, come i mercati (ad esempio il \"Columbia Road Flower Market\" e quelli a Spitalfields, \"Brick Lane\", \"Petticoat Lane\") e diversi musei.\nI docks di Londra, detti Docklands, sull'Isle of Dogs, si sono sviluppati enormemente a partire dai primi anni ottanta. All'inizio di quel decennio molti magazzini abbandonati nell'area di Wapping cominciarono a essere trasformati in studi per artisti e loft a basso costo. Ci\u00f2 attir\u00f2 sulla zona l'interesse degli immobiliaristi che, all'inizio gradualmente e poi con ritmo sempre pi\u00f9 veloce, cominciarono ad acquistare i magazzini per riconvertirli.\nLa \"London Docklands Development Corporation\" (LDDC) venne fondata nel 1981 per incoraggiare il processo. La prima fase di risistemazione dell'area culmin\u00f2 nel Canary Wharf, un complesso direzionale il cui elemento pi\u00f9 noto \u00e8 il grattacielo per uffici al n.1 di \"Canada Square\", che \u00e8 l'edificio pi\u00f9 alto del Regno Unito dal 1991.\nMolti altri grattacieli sono stati costruiti negli ultimi anni e molte importanti societ\u00e0 (banche, studi legali, etc.) hanno trasferito la loro sede nella zona dei Dock. Sono state completate, e sono in uso, le nuove sedi di HSBC, Barclays, come pure il centro direzionale europeo di Citigroup.\nA seguito di questo sviluppo, molti bar, ristoranti e locali notturni hanno aperto i battenti, cos\u00ec come un cinema e tre centri commerciali. La ferrovia leggera (Docklands Light Railway, o DLR) fa da collegamento alla metropolitana di Londra, alle stazioni di Bank, Shadwell, Canning Town e Stratford. Un poco pi\u00f9 a est, nel distretto di Newham, sorgono l'Aeroporto di Londra-City e l\"ExCeL Exhibition Centre\".\nSouth London comprende distretti come Wimbledon (famoso come sede dell'omonimo torneo di tennis), Bermondsey e Dulwich. Greenwich \u00e8 un quartiere storico. Vanta un bel parco ed il famoso Osservatorio. Vi si svolge un popolare mercato.\nA Brixton, Camberwell e Peckham si sono stabiliti molti immigrati a Londra dalle isole dei Caraibi durante gli anni cinquanta, sessanta e settanta. Streatham \u00e8 un quartiere residenziale e fa parte del Borgo londinese di Lambeth.\nNorth London comprende sobborghi come Hampstead ed Highgate, dove \u00e8 rimasta un'atmosfera di piccola citt\u00e0. North London \u00e8 pi\u00f9 collinosa della parte di citt\u00e0 che si trova a sud. In questa parte della capitale britannica si trovano grandi parchi come Hampstead Heath o Alexandra Park, dove si trova l'Alexandra Palace. Molte aree di North London sono caratterizzate dalla forte presenza di minoranze etniche, come Stamford Hill, dove ha sede una consistente comunit\u00e0 di Ebrei Ortodossi e la zona di Green Lanes ad Harringay, con grandi comunit\u00e0 turche e greche. Islington \u00e8 uno dei quartieri pi\u00f9 benestanti di North London ed \u00e8 anche sede della squadra di calcio dell'Arsenal. L'altra squadra di North London, il , gioca a Tottenham. Comunque la zona pi\u00f9 conosciuta nel nord di Londra \u00e8 Camden Town con il suo mercato che si snoda tra i canali che sfociano nel Tamigi: \u00e8 frequentatissima di giorno da turisti eterogenei, la notte diventa il centro della movida londinese \"alternativa\".\nEconomia.\nLondra produce da sola un quinto del prodotto interno lordo britannico, ed \u00e8 annoverata tra le citt\u00e0 guida dell'economia mondiale, insieme a New York e Tokyo. Secondo il Global Financial Centres Index \u00e8 il pi\u00f9 grande e competitivo centro finanziario al mondo. Inoltre, secondo l'Eurostat, il suo PIL pro capite \u00e8 pari a quasi il doppio della media europea.\nLa City \u00e8 il centro finanziario di Londra, sede di banche, broker, assicurazioni, studi legali e societ\u00e0 di revisione contabile. Un secondo distretto finanziario si \u00e8 sviluppato a Canary Wharf con le sedi centrali di banche come HSBC e Barclays nonch\u00e9 dell'agenzia di stampa Reuters. Tra la City, Canary Wharf, Tower Hamlets e Islington si trovano inoltre le sedi dei cinque principali studi legali britannici, componenti il cosiddetto \"Magic Circle\" e tra i pi\u00f9 importanti al mondo: Clifford Chance, Allen &amp; Overy, Linklaters, Freshfields Bruckhaus Deringer e Slaughter and May.\nLe sedi delle aziende non finanziarie sono sparse nei vari quartieri di Central London. Qualcuna \u00e8 nella City, ma la maggior parte si trova un po' pi\u00f9 ad ovest, a Mayfair, St. James's, sullo Strand, o in altre zone. Oltre la met\u00e0 delle 100 societ\u00e0 dell'indice FTSE hanno sede a Central London, e pi\u00f9 del 70% nell'area metropolitana di Londra. La capitale britannica \u00e8 pure un primario centro mondiale per la fornitura di servizi professionali, come dei media e dell'industria della pubblicit\u00e0.\nAnche se il Porto di Londra \u00e8 ora solo il terzo del Regno Unito in ordine di grandezza, e non pi\u00f9 il primo al mondo, come era un tempo, tratta ancora merci per 50 milioni di tonnellate all'anno. I bacini pi\u00f9 importanti sono ora a Tilbury, fuori dai confini della Greater London.\nLondra \u00e8 considerata una delle quattro capitali mondiali della moda, insieme a Milano, Parigi e New York.\nTurismo.\nIl turismo \u00e8 una delle attivit\u00e0 principali di Londra e impiegava l'equivalente di lavoratori a tempo pieno nel 2003, mentre la spesa annuale da parte dei turisti \u00e8 di circa 15 miliardi di sterline. Londra \u00e8 la seconda citt\u00e0 pi\u00f9 visitata al mondo dai turisti internazionali ed ha attirato oltre 18 milioni di visitatori nel 2013, piazzandosi davanti a New York e Parigi.\nAll'interno della City of Westminster, la zona della vita notturna del West End ha il suo fulcro attorno a Leicester Square, dove si svolgono le prime cinematografiche mondiali di numerosi film e a Piccadilly Circus, con le sue pubblicit\u00e0 elettroniche giganti. Qui vi si trovano molti teatri, bar, cinema, club e ristoranti. Sempre qui vi \u00e8 ubicato il quartiere di \"Chinatown\" della citt\u00e0 (a Soho) e un po' pi\u00f9 ad est vi \u00e8 \"Covent Garden\", un edificio che ospita numerosi negozi. Il Royal Ballet, l'English National Ballet si esibiscono presso la Royal Opera House, e la English National Opera \u00e8 ospitata dal London Coliseum, nei pressi di Covent Garden.\nIslington, che si estende per circa 1 miglio lungo Upper Street, ha pi\u00f9 bar e ristoranti rispetto a qualsiasi altra strada del Regno Unito. La zona pi\u00f9 commerciale della citt\u00e0 rimane Oxford Street, una via dedicata allo shopping lunga quasi 1 miglio e sede di grandi magazzini tra cui Selfridges. Knightsbridge \u00e8 invece la sede del famoso negozio Harrods. Oltre al gi\u00e0 citato Covent Garden, altri mercati importanti all'aperto si trovano presso Petticoat Lane Market e Portobello Road.\nNel 2009, le attrazioni londinesi pi\u00f9 visitate dai turisti sono state:\nInfrastrutture e trasporti.\nI trasporti pubblici di Londra non sono solo mezzi di trasporto, ma veri e propri simboli nazionali, il che fa di loro i mezzi pubblici pi\u00f9 famosi e riconosciuti al mondo. L'intera rete dei trasporti cittadini \u00e8 controllata dalla Transport for London, che provvede alla gestione dei servizi di autobus, taxi, tram, metropolitana, traghetti e parte della rete ferroviaria urbana.\nI trasporti interurbani (treni e aerei) sono invece controllati da societ\u00e0 private, delle quali la pi\u00f9 grande ed importante \u00e8 la British Airports Authority (BAA), a cui \u00e8 affidata a Londra la gestione degli aeroporti di Heathrow, Gatwick e Stansted.\nIl trasporto pubblico londinese comprende la \"London Underground\" (metropolitana), la \"London Overground\", la \"Docklands Light Railway\", il \"Tramlink\" e i servizi autobus e fluviali urbani. La bicicletta \u00e8 un mezzo sempre pi\u00f9 popolare per spostarsi a Londra, incentivato dalle istituzioni.\nI mezzi pubblici sono accessibili tramite biglietto singolo, Travelcard (abbonamenti disponibili per 1, 3 o 7 giorni, mensili ed annuali) o Oyster Card (carte elettroniche ricaricabili).\nStrade.\nSebbene la maggior parte dei trasporti all'interno del centro di Londra siano realizzati con i mezzi pubblici, l'utilizzo dell'automobile \u00e8 comune nei sobborghi. La circonvallazione interna (intorno al centro della citt\u00e0), le strade periferiche a nord e sud e l'anello autostradale esterno (M25) che circonda la citt\u00e0 offrono una serie di percorsi alternativi. L'M25 \u00e8 la pi\u00f9 lunga autostrada circolare del mondo e si estende per di lunghezza. L'A1 e M1 collegano Londra a Edimburgo, Leeds e Newcastle.\nUn piano per una vasta rete di autostrade in tutta la citt\u00e0 (il Piano \"Ringways\") era stato proposto nel 1960 ma \u00e8 stato annullato nei primi anni settanta. Nel 2003 \u00e8 stata introdotta una tassa per la circolazione nel centro cittadino al fine di diminuire i volumi di traffico. Con poche eccezioni, gli automobilisti sono tenuti a pagare 10 sterline al giorno per guidare nella zona centrale. Gli automobilisti che sono residenti nella zona possono acquistare un pass stagione dal costo molto ridotto. Londra \u00e8 nota per la sua congestione del traffico, l'autostrada M25 risulta il tratto pi\u00f9 trafficato del paese. La velocit\u00e0 media di un'auto nelle ore di punta \u00e8 .\nFerrovie.\nLondra \u00e8 collegata alla rete ferroviaria nazionale, all'Europa e a tutti i suoi aeroporti da circa 50 stazioni ferroviarie, disseminate per la citt\u00e0. La maggior parte di queste \u00e8 facilmente raggiungibile tramite la metropolitana, le cui stazioni spesso corrispondono come ubicazione a quelle ferroviarie omonime. I treni e le stazioni di Londra sono controllate da diverse ditte tutte privatizzate.\nTra le pi\u00f9 grandi e importanti:\nAeroporti.\nLondra \u00e8 servita da ben 6 aeroporti:\nNato anch'esso come aeroporto militare, gestisce pochi voli, anche internazionali, senza per\u00f2 raggiungere il milione di passeggeri l'anno. Anche per questo aeroporto \u00e8 previsto un progetto di ampliamento che dovrebbe incrementare il flusso di passeggeri fino a raggiungere i 2 milioni di passeggeri l'anno.\nTrasporto fluviale.\nI trasporti lungo il Tamigi, completamente navigabile, sono anch'essi una consuetudine vecchia di secoli a Londra, risale infatti al 1555 la fondazione da parte del governo inglese della \"Company of Watermen and Lightermen\", a scopo di controllo dei navigatori fluviali per il trasporto di merci e di passeggeri, che \u00e8 tuttora esistente.\nOggi viaggiare sui traghetti non \u00e8 pi\u00f9 cos\u00ec popolare rispetto agli altri mezzi pubblici disponibili, ma rappresenta una delle attrazioni turistiche e suggestive dell'intera citt\u00e0. Nel 1997 la \"Cross River Partnership\" (CRP), un consorzio di autorit\u00e0 pubbliche e locali, organizzazioni private del settore e corpi di volontariato, inizi\u00f2 a lavorare per lo sviluppo di numerose proposte per l'iniziativa della \"Millennium Commission\" denominata \"Thames 2000\", per il potenziamento del sistema di trasporto fluviale moderno della citt\u00e0.\nI moli di Londra (in inglese: \"piers\") sono sparsi lungo tutto il corso del fiume. Il controllo dei servizi dei moli pi\u00f9 importanti, concentrati dalla zona della Tate Gallery fino alla riva nei pressi della Torre di Londra, pi\u00f9 Greenwich, \u00e8 affidato alla \"London River Services\" (LRS), controllata dalla \"Transport for London\" (TfL) e dalla pi\u00f9 grande \"Greater London Authority\" (GLA), la quale ha gradualmente acquisito nel 1999 l'autorit\u00e0 di giurisdizione sugli attracchi precedentemente controllati dalla \"Port of London Authority\" (PLA), e che provvede ora alla costruzione di nuovi attracchi e allo sviluppo dei trasporti fluviali londinesi.\nDal 3 agosto 2020 \u00e8 attivo il Servizio Uber Boat, servizio di Uber in partnership con Thames Clippers\nMobilit\u00e0 urbana.\nAltro simbolo di Londra sono i famosi autobus rossi, ad un piano (\"single-decker\") o a due piani (\"double-decker\"). Divisi in servizi diurni, notturni (contraddistinti dalla \"N\" prima del numero del servizio) e \"24-hour\", il servizio autobus copre l'intera area urbana di Londra. Molti autobus partono dall'autostazione di Victoria, situata all'esterno della \"stazione di Victoria\". La rete conta circa autobus in servizio su 700 linee con oltre 6 milioni di viaggi effettuati ogni giorno della settimana. Nel 2003, l'utenza della rete \u00e8 stata stimata in oltre 1,5 miliardi di passeggeri nell'anno, pi\u00f9 della metropolitana.\nIl Tramlink \u00e8 il servizio tram operante nel sud di Londra. Si estende da Wimbledon, a nord, fino a Beckenham Junction, Elmers End e New Addington a sud. Comprende oggi tre linee, che in futuro saliranno a quattro, collegandosi ad aree pi\u00f9 periferiche del sud di Londra. La rete attualmente conta 39 fermate ed \u00e8 stata utilizzata da 26,5 milioni di persone nel 2008.\nLa \"London Underground\" (detta \"The Tube\") \u00e8 stata la prima metropolitana ad essere costruita, ed \u00e8 oggi seconda al mondo, come estensione, dopo quella di Shanghai. Ha cominciato a funzionare il 10 gennaio 1863, sul tratto allora chiamato Metropolitan Railway: da qui \u00e8 derivato il termine odierno \"metropolitana\". Oggi la maggior parte della linea originaria costituisce la linea \"Hammersmith &amp; City\".\nLa metropolitana di Londra \u00e8 suddivisa in 11 linee e serve 270 stazioni. Viaggia complessivamente su di linee. Nel 2004-2005 la metro raggiunse un record di passeggeri di 976 milioni, una media di 2,67 milioni al giorno. Il 55% dei tratti della metropolitana si trova in superficie e non sottoterra. La popolare locuzione \"mind the gap\" ha la sua origine proprio nella metropolitana di Londra.\nLa \"London Overground\" \u00e8 un servizio ferroviario urbano di superficie, entrato in servizio l'11 novembre 2007 potenziando alcuni collegamenti ferroviari urbani gi\u00e0 esistenti ed integrandoli con la rete metropolitana (\"Underground\").\nLa \"Docklands Light Railway\" (DLR) \u00e8 un servizio ferroviario leggero operante nella zona est di Londra. Si estende a nord fino a Stratford, a sud fino a Lewisham, ad est fino a Woolwich Arsenal, in apertura nel 2009, e si collega col centro alle stazioni di Bank (Citt\u00e0 di Londra) e Tower Gateway, vicino alla stazione di Tower Hill (Underground). La DLR \u00e8 usata prevalentemente come collegamento per il Aeroporto di Londra-City, il Cutty Sark e Canary Wharf. Future espansioni (per ora solo proposte) raggiungeranno grandi stazioni ferroviarie del centro, quali Charing Cross, Euston e King's Cross.\nAnche i taxi di Londra vantano una lunga storia: le vetture sono nere, e vengono chiamate tradizionalmente \"black cabs\" o \"Hackney carriages\", nome che deriva dal quartiere di Hackney dove gi\u00e0 nel 1654 si rese necessaria un'ordinanza per regolarne il servizio ed il traffico. Fino ai primi anni del Novecento, i \"taxi\" consistevano in carrozze trainate da cavalli. Successivamente vi fu l'avvento dell'automobile e i taxi di Londra assunsero l'aspetto odierno di berline nere: nel 2011, si contavano circa \"black cabs\" in citt\u00e0. Ogni tassista deve superare un esame di conoscenza delle strade e dei luoghi di interesse della capitale britannica chiamato \"The Knowledge\" per poter operare. Inoltre, tutti i taxi di Londra hanno come massimo di raggio di curvatura il valore di , poich\u00e9 devono essere in grado di affrontare la stretta rotonda all'entrata dell'Hotel Savoy. Questi veicoli sono un simbolo talmente tradizionale di Londra che per il giubileo della regina Elisabetta II vennero colorati d'oro 50 \"cabs\", uno per ogni anno di regno della monarca.\nLo stile londinese dei taxi \u00e8 spesso replicato nelle maggiori citt\u00e0 del Regno Unito.\nAmministrazione.\nL'amministrazione di Londra a livello metropolitano \u00e8 coordinata dalla \"Greater London Authority\" (GLA), mentre l'amministrazione locale \u00e8 affidata a 33 autorit\u00e0 distrettuali, ossia 32 borghi pi\u00f9 la \"City\". La \"Greater London Authority\" consiste di due componenti elettivi: il sindaco di Londra, dal 2016 il laburista Sadiq Khan, che ha poteri esecutivi, e l\u2019Assemblea di Londra che esamina le decisioni del sindaco e pu\u00f2 accettare o rifiutare le sue proposte in merito di bilancio ogni anno. La sede della GLA \u00e8 la \"City Hall\", a Southwark. Le autorit\u00e0 distrettuali sono rappresentate dai consigli dei 32 borghi di Londra e dalla Corporazione della Citt\u00e0 di Londra, quest'ultima responsabile dell'area corrispondente all'antico centro storico romano. Esse sono responsabili della maggior parte dei servizi locali, quali la pianificazione urbanistica, le scuole, i servizi sociali, la gestione delle strade locali e della raccolta dei rifiuti. Alcune funzioni, quali la gestione dei rifiuti, vengono fornite in consorzio attraverso accordi tra pi\u00f9 borghi. La Corporazione, ed essa sola, assume anche poteri di polizia.\nLondra \u00e8 rappresentata alla Camera dei Comuni da 73 deputati. Di questi, alle elezioni del 2017, 49 sono laburisti, 21 conservatori e 3 liberal-democratici.\nLa pubblica sicurezza nella \"Greater London\" \u00e8 garantita dalla \"Metropolitan Police\" (\"the Met\"), sotto la supervisione della \"Metropolitan Police Authority\", con l'eccezione della \"City\", che ha una sua forza di polizia, la \"City of London Police\". La \"British Transport Police\" \u00e8 responsabile per i servizi di polizia sulla \"National Rail\" e sulla metropolitana.\nLa \"London Fire Brigade\" \u00e8 il servizio di soccorso della Grande Londra ed \u00e8 il terzo servizio di vigili del fuoco pi\u00f9 grande del mondo.\nLa sanit\u00e0 a Londra \u00e8 competenza del National Health Service (NHS) ed \u00e8 quindi assicurata dal governo centrale. La Grande Londra \u00e8 divisa in cinque Strategic Health Authorities. Il servizio di ambulanza \u00e8 fornito dal \"London Ambulance Service\" (LAS), La \"London Air Ambulance\" opera in collaborazione con il \"London Ambulance Service\" dove richiesto. La \"Her Majesty's Coastguard\" (guardia costiera) e il \"Royal National Lifeboat Institution\" operano sul Tamigi.\nGemellaggi.\nAltre 46 localit\u00e0 in sei diversi continenti prendono il proprio nome da Londra. Cos\u00ec come l'intera citt\u00e0, anche i borghi di Londra hanno gemellaggi con quartieri di altre citt\u00e0 in tutto il mondo. La Greater London Authority \u00e8 gemellata con:\nLe seguenti citt\u00e0 hanno invece un rapporto di amicizia con Londra:\nSport.\nLondra ha ospitato le Olimpiadi nel 1908, nel 1948 e nel 2012 diventando la prima e unica citt\u00e0 al mondo ad essere stata scelta come sede di tre Olimpiadi estive. Londra \u00e8 stata anche l'ospite dei Giochi dell'Impero Britannico nel 1934.\nCalcio.\nLo sport pi\u00f9 popolare a Londra \u00e8 il calcio: la citt\u00e0 ospita quattordici societ\u00e0 calcistiche professionistiche, di cui sei in Premier League 2020-2021. Di seguito la lista delle societ\u00e0:\nRugby.\nLe squadre di professionisti sono undici: nove di rugby a 15 e due di rugby a 13.\nLondra ha due squadre di rugby a 15 che militano nella English Premiership: Harlequins e London Irish, sebbene questi ultimi disputino le loro partite nella citt\u00e0 di Reading, a circa 65\u00a0km dalla capitale. Fino alla fine del 2014 \u00e8 stata sede di un'altra squadra di prima divisione, i London Wasps, poi trasferitisi a Coventry. Altre squadre importanti che militano nella lega professionistica RFU Championship sono: Ealing Trailfinders Rugby Club, Richmond F.C. e Saracens. Altre squadre di professionisti sono Blackheath R.C., Rosslyn Park F.C., London Scottish Football Club e Westcombe Park RFC.\nLe squadre professionistiche di rugby a 13 sono London Broncos e London Skolars: i Broncos competono in Co-operative Championship. \nLo stadio di Twickenham ospita annualmente, tra la fine di gennaio e il mese di marzo gli incontri della nazionale inglese del torneo Sei Nazioni e, nel novembre 2011 ha ospitato il \"4 Nazioni\", un torneo di Rugby a cui hanno partecipato, oltre all'Inghilterra, anche l'Australia, la Nuova Zelanda e il Galles.\nTennis.\nUno degli eventi sportivi pi\u00f9 importanti che si tengono a Londra \u00e8 il torneo di tennis di Wimbledon, presso l'All England Club, nel sud-ovest di Wimbledon, il pi\u00f9 antico e prestigioso torneo di tennis al mondo, vinto per 8 volte da Roger Federer (record assoluto).\nFootball americano.\nLondra \u00e8 o \u00e8 stata rappresentata da molte squadre nei campionati britannici di football americano. Fra queste:\nAltri sport.\nAltri eventi importanti sono la Maratona di Londra che vede circa partecipanti e la regata Oxford-Cambridge sul fiume Tamigi tra Putney e Mortara.\nImpianti sportivi.\nDal 1924, lo Stadio di Wembley originale era la sede della nazionale inglese di calcio nazionale e serv\u00ec come sede per la finale di FA Cup cos\u00ec come per quella della coppa di rugby. Il nuovo stadio di Wembley serve esattamente le stesse finalit\u00e0 ed ha una capacit\u00e0 di posti. Il Twickenham Stadium a sud-ovest di Londra ospita la nazionale di rugby e ha una capacit\u00e0 di posti, ora che \u00e8 stato ampliato.\nLondra possiede inoltre due stadi di Cricket appartenenti al Test cricket, il Lord's Cricket Ground (sede del Middlesex CCC) e l'Oval (sede del Surrey CCC) a Kennington. Il Lord's Cricket Ground ha ospitato quattro finali di Coppa del Mondo di cricket.\nUno dei maggiori palazzi dello sport \u00e8 The O2 Arena, con posti a sedere."}
{"id": "2279276", "revid": "729019", "url": "https://it.wikipedia.org/wiki?curid=2279276", "title": "Tupai", "text": "Tupai \u00e8 un atollo facente parte dell'arcipelago delle Isole della Societ\u00e0, precisamente nel gruppo delle Isole Sottovento, nell'Oceano Pacifico. Amministrativamente \u00e8 ricompreso nel Comune Associato di Faanui-Tupai (facente parte del comune di Bora Bora), con capoluogo Faanui, sulla vicina isola di Bora Bora, a sua volta appartenente al dipartimento d'Oltremare delle Isole Sottovento, nella Collettivit\u00e0 d'Oltremare della Polinesia francese.\nDotata di una piccola pista di atterraggio per gli aerei, Tupai non ha alcun abitante stabile. Vi risiedono per diversi mesi all'anno, comunque, alcuni coltivatori di palme da cocco, provenienti soprattutto dalle altre isole della Societ\u00e0."}
{"id": "2279279", "revid": "124583666", "url": "https://it.wikipedia.org/wiki?curid=2279279", "title": "Manuae (Isole della Societ\u00e0)", "text": "Manuae (chiamata anche Fenua Ura o Putai dai tahitiani, Scilly dagli inglesi) \u00e8 un atollo facente parte dell'arcipelago delle Isole della Societ\u00e0, precisamente nel gruppo delle Isole Sottovento, nell'Oceano Pacifico. Amministrativamente \u00e8 ricompresa nel comune di Maupiti, a propria volta appartenente al dipartimento d'Oltremare delle Isole Sottovento, nella Collettivit\u00e0 d'Oltremare della Polinesia francese.\nStruttura, flora e fauna.\nManuae presenta la conformazione caratteristica degli atolli, essendo costituita da un anello di \"motu\" (piccoli isolotti di sabbia) di non pi\u00f9 di 6-7 metri di larghezza, separati da strettissimi bracci di mare, profondi pochi metri (o, in qualche caso, poche decine di centimetri).\nPressoch\u00e9 l'intero anello \u00e8 ricoperto da una lussureggiante vegetazione di palme da cocco.\nLa laguna \u00e8 stata dichiarata riserva naturale nel 1992 ed \u00e8 popolata, tra le altre specie, da tartarughe verdi (che a partire dal novembre di ogni anno giungono sulle spiagge di Manuae per deporre le proprie uova) e da una moltitudine di ostriche (stimate in 3-4 milioni).\nStoria.\nManuae fu visitata per la prima volta dall'esploratore inglese Samuel Wallis nel 1767, che vi fond\u00f2 un villaggio, a breve abbandonato. I resti del centro abitato sono tutt'oggi visibili nella parte settentrionale dell'atollo.\nNel 1855 Manuae fu teatro del naufragio della nave \"Julie Ann\", i cui superstiti vissero qui per oltre due mesi prima di riuscire a costruire un'imbarcazione per raggiungere Raiatea.\nNel XX secolo l'atollo fu frequentato da coltivatori di palme da cocco (intensissima la produzione della copra, oltre 70 tonnellate l'anno) e da pescatori. Le attivit\u00e0 di sfruttamento sono per\u00f2 oggi fortemente limitate, a seguito della trasformazione dell'atollo in riserva naturale."}
{"id": "2279280", "revid": "1573940", "url": "https://it.wikipedia.org/wiki?curid=2279280", "title": "Amphiprion frenatus", "text": "Amphiprion frenatus , conosciuto comunemente come pesce pagliaccio pomodoro, \u00e8 un pesce marino appartenente alla famiglia Pomacentridae.\nDistribuzione e habitat.\nQuesta specie \u00e8 diffusa nell'Indo-Pacifico, dalla Thailandia all'Indonesia, fino al Giappone meridionale. Abita le acque basse (fino a -12 m di profondit\u00e0) delle barriere coralline.\nDescrizione.\nQuesta specie presenta un corpo dal profilo ovaloide, piuttosto compresso ai fianchi, con ampie pinne tondeggianti. La livrea \u00e8 semplice ma vivace, leggermente differente in base all'et\u00e0 dell'individuo: i giovani infatti presentano un fondo rosso vivo, a volte screziato di scuro, con una banda verticale bianco azzurra orlata di nero che, dalla fronte, scende oltre l'occhio, fino alla gola. Le pinne sono rosso arancio. Gli esemplari adulti presentano la medesima banda bianca sulla testa ma il corpo \u00e8 tra il rosso mattone e il bord\u00f2 scuro, con le pinne pi\u00f9 chiare. \nRaggiunge una lunghezza massima di 14\u00a0cm.\nBiologia.\nVive in mutualismo con l'anemone \"Entacmaea quadricolor\".\nRiproduzione.\nSpecie monogama, \"A. frenatus\" \u00e8 ermafrodita proterandromo: ogni esemplare, dalla nascita fino al raggiungimento dei 6,5\u00a0cm di lunghezza \u00e8 maschio, dopodich\u00e9 cambia sesso e diventa femmina. \u00c8 specie ovipara: dopo la deposizione il maschio custodisce le uova fino alla schiusa.\nAlimentazione.\nSi nutre di piante acquatiche.\nAcquariofilia.\n\"A. frenatus\" \u00e8 allevato e commercializzato comunemente per l'acquario marino."}
{"id": "2279281", "revid": "14691", "url": "https://it.wikipedia.org/wiki?curid=2279281", "title": "Conducta impropia", "text": ""}
{"id": "2279283", "revid": "51032", "url": "https://it.wikipedia.org/wiki?curid=2279283", "title": "Trota arcobaleno", "text": ""}
{"id": "2279290", "revid": "115526459", "url": "https://it.wikipedia.org/wiki?curid=2279290", "title": "Crangon crangon", "text": "Il gambero grigio (\"Crangon crangon\") \u00e8 un gambero della famiglia dei crangonidi; \u00c8 un gambero molto diffuso; ha un colore grigio trasparente.\nLa femmina un paio di volte all'anno depone fino a 14000 uova che poi trattiene per due mesi all'esterno del suo addome.\nDimensioni.\nGli adulti variano dai 6 ai 9\u00a0cm.\nHabitat e distribuzione.\nSi trova nel Mediterraneo e nell'Atlantico fino 20 metri di profondit\u00e0 su fondali sabbiosi, ma soprattutto nei bassi fondali soggetti a forti dislivelli tra alta e bassa marea nei mare lungo le coste tra Belgio, Germania e Danimarca. \nPesca.\nViene pescato con reti a strascico da piccoli pescarecci tipici , spesso subisce un primo trattamento termico immediatamente dopo la pesca. Viene venduto intero da sgusciare, ma anche gi\u00e0 sgusciato, processo completamente manuale per il quale viene spesso trasportato in camion raffreddati nei paesi del Nord Africa per poi essere venduto nei paesi d'origine.\nIl codice FAO \u00e8 CSH."}
{"id": "2279291", "revid": "51032", "url": "https://it.wikipedia.org/wiki?curid=2279291", "title": "Gambero grigio", "text": ""}
{"id": "2279292", "revid": "51032", "url": "https://it.wikipedia.org/wiki?curid=2279292", "title": "Granat", "text": ""}
{"id": "2279297", "revid": "7336", "url": "https://it.wikipedia.org/wiki?curid=2279297", "title": "Aceracee", "text": ""}
{"id": "2279298", "revid": "287204", "url": "https://it.wikipedia.org/wiki?curid=2279298", "title": "Retta d'altezza", "text": "La retta d'altezza, ricavata dalla misurazione dell'altezza di un astro sull'orizzonte e tracciata sulla carta nautica, \u00e8 un luogo di posizione della nave.\nScoperta.\nLa scoperta della retta d'altezza si deve al capitano Thomas H. Sumner. Con la sua nave proveniente da Charleston (Sud Carolina) e diretta a Greenock (Scozia), dopo che per 700 miglia marine non aveva potuto rilevare la sua posizione a causa del maltempo, verso le ore 10 antimeridiane del 17 dicembre 1837, grazie ad un improvviso squarcio della fitta coltre di nebbia, riusc\u00ec a prendere un'altezza di Sole. Sumner stimava di trovarsi a sud dell'Irlanda in latitudine 51\u00b037'N e longitudine 6\u00b040'WG., in posizione prossima alla virata a nord per entrare nel Canale di San Giorgio: una virata prematura avrebbe portato la nave verso Carnsore Point, mentre una ritardata verso gli scogli di Small. Con quella unica altezza di Sole il Sumner calcol\u00f2 la longitudine con i vecchi metodi, per\u00f2, non fidandosi della latitudine stimata, rifece il calcolo aumentandola prima di 10' poi di 20'. Ottenne cos\u00ec tre punti che riportati sulla carta nautica formavano una linea retta e che erano equidistanti tra loro. Questa retta puntava al fanale galleggiante di Small. Il Sumner intu\u00ec che questa retta era un luogo di posizione della nave, cambi\u00f2 rotta e segu\u00ec questa linea e dopo un'ora avvist\u00f2 il fanale di prora.\nNel 1843, dopo sei anni, il Sumner descrisse la sua scoperta in un opuscolo intitolato \"A New and Accurate Method of Finding a Ship's Position at Sea, by Projection on Mercator's Chart\" pubblicato a Boston che ebbe subito una larga diffusione, tanto che un anno pi\u00f9 tardi fu adottato da tutte le navi USA.\nVecchi metodi per la determinazione di longitudine e latitudine.\nFino all'avvento del cronometro marino le coordinate di posizione della nave venivano ricavate con il metodo delle distanze lunari, che usava la posizione relativa della Luna nella sfera celeste per calcolare il tempo locale.\nIl cronometro marino permetteva di calcolare l'angolo al polo e risolvere il triangolo di posizione per mezzo della formula di Eulero:\nsen\"h\" = sen\u03c6 sen\u03b4 + cos\u03c6 cos\u03b4 cosP\n\u03b4 = A1A = Declinazione del punto astrale\n\u03bb = GZ1 = Longitudine dell'osservatore\n\u03c6 = Z1Z = Latitudine dell'osservatore\np = A1Z1 = Angolo al polo\nh = altezza dell'astro = 90\u00b0 - AZ (AZ = Distanza zenitale)\nIn pratica si procedeva in questo modo:\nCalcolo del punto determinativo della retta d'altezza.\nRetta d'altezza definita da un punto e l'azimut.\nMetodo della longitudine.\nCon questo metodo, chiamato metodo Johnson o della longitudine, la retta di altezza che si traccia\nsulla carta \u00e8 tangente alla circonferenza.\nIl metodo permette di determinare la longitudine ma non la latitudine, che deve essere nota o stimata; si determina un solo punto della circonferenza considerando l'intersezione del parallelo stimato con la curva.\nRegistrato il tempo cronometro [Tc] e l'altezza dell'astro [Ho] relativamente all'istante dell'osservazione, si passa al calcolo dell'angolo al polo [P] usando la relazione: \nformula_1\ndove \nformula_2\nCalcolato il valore dell'angolo al polo, si applica la stessa procedura per\nil calcolo della longitudine \u03bbd. Il punto determinativo avr\u00e0 le coordinate:\nformula_3; per tracciare la retta d'azimut occorre determinare l'angolo\nazimutale dell'astro osservato; si applica una delle Formule di Borda, applicata all'angolo azimutale:\nformula_4\nDall'angolo azimutale si passa all'azimut; la retta di altezza Johnson\npassa per il punto determinativo ed \u00e8 perpendicolare alla direzione\ndell'azimut.\nLa retta Johnson presenta le stesse difficolt\u00e0 ed incertezze\nsull'intersezione del parallelo stimato con la circonferenza di altezza;\nl'intersezione \u00e8 assicurata osservando astri lontani dal meridiano\ndell'osservatore.\nErrori delle rette d'altezza.\nPossono esserci due tipi di errori nelle rette di altezza.\nGli errori di tipo sistematici, quando l oggetto che viene utilizzato per prendere il rilevamento ( di solito il sestante ) presenta qualche malfunzionamento.\nGli errori di tipo accidentale, essi sono causati, per esempio, da movimenti bruschi della nave o effetti naturali tipo follate di vento.\nGli errori possono essere minimizzati graficamente grazie a delle bisettrici che rendono il punto nave il pi\u00f9 preciso possibile.\nDeterminazione del punto nave.\nCon una sola retta d'altezza.\nLa retta d\u2019altezza isolata viene impiegata nella navigazione astronomica come strumento di valutazione della corrente in zona, a condizione che l\u2019astro sia sulla prora ( o a poppa) dell'unit\u00e0. La valutazione parte da una considerazione semplice: \nse il punto determinativo cade a proravia del punto stimato (\u0394h=hv-hs &gt;0) vuol dire che la corrente \u00e8 di poppa;\nse il punto determinativo cade a poppavia del punto stimato (\u0394h=hv-hs&lt; 0) vuol dire che la corrente \u00e8 di prora;\nse il punto determinativo coincide con il punto stimato (\u0394h=hv-hs= 0) la corrente \u00e8 nulla .\nL\u2019osservazione ad una singola retta \u00e8 preferibile al passaggio del meridiano dell'osservatore dell\u2019astro, in quanto un ritardo/anticipo sull\u2019osservazione \u00e8 strettamente correlato ad uno spostamento di longitudine mentre la differenza delle altezze, misurata e stimata, indica uno spostamento in latitudine, rimane il problema che la nave non \u00e8 identificata da un punto geografico ma la sua posizione rimane su tutti i punti subastrali che rilevano la medesima differenza di altezze\nEffemeridi nautiche.\nGeneralit\u00e0.\nPer le esigenze del navigante, quali la conoscenza degli orari in cui avvengono i crepuscoli o l'istante del sorgere/tramonto del Sole o altri astri, o per poter effettuare le osservazioni astronomiche stellari, vengono pubblicate annualmente le Effemeridi nautiche (edizione italiana), da parte dell'Istituto Idrografico della Marina. Tale pubblicazione rappresenta il formato ridotto rispetto ai cataloghi delle stelle; per gli usi dei naviganti vengono considerate due parti: quella composta dalle pagine giornaliere (triplette di giorni dal 1\u00ba gennaio al 31 dicembre dell'anno in corso) e la parte detta \"pagine gialle\" composta dalle correzioni di tempo e di angolo da apportare agli astri osservati per la determinazione del punto nave astronomico.\nLe pagine giornaliere (figure 1 e 2) riportano:\n- coordinate equatoriali (angolo orario e declinazione) dei pianeti pi\u00f9 visibili e impiegati per la determinazione del punto nave astronomico (Venere, Marte, Giove, Saturno);\n- coordinate equatoriali e parallasse della Luna;\n- coordinate equatoriali del Sole;\n- angolo orario sidereo del punto gamma;\n- coordinate equatoriali di 66 stelle (le pi\u00f9 usate nelle osservazioni astronomiche);\n- orario di inizio/fine crepuscolo nautico mattinale/serale, sorgere/tramonto del Sole e della Luna;\n- orari passaggio in meridiano dei pianeti di cui al punto 1, del Sole, della Luna, fase della Luna.\nTutti i dati sono riferiti al meridiano di Greenwich, meridiano centrale del fuso ZULU. Gli orari dei crepuscoli, sorgere/tramonto e passaggio al meridiano possono ritenersi validi anche per il meridiano centrale di tutti gli altri fusi; per tale motivo, per ottenere l'ora locale (tm) in cui avviene un evento \u00e8 sufficiente effettuare la correzione fuso (cf) ovvero la differenza, in minuti, tra il meridiano centrale del fuso e il meridiano dell'osservatore; quindi apportare all'ora letta sugli orologi (ora fuso) la correzione fuso (cf) per ottenere l'ora locale (tm).\nLe pagine gialle (figure 3 e 4) sono formate da una parte riguardante le correzioni di tempo da apportare agli angoli orari interi ricavati dalle pagine giornaliere e da una serie di tavole di correzione delle altezze di Luna, Polare, Stelle e pianeti, Sole; tali tavole vengono impiegate nel corso dei calcoli per la determinazione dell'altezza vera di un astro, nella determinazione del punto nave astronomico.\n\"(pagina tratta dalla pubblicazione edita dall'IIM I.I. 3132 \u2013 ed 2008, obblighi di legge assolti)\"\n\"(pagina tratta dalla pubblicazione edita dall'IIM I.I. 3132 \u2013 ed 2008, obblighi di legge assolti)\"\n\"(pagina tratta dalla pubblicazione edita dall'IIM I.I. 3132 \u2013 ed 2008, obblighi di legge assolti)\"\n\"(pagina tratta dalla pubblicazione edita dall'IIM I.I. 3132 \u2013 ed 2008, obblighi di legge assolti)\"\nFusi orari e definizione fuso.\nPer evitare gli inconvenienti che si avrebbero se ogni localit\u00e0 adottasse l'ora media locale (tm) del proprio meridiano, la Terra \u00e8 stata divisa in 24 fusi, ampi 15\u00b0 di longitudine, in ognuno dei quali vige l'ora media del meridiano centrale del fuso (ora fuso). Detti fusi vengono numerati da 1 a 12 e nominati con le lettere da A a M verso Est e con le lettere da N a Y verso Ovest assegnando al fuso di riferimento (passante per Greenwich) la lettera Z e il numero 0 (zero); i fusi nell'emisfero Est hanno ore pi\u00f9 avanzate rispetto a Greenwich e quindi per passare dall'ora fuso all'ora di Greenwich bisogna sottrarre un numero intero di ore pari a quelle del fuso; i fusi dell'emisfero Ovest hanno ore meno avanzate e per il passaggio da ora fuso a ora di Greenwich bisogna sommare il numero di ore corrispondente al fuso.\nPraticamente si deve effettuare la seguente operazione:\nTm = tf + F\ndove Tm = Tempo medio a Greenwich, tf = tempo fuso ed F = numero del fuso\nQuesto sistema di regolazione degli orologi presenta i seguenti vantaggi:\nLa longitudine del meridiano centrale del fuso si indica con \u03bbf\ntf - tm = \u03bbf - \u03bb = cf * a 30 min. (correzione fuso)\nSi definisce correzione fuso (cf) l'arco, espresso in tempo, compreso tra il meridiano centrale del fuso ed il meridiano passante per l'osservatore.\nSorgere e tramonto del sole.\nDEFINIZIONE:\n\u201cUn astro sorge o tramonta quando l'altezza del centro dell'astro sull'orizzonte \u00e8 0\u00b0 \u201d hv -*- = 0\u00b0 VERO\nDel Sole noi vediamo il sorgere o il tramonto APPARENTE, vediamo cio\u00e8 apparire o scomparire il suo LEMBO SUPERIORE\nho -*- = 0\u00b0 APPARENTE\nQuesta differenza \u00e8 dell'ordine di 50' (tenuto conto delle correzioni per la rifrazione astronomica e per il semidiametro del Sole).\nCrepuscolo.\nIntervallo di tempo che segue il tramonto del Sole (o precede il sorgere), durante il quale, pur essendo l'astro sotto la linea dell'orizzonte, c'\u00e8 ancora (o gi\u00e0, all'alba), una certa quantit\u00e0 di luce dovuta alla riflessione ed alla diffusione dei raggi solari da parte dell'atmosfera. Tale fenomeno varia in funzione della depressione del Sole e consente che avvenga in modo graduale il passaggio dalla luce del giorno all'oscurit\u00e0 della notte, o viceversa.\nLa durata del crepuscolo dipende dalla latitudine dell'osservatore, stagione, mese, condizioni meteorologiche, stato di trasparenza dell'atmosfera e declinazione del Sole.\nEsistono tre tipi di crepuscolo: astronomico, civile e nautico.\nCREPUSCOLO ASTRONOMICO: intervallo di tempo compreso tra il tramonto e inizio dell'oscurit\u00e0 completa (o tra fine dell'oscurit\u00e0 e il sorgere)\nIl Sole ha una depressione (altezza negativa) compresa tra 0\u00b0 e 18\u00b0.\nCREPUSCOLO CIVILE: intervallo di tempo compreso tra il tramonto e l'istante in cui cessano di vedersi, distintamente, oggetti lontani (o tra l'istante in cui cominciano a vedersi distintamente oggetti lontani ed il sorgere). Il Sole in questo intervallo ha una depressione compresa tra 0\u00b0 e 6\u00b0. Praticamente quando l'altezza del Sole vero (hv) \u00e8 uguale a -6\u00b0 si accendono/spengono le luci stradali e dei veicoli (i fanali di via delle unit\u00e0 navali si accendono/spengono al tramonto/sorgere del Sole).\nCREPUSCOLO NAUTICO (impropriamente viene chiamato crepuscolo in quanto non inizia/termina con il sorgere/tramonto): intervallo di tempo compreso tra la depressione 6\u00b0 e la depressione 12\u00b0; in questo lasso di tempo si possono effettuare le osservazioni astronomiche in quanto gli astri sono facilmente identificabili e la linea dell'orizzonte \u00e8 ancora visibile.\nCalcolo orario del sorgere/tramonto del sole e di inizio/fine crepuscolo nautico mattinale/serale.\nQuesti calcoli si eseguono con l'aiuto delle Effemeridi Nautiche. Per poterli effettuare \u00e8 necessario conoscere:\n- la data (per la consultazione delle Effemeridi)\n- la propria posizione stimata (generalmente in mare) relativa all'ora tm dell'avvenimento astronomico (questa conoscenza \u00e8 necessaria per determinare la correzione cf).\nNormalmente si procede nel modo seguente:\n1. Si consultano le Effemeridi in funzione del giorno dato (ogni pagina porta i dati relativi a 3 giorni consecutivi: tali dati quindi siano considerati costanti nei 3 giorni in questione) e si ricava l'ora tm grossolana riferita ad un certo intervallo di latitudine (quello in cui presumibilmente ci troveremo all'ora dell'avvenimento astronomico che ci interessa)\n2. Con questo tm si stima sulla carta un valore di latitudine che abbia la precisione, al massimo, di mezzo grado.\n3. Con tale valore di latitudine (preciso al mezzo grado) si ritorna a consultare le Effemeridi ed in funzione di esso si trova il valore del tm relativo al fenomeno astronomico che ci interessa.\n4. Con il tm cos\u00ec trovato si esegue una stima precisa sulla carta nautica e si ottiene un punto stimato di coordinate: js e ls\n5. A questo punto abbiano tutti gli elementi che ci servono per eseguire il calcolo: tm trovato sulle Effemeridi in funzione della data e della latitudine (al mezzo grado) punto stimato trovato con la stima sulla carta nautica, in funzione del tm.\nPossiamo quindi procedere al calcolo.\nLo schema di calcolo \u00e8 il seguente:\ntm =___________________\n+ cf =___________________\ntf =____________________\nLa correzione fuso (cf), come si vede dallo schema di calcolo, serve per passare dall'ora locale (tm) riferita cio\u00e8 al meridiano locale dell'osservatore, all'ora fuso (tf) riferita al meridiano centrale del fuso in cui si trova l'osservatore (ora del nostro orologio). Tale cf si calcola nel seguente modo: si fa la differenza di longitudine fra la ls dell'osservatore e quella del meridiano centrale del fuso; tale differenza angolare si trasforma in tempo (minuti, secondi), si trova cio\u00e8 la differenza di longitudine espressa in minuti e secondi di tempo. Questa cf (correzione fuso) ha anche un segno positivo o negativo: in particolare bisogna ricordare che osservatori pi\u00f9 a levante misurano angoli orari maggiori.\nQuindi se l'osservatore si trova pi\u00f9 a levante del meridiano centrale del fuso, la cf sar\u00e0 negativa (cio\u00e8\u201a da togliere), viceversa se l'osservatore si trova pi\u00f9 a ponente del meridiano centrale del fuso la cf sar\u00e0 positiva (cio\u00e8 da aggiungere). Queste ultime considerazioni si possono fare in quanto valida la seconda relazione fondamentale della Cosmografia che dice:\nPer passare dal tf calcolato con le modalit\u00e0 sopra esposte, al Tm corrispondente, baster\u00e0 aggiungere o togliere dall'ora tf un numero intero di ore, cio\u00e8 tante ore intere quante ne dista il fuso in questione da Greenwich. Lo schema di calcolo \u00e8 il seguente:\ntf =___________________\n+ F =___________________\nTm =____________________\nil segno positivo o negativo da dare a F si deve determinare con il solito metodo; se ci troviamo in un fuso pi\u00f9 a Ponente di Greenwich dovremo aggiungere F per passare da tf a Tm, viceversa dovremo togliere F se ci troviamo pi\u00f9 a Levante di Greenwich. Naturalmente per un eventuale passaggio da Tm a tf si dovr\u00e0 fare il contrario.\nIMPORTANTE:\nIN OGNI CASO, TENERE SEMPRE PRESENTE CHE OSSERVATORI PI\u00d9 A LEVANTE HANNO, A PARIT\u00c0 DI ISTANTE DELLO STESSO ASTRO, ANGOLI ORARI MAGGIORI.\nBibliografia.\nFlora Ferdinando, Astronomia Nautica, Hoepli, Milano, 1951."}
{"id": "2279302", "revid": "7336", "url": "https://it.wikipedia.org/wiki?curid=2279302", "title": "Acetil cellulosa", "text": ""}
{"id": "2279303", "revid": "7336", "url": "https://it.wikipedia.org/wiki?curid=2279303", "title": "Acetilcellulosa", "text": ""}
{"id": "2279304", "revid": "125843958", "url": "https://it.wikipedia.org/wiki?curid=2279304", "title": "Bulunskij ulus", "text": "Il Bulunskij ulus \u00e8 un \"ulus\" (\"distretto\") della Repubblica Autonoma della Jacuzia-Sacha, nella Russia siberiana orientale; il capoluogo \u00e8 l'insediamento di \"Tiksi\". Confina con gli \"ulus\" Verchojanskij e Ust'-Janskij ad oriente, \u017diganskij ed \u0116veno-Bytantajskij a sud, Anabarskij e Olen\u00ebkskij ad occidente.\nSi estende nella sezione settentrionale della Repubblica, in corrispondenza delle foci dei due grandi fiumi Olen\u00ebk e Lena, con una lunga linea di costa sul mare di Laptev. Fanno parte dell\"'ulus\" l'arcipelago delle isole della Nuova Siberia e le isole del Golfo di Olen\u00ebk. Il territorio \u00e8 prevalentemente pianeggiante e coperto dalla tundra artica.\nIl capoluogo, e maggiore centro abitato, \u00e8 l'insediamento di Tiksi; un altro centro urbano di qualche rilevanza \u00e8 Kjusjur."}
{"id": "2279305", "revid": "80339", "url": "https://it.wikipedia.org/wiki?curid=2279305", "title": "Bulunsky ulus", "text": ""}
{"id": "2279306", "revid": "80339", "url": "https://it.wikipedia.org/wiki?curid=2279306", "title": "Bulunsky", "text": ""}
{"id": "2279308", "revid": "80339", "url": "https://it.wikipedia.org/wiki?curid=2279308", "title": "Bulunskij", "text": ""}
{"id": "2279310", "revid": "547992", "url": "https://it.wikipedia.org/wiki?curid=2279310", "title": "Alfiero Vincenti", "text": "Ricordato o perlopi\u00f9 legato, al cinema e al teatro di Carmelo Bene. Partecip\u00f2 ai lungometraggi \"Salom\u00e8\" e \"Un Amleto di meno\". Vincenti, insieme a Luigi Mezzanotte e Manlio Nevastri, proveniva dalla Compagnia D'Origlia-Palmi."}
{"id": "2279311", "revid": "110157", "url": "https://it.wikipedia.org/wiki?curid=2279311", "title": "Verchojanskij ulus", "text": "Il Verchojanskij ulus \u00e8 un \"ulus\" (\"distretto\") della Repubblica Autonoma della Jacuzia-Sacha, nella Russia siberiana orientale; il capoluogo \u00e8 la cittadina di \"Batagaj\". Confina con l'\"ulus\" Bulunskij a nordovest, Ust'-Janskij a nordest, \u0116veno-Bytantajskij e Kobjajskij ad ovest, Tomponskij a sudest e Momskij ad oriente.\nIl territorio dell\"'ulus\" si estende sull'alto bacino del fiume Jana, sui rilievi dell'omonimo altopiano e delle catene dei monti Kular e dei monti \u010cerskij, in una zona in cui si raggiungono le temperature pi\u00f9 basse dell'emisfero nord (di cui \u00e8 uno dei \"poli del freddo\").\nOltre al capoluogo amministrativo, altri centri urbani di qualche rilievo sono la cittadina di \"Verchojansk\" e l'insediamento di \"\u0116s\u0117-Chajja\"."}
{"id": "2279313", "revid": "80339", "url": "https://it.wikipedia.org/wiki?curid=2279313", "title": "Verhojanskij ulus", "text": ""}
{"id": "2279314", "revid": "80339", "url": "https://it.wikipedia.org/wiki?curid=2279314", "title": "Verkhojanskij ulus", "text": ""}
{"id": "2279315", "revid": "80339", "url": "https://it.wikipedia.org/wiki?curid=2279315", "title": "Verkhoyansky ulus", "text": ""}
{"id": "2279317", "revid": "80339", "url": "https://it.wikipedia.org/wiki?curid=2279317", "title": "Verkhojanskij", "text": ""}
{"id": "2279318", "revid": "80339", "url": "https://it.wikipedia.org/wiki?curid=2279318", "title": "Verhojanskij", "text": ""}
{"id": "2279319", "revid": "339392", "url": "https://it.wikipedia.org/wiki?curid=2279319", "title": "Isole sparse dell'Oceano Indiano", "text": ""}
{"id": "2279320", "revid": "80339", "url": "https://it.wikipedia.org/wiki?curid=2279320", "title": "Verchojanskij", "text": ""}
{"id": "2279324", "revid": "125416893", "url": "https://it.wikipedia.org/wiki?curid=2279324", "title": "Percoca", "text": "Per percoche o precoche (nelle forme dialettali: \"percochi\" o \"pr'quech\" nella Terra di Bari, in particolare \" pr'quech d' Tur\" (percoche di Turi), con la variet\u00e0 \"guardabbosc\"; \"pricuechi\" in Terra d'Otranto; \"pescoche\" in certe zone dell\u2019Italia settentrionale) s\u2019intendono alcune variet\u00e0 di pesca con polpa compatta, gialla o bianca e talvolta diffusa di rosso, non spiccace, cio\u00e8 col n\u00f2cciolo saldamente aderente alla polpa, coltivate in diverse regioni italiane.\nDescrizione.\nLe percoche, per l'intensit\u00e0 del sapore e del profumo e per la compattezza della polpa, sono spesso sinonimo di \"pesche industriali\", adatte alla produzione dei migliori derivati della pesca: succhi, pass\u00e0ti, polpa e frutta sciroppata. Per contro, l\u2019aderenza della polpa al n\u00f2cciolo \u00e8 tale da costringere a staccarla con il coltello. Il nome \"percoca\" e il colore aranciato dei frutti ha portato alla falsa credenza, specialmente nell\u2019Italia centro-settentrionale, dove il prodotto \u00e8 meno comune, che si tratti d\u2019un ibrido tra la pesca e l'albicocca; ma la percoca \u00e8 in realt\u00e0 una pesca a tutti gli effetti. Vero \u00e8 che le forme \"precoca\", \"percoca\" e \"percocca\" sono allotrope della parola \"albicocca\", risalendo tutte all\u2019aggettivo latino \"\", cio\u00e8 \"primaticcio\".\nParticolarmente note sono le coltivazioni in Campania, soprattutto nell'area flegrea, nella Valle del Sarno e a Siano (SA); ma sono coltivate e assai diffuse anche in Puglia, in Basilicata, in Calabria, in Sardegna e in Molise.\nIn Campania e in Puglia sono riconosciute dal MIPAAF come prodotto agroalimentare tradizionale le seguenti variet\u00e0:\nPercoca nel vino.\nIn quasi tutta la Campania e in alcune zone della Basilicata, del Molise, della Calabria e della Puglia \u00e8 diffusa l'usanza di immergere pezzettoni di percoca in un contenitore pieno di vino rosso o bianco, da riporre in frigorifero. A questa specialit\u00e0, che si consuma bevendo prima il vino e poi mangiando le percoche intrise di vino rimaste sul fondo del bicchiere, \u00e8 dedicata una sagra annuale a Siano.\nUna sagra simile si svolge anche a Loconia, frazione di Canosa di Puglia.\nCollegamenti esterni.\nSchede dal sito ufficiale della Regione Campania:"}
{"id": "2279327", "revid": "36426", "url": "https://it.wikipedia.org/wiki?curid=2279327", "title": "Civilt\u00e0 Atestina", "text": ""}
{"id": "2279329", "revid": "287204", "url": "https://it.wikipedia.org/wiki?curid=2279329", "title": "Hippoglossus hippoglossus", "text": "L'Halibut (Hippoglossus hippoglossus) conosciuto comunemente come ippoglosso (Regolamento (CEE) N. 2622/79 e Regolamento (CE) N. 78/2005) o ippoglosso atlantico (Regolamento (CE) N. 217/2009 e Regolamento (CE) N. 218/2009 e Regolamento di Esecuzione (UE) N. 433/2012 e Decisione di Esecuzione (UE) 2016/1251), \u00e8 un pesce di mare appartenente alla famiglia Pleuronectidae.\nDistribuzione habitat.\nQuesto pesce ha una distribuzione molto nordica ed \u00e8 presente in Atlantico settentrionale fino alle coste inglesi in Europa e fino al New England sul lato americano. \u00c8 presente nei mari artici e della Groenlandia.\nHa abitudini di vita bentoniche ma si pu\u00f2 trovare che nuota in acqua aperta assai lontano dal fondo, in questo caso nuota dritto, come tutti gli altri pesci. Vive su fondali sabbiosi o fangosi da 50 fino a 2000 metri di profondit\u00e0.\nRaggiunge i fondali pi\u00f9 profondi in inverno e nella parte meridionale del suo areale. Nelle zone pi\u00f9 settentrionali lo si pu\u00f2 ritrovare non lontano dalla costa.\nDescrizione.\nQuesta specie ha un aspetto caratteristico da pesce piatto, schiacciato, con entrambi gli occhi sul fianco destro. La bocca per\u00f2 \u00e8 molto pi\u00f9 grande ed arriva all'occhio. Il corpo \u00e8 molto meno appiattito rispetto agli altri pesci piatti come la platessa, \u00e8 anche pi\u00f9 allungato e gli occhi sono distanti.\nIl colore \u00e8 grigiastro o bruno sul lato oculare e biancastro sull'altro.\nRaggiunge dimensioni veramente grandi, fino a 2,5 metri (4,70 m secondo alcune fonti ).\nAlimentazione.\n\u00c8 un pesce predatore che caccia con agguati, \u00e8 predatore di specie come scorfani, merluzzi, granchi e razze.\nRiproduzione.\nRaggiunge la maturit\u00e0 dopo i 9 anni quando misura almeno 60 cm.\nPesca e conservazione.\nQuesta specie ha carni pregiate e per questo \u00e8 stata pescata fino ai limiti di sopportazione delle popolazioni, che si sono rarefatte in maniera preoccupante. Questa sovrapesca, unita al fatto che questa specie ha una riproduzione lenta e che raggiunge la maturit\u00e0 sessuale ad un'et\u00e0 avanzata, la rende vulnerabile ed in pericolo di estinzione."}
{"id": "2279330", "revid": "112418520", "url": "https://it.wikipedia.org/wiki?curid=2279330", "title": "Agust\u00edn Farabundo Mart\u00ed", "text": "Biografia.\nGiovent\u00f9.\nFarabundo Mart\u00ed, sesto dei quattordici figli di Pedro Mart\u00ed e Socorro Rodr\u00edguez, si diplom\u00f2 nel 1913 al Collegio Salesiano \"Santa Cecilia de Santa Tecla\", quindi studi\u00f2 diritto alla Facolt\u00e0 di Giurisprudenza e Scienze Sociali dell'Universit\u00e0 di El Salvador.\nNel 1920 fu deportato in Guatemala per il suo coinvolgimento nelle lotte popolari contro il governo oligarchico della famiglia Mel\u00e9ndez-Qui\u00f1onez. Durante l'esilio guatemalteco, nel 1925 partecip\u00f2 alla fondazione del Partito Comunista Centroamericano.\nImpegno politico.\nNello stesso anno ritorn\u00f2 a El Salvador, come delegato dell'organizzazione Soccorso Rosso Internazionale, e collabor\u00f2 con l'organizzazione della \"Federaci\u00f3n Regional de Trabajadores Salvadore\u00f1os\" (Federazione Regionale dei Lavoratori Salvadoregni).\nFu detenuto e espulso dal paese in varie occasioni e, dall'estero, continu\u00f2 il suo lavoro di organizzazione e propaganda come delegato dell'Internazionale Comunista.\nNel 1928 si rec\u00f2 negli Stati Uniti dove a New York si un\u00ec alla Lega Antimperialista delle Americhe (LADLA, \"Liga Antiimperialista de las Am\u00e9ricas\") , che lo invi\u00f2 come rappresentante in Nicaragua, dove lavor\u00f2 come segretario di Augusto C\u00e9sar Sandino.\nTra il 1920 e il 1932 fu incarcerato nove volte: sei in El Salvador e le altre in Guatemala, Stati Uniti e Messico.\nMilitanza nel Partito Comunista Salvadoregno.\nFarabundo Mart\u00ed fu dirigente del Partito Comunista Salvadoregno (PCS), fondato nel 1930, mentre il Salvador viveva gli effetti della Grande depressione. Nel 1931, dopo il rovesciamento del presidente Arturo Araujo, il generale Maximiliano Hern\u00e1ndez Mart\u00ednez prese il potere. Nel gennaio del 1932 il PCS partecip\u00f2 alle elezioni municipali e legislative, denunciando frodi elettorali da parte del governo di Mart\u00ednez. Il Comitato Centrale del PCS decise di preparare un sollevamento popolare contro il governo martinista.\nFarabundo Mart\u00ed fu incarcerato, il 19 gennaio 1932, in una casa del quartiere San Miguelito di San Salvador, insieme agli studenti universitari Alfonso Luna e Mario Zapata. Il sollevamento inizi\u00f2 il 22 gennaio 1932 e si estese alla zona occidentale del paese. I contadini in rivolta riuscirono a prendere alcune caserme, ma erano mal armati e mancavano di organizzazione. L'insurrezione fu soffocata dall'esercito del presidente Mart\u00ednez con una forte repressione che, in poche settimane, provoc\u00f2 tra 15\u00a0000 e 30\u00a0000 morti (non si seppe mai la cifra esatta della carneficina).\nMorte.\nMart\u00ed e i suoi compagni Luna e Zapata furono condannati a morte da un tribunale militare. La fucilazione fu eseguita il 1\u00ba febbraio 1932.\nEredit\u00e0 politica.\nLa figura di Mart\u00ed fu ripresa dalla sinistra salvadoregna, nei decenni successivi, come simbolo di resistenza di fronte ai successivi governi militari.\nNel 1980 fu dato il suo nome al Fronte Farabundo Mart\u00ed per la Liberazione Nazionale, (in spagnolo \"Frente Farabundo Mart\u00ed para la Liberaci\u00f3n Nacional\", o FMLN), alleanza di organizzazioni guerrigliere poi trasformata nel partito politico vincitore delle elezioni del 2009 e del 2014.\nAnche uno dei gruppi originari del FMLN, il pi\u00f9 potente durante la guerra civile di El Salvador tra il 1979 e il 1992, faceva riferimento al suo nome, essendo chiamato \"Fuerzas Populares de Liberaci\u00f3n \"Farabundo Mart\u00ed\"\"."}
{"id": "2279331", "revid": "335784", "url": "https://it.wikipedia.org/wiki?curid=2279331", "title": "Farabundo Mart\u00ed", "text": ""}
{"id": "2279332", "revid": "287204", "url": "https://it.wikipedia.org/wiki?curid=2279332", "title": "Z\u00fcrcher Schlittschuh Club Lions 2008-2009", "text": "La rosa dei ZSC Lions che ha vinto la Champions Hockey League 2008-2009 conto la squadra russa del Metallurg Magnitogorsk.\nVoci correlate.\nChampions Hockey League\nChampions Hockey League 2008-2009"}
{"id": "2279334", "revid": "599013", "url": "https://it.wikipedia.org/wiki?curid=2279334", "title": "Christian Mar\u00e5ker", "text": ""}
{"id": "2279335", "revid": "287204", "url": "https://it.wikipedia.org/wiki?curid=2279335", "title": "Christian Maraker", "text": ""}
{"id": "2279343", "revid": "46291", "url": "https://it.wikipedia.org/wiki?curid=2279343", "title": "Specie di Crocus", "text": "Elenco delle specie di \"Crocus\"."}
{"id": "2279347", "revid": "1543377", "url": "https://it.wikipedia.org/wiki?curid=2279347", "title": "7,62 \u00d7 51 mm NATO", "text": "La 7,62 \u00d7 51\u00a0mm NATO \u00e8 una munizione per fucile da battaglia e d'assalto sviluppata dai paesi NATO.\nRappresenta la versione militare della .308 Winchester, con la quale tuttavia non condivide tutte le caratteristiche.\nStoria.\nLo sviluppo venne iniziato allo scopo di ideare una munizione intermedia simile al 7,92 \u00d7 33 mm utilizzata dall'StG 44; esperienza similmente seguita in Unione Sovietica con lo sviluppo del 7,62 \u00d7 39 mm.\nVenne ideata tra gli anni quaranta e cinquanta con lo scopo di uniformare le munizioni di armi leggere all'interno dei paesi facenti parte la NATO (\u00e8 questo il motivo per il quale si associa la dicitura \"NATO\").\nCaratteristiche.\nLa .308 Winchester \u00e8 la versione accorciata, di circa dodici millimetri, e lievemente modificata, nella parte apicale del bossolo, della pi\u00f9 anziana .30-06. Il che significa in termini balistici una leggera perdita di gittata, di circa il 15%, ma un tiro pi\u00f9 teso e dritto.\nQuesta modifica si rese necessaria nel dopoguerra per l'impiego in armi militari automatiche, nelle quali inoltre tanto minore \u00e8 la corsa dell'otturatore in fase di espulsione del bossolo e di riarmo, tanto pi\u00f9 veloce e scevra da inceppamenti risulta la cadenza di fuoco. Il .30-06 infatti, ampiamente usato dagli Americani durante la seconda guerra mondiale nel famoso fucile M1 Garand, e risultato comunque fin dall'inizio \"sovradimensionato\" anche per il tiro singolo di impiego bellico, si dimostr\u00f2 assolutamente impossibile da gestire su armi in grado di sparare a raffica, anche in termini di controllabilit\u00e0 dell'arma stessa.\nUtilizzo.\nLa 7,62 \u00d7 51, sotto forma di .308 Winchester, sua gemella civile (la differenza fra le due cartucce \u00e8 solo nei volumi interni, nello spessore della cartuccia e nella tipologia di primer, di tipo Berdan nella maggior parte delle cartucce NATO prodotte in Europa, di tipo boxer in quelle americane; tutte le altre dimensioni sono identiche, incluso l'angolo del colletto) si \u00e8 anche rivelata particolarmente adatta per essere camerata in carabine semiautomatiche, dedicate alle battute al cinghiale o ad altri ungulati, grazie alla stupefacente precisione intrinseca; essa trova oggi una giusta collocazione pure in fucili a otturatore girevole scorrevole o a colpo singolo, con i quali fornisce rosate abbondantemente al di sotto di un MOA (Minute Of Arc), misura dell'ampiezza di una rosata pari a un pollice (25,4\u00a0mm) a 100 yarde (91,7 metri)."}
{"id": "2279354", "revid": "287204", "url": "https://it.wikipedia.org/wiki?curid=2279354", "title": "Tornei WTA Premier", "text": "I tornei WTA Premier di tennis sono stati una categoria istituita nel 2009 all'interno della WTA, fino al 2020. Questa categoria, superiore a quella dei Tornei WTA International, rimpiazza quelle precedenti dei \"Tier I\" e dei \"Tier II\", riducendo anche il numero di tornei da 26 a 22. Dal 2021 vengono sostituito dai Tornei WTA 1000 e Tornei WTA 500.\nLa serie nel 2020 era composta da:\nLa stagione 2020 ha subito diverse cancellazioni a causa della pandemia di COVID-19."}
{"id": "2279355", "revid": "729019", "url": "https://it.wikipedia.org/wiki?curid=2279355", "title": "Battaglia di Schellenberg", "text": "La battaglia di Schellenberg, altrimenti nota come battaglia di Donauw\u00f6rth venne combattuta il 2 luglio 1704 nell'ambito della guerra di successione spagnola fra le truppe della Grande Alleanza (Inghilterra, Austria, Provincie Unite) comandate da John Churchill, duca di Marlborough e da Luigi Guglielmo, Margravio di Baden, e quelle della Francia di Luigi XIV appoggiate dall'esercito bavarese e guidate dal conte d'Arco e dal marchese Maffei.\nLa battaglia si risolse con la vittoria delle truppe della Grande Alleanza, che con questa battaglia fermarono le mire dell'esercito franco-bavarese su Vienna."}
{"id": "2279360", "revid": "121836", "url": "https://it.wikipedia.org/wiki?curid=2279360", "title": "Battaglia di Donauw\u00f6rth", "text": ""}
{"id": "2279361", "revid": "363223", "url": "https://it.wikipedia.org/wiki?curid=2279361", "title": "Faust Vran\u010di\u0107", "text": ""}
{"id": "2279363", "revid": "15756", "url": "https://it.wikipedia.org/wiki?curid=2279363", "title": "Bisfenolo A", "text": "Il bisfenolo A, solitamente abbreviato in BPA, \u00e8 un composto organico di sintesi con due gruppi fenolici geminali. \u00c8 noto anche come 2,2-bis (4-idrossifenil) propano. \u00c8 una molecola usata come additivo nella produzione di diversi materiali, in particolar modo plastiche, ma anche resine epossidiche utilizzate per il rivestimento di metalli (es. lattine).\nLa sua produzione annua di 2\u20133 milioni di tonnellate ne fa uno dei monomeri principali nella produzione del policarbonato.\nL'esposizione umana al BPA si pu\u00f2 verificare per rilascio da parte di contenitori alimentari e ingestione o per assorbimento da parte della pelle.\nSospettato di essere dannoso per l'uomo sin dagli anni trenta, i dubbi sull'uso del BPA hanno avuto risalto sui media nel 2008, quando molti governi hanno iniziato a effettuare studi sulla sua sicurezza. In molti Paesi dell'Unione Europea il BPA \u00e8 stato messo al bando.\nIl BPA \u00e8 considerato un interferente endocrino e diversi studi hanno proposto una relazione tra l'esposizione al BPA e la comparsa di effetti avversi sulla salute, come cancro, infertilit\u00e0, diabete e obesit\u00e0. Nel 2016 l'Autorit\u00e0 europea per la sicurezza alimentare ha promosso limitazioni all'uso per il rischio della salute della popolazione. Numerosi studi continuano a essere portati avanti per comprendere l'effetto a basse dosi. Essendo un interferente endocrino, il BPA potrebbe avere effetti sulla salute che non seguono funzioni matematiche lineari e essere tossico a dosi pi\u00f9 basse di quelle prese in considerazione per le normali valutazioni normative.\nNel 2017 il BPA \u00e8 stato aggiunto alla Candidate List of substances of very high concern dall'European Chemical Agency.\nSintesi.\nLa sintesi del bisfenolo A \u00e8 stata scoperta dal russo A.P. Dianin nel 1891.\nViene preparato tramite la condensazione dell'acetone (da cui il suffisso A nel nome) con due equivalenti di fenolo. La reazione \u00e8 catalizzata da un acido, come l'acido cloridrico (HCl) o una resina sulfonata di polistirene. Solitamente, si usa un largo eccesso di fenolo per la piena condensazione:\nMolti chetoni sottostanno ad analoghe reazioni di condensazione. Il metodo \u00e8 efficiente con il solo sottoprodotto di acqua.\nUsi.\nIl bisfenolo A \u00e8 usato principalmente per la produzione di plastiche e i suoi derivati sono in commercio da pi\u00f9 di 50 anni. \u00c8 utilizzato nella sintesi del poliestere, dei polisulfonati, dei chetoni polieteri, come antiossidante in alcuni plastificanti e come inibitore della polimerizzazione del PVC. \u00c8 un monomero chiave nella produzione delle resine epossidiche e nelle pi\u00f9 comuni forme di policarbonato. Il policarbonato, che \u00e8 pressoch\u00e9 infrangibile, \u00e8 usato per un gran numero di prodotti per bambini, bottiglie, attrezzature sportive, dispositivi medici e odontoiatrici, lenti per gli occhiali, dischi ottici, elettrodomestici, caschi di protezione, otturazioni dentarie, tubazioni, e ovunque siano necessarie caratteristiche di durezza e resistenza. Le resine epossidiche che contengono bisfenolo A sono utilizzate, invece, come rivestimento interno nella maggior parte delle lattine per alimenti e bevande per evitare il gusto metallico. Il bisfenolo A \u00e8 anche un precursore per ritardanti di fiamma, il tetrabromobisfenolo A, ed era anche usato come fungicida Anticrittogamico.\nViene usato nella carta termica degli scontrini fiscali e dei biglietti.\nLa produzione mondiale di bisfenolo A nel 2003 \"era stimata in pi\u00f9 di 2 milioni di tonnellate\". Negli USA \u00e8 prodotta da Covestro, Dow Chemical Company, SABIC Innovative Plastics (gi\u00e0 GE Plastics), Hexion Specialty Chemicals, e Sunoco Chemicals. Nel 2004 queste compagnie producevano da sole gi\u00e0 pi\u00f9 di 1 milione di tonnellate l'anno, contro le 7260 tonnellate del 1991. Nel 2003 il consumo annuo negli USA era di 856000 tonnellate, il 72% delle quali per la produzione di policarbonato e il 21% per la produzione di resine epossidiche.\nData la sua potenziale pericolosit\u00e0 come Interferente endocrino (EDC), negli ultimi anni viene spesso rimpiazzato da analoghi come BPB, BPE, BPF, BPS, e BPAF. Sebbene gli analoghi siano una buona alternativa nella produzione, sempre pi\u00f9 studi in campo tossicologico stanno portando alla luce effetti dannosi che questi potrebbero avere sulla salute umana.\nIdentificazione delle plastiche.\nCi sono sette classi di plastiche utilizzate per gli imballaggi. La \"classe 7\" \u00e8 \"polivalente\" e alcune di queste plastiche - come il policarbonato, spesso identificato con la sigla PC e le resine epossidiche - sono prodotte a partire dal monomero bisfenolo A.\nIl \"tipo 3\" (PVC) pu\u00f2 contenere il bisfenolo A come antiossidante nei plastificanti.\nIl \"tipo 1\" (PET), 2 (HDPE), 4 (LDPE), 5 (polipropilene PP), e 6 (polistirene PS) non subiscono il processo di polimerizzazione tramite l'uso di bisfenolo A per la produzione di imballaggi.\nEffetti sulla salute.\nIl bisfenolo A \u00e8 considerato un interferente endocrino, attivando i recettori degli ormoni e pu\u00f2 quindi avere effetti negativi sulla salute specialmente durante lo sviluppo dove i livelli ormonali risultano di fondamentale importanza.\nMeccanismo di azione.\nI recettori finora individuati per la loro interazione con il Bisfenolo A sono: Recettori Estrogenici (ERs), Recettori Androgenici (ARs), Recettori orfani correlati agli estrogeni (ERRs), Recettori per Ormoni Tiroidei (THRs), Recettore X del Pregnano (PXR), Recettori Attivati dai Proliferatori dei Perossisomi (PPARs), Recettori Arilici (AhR).\nRecettori estrogenici.\nIl BPA ha caratteristiche strutturali che permettono alla molecola di interagire con i recettori estrogenici ER\u03b1 e ER\u03b2.\nStudi sperimentali hanno dimostrato che il bisfenolo A pu\u00f2 agire sia da agonista, nel caso del recettore ER\u03b1, sia da antagonista, nel caso del recettore ER\u03b2.\nI condizioni fisiologiche, ER\u03b1 che ER\u03b2 sono recettori nucleari che agiscono come fattori di trascrizione dopo il legame con il naturale ligando cambiando conformazione e migrano nel nucleo.\nGli ER nel nucleo interagiscono con coattivatori e corepressori e con gli elementi reattivi agli estrogeni (ERE) nei promotori dei geni bersaglio per regolare l'espressione genica.\nGli interferenti endocrini, e tra questi il BPA, legano ER\u03b1 e ER\u03b2 portando al reclutamento di coattivatori o corepressori determinando differenze nell'attivit\u00e0 di regolazione sull'espressione genica che non corrispondono alle esigeneze fisiologiche o al normale sviluppo.\nEffetti tossici sulla salute.\nSi stima che 0,23 parti per bilione di bisfenolo A possano avere effetti inibitori sullo sviluppo neuronale nei feti a pochi minuti di distanza dall'assunzione. Si tende a pensare che le plastiche siano composti stabili, mentre il legame chimico tra le molecole di bisfenolo A \u00e8 altamente instabile, e quindi c'\u00e8 un elevato rischio che la sostanza si diffonda nell'acqua, nelle bevande o nel cibo che sono a contatto con le materie plastiche nelle quali \u00e8 contenuta.\nIl bisfenolo A \u00e8 stato inoltre correlato allo sviluppo di numerose altre patologie a carico degli apparati riproduttori, della prostata e della mammella. Comunque in seguito all'esposizione al BPA il corpo umano metabolizza ed elimina questa sostanza rapidamente. Il bisfenolo A ha anche effetti nocivi sul cuore: il meccanismo alla base di tale effetto nocivo \u00e8 stato studiato usando tecniche di imaging cellulare. Il BPA stimola la concentrazione degli estrogeni e rapidamente modifica il controllo delle concentrazioni di calcio libero dentro le cellule del cuore, ma solo nelle cellule del cuore femminili. Esso provoca un aumento del rilascio di calcio dal reticolo sarcoplasmatico (la parte del muscolo cardiaco che immagazzina e rilascia gli ioni di calcio) rilascio che \u00e8 la causa delle aritmie. Esse possono avere altre conseguenze dannose, in particolare un attacco di cuore. Gli studi condotti mostrano una chiara evidenza di effetti endocrini e consentono di definire una dose massima tollerabile giornaliera (TDI) di 0,05\u00a0mg/kg p.c.; per contro la valutazione della possibile esposizione umana attraverso i materiali a contatto con gli alimenti esclude un rischio significativo di eccedere la TDI. Lo U.S. National Institute of Environmental Health Sciences ha prodotto nell'aprile 2008 una bozza di valutazione del rischio per la salute umana conseguente all'esposizione complessiva attraverso gli alimenti, i prodotti di consumo e l'ambiente di vita. Il documento ha comparato gli effetti del BPA negli studi sperimentali, e le relative relazioni dose-risposta, con le informazioni disponibili sui livelli di esposizione umana, compresi gli studi - tuttora limitati - di epidemiologia e monitoraggio biologico.\nLe conclusioni escludono qualunque rischio - agli attuali livelli di esposizione - per la salute riproduttiva dell'adulto o per l'esito della gravidanza. Tuttavia, permangono alcune preoccupazione per il rischio di effetti a lungo termine sullo sviluppo endocrino, neurocomportamentale e riproduttivo in seguito a esposizione in utero e/o durante l'infanzia.\nRicerche.\nLe prime evidenze dell'interazione ormonale del BPA vengono dagli esperimenti condotti sui ratti effettuati negli anni trenta, ma dobbiamo aspettare il 1997 per avere prove sugli effetti avversi delle esposizioni a bassi dosaggi su animali da laboratorio.\nNel 2008 alcuni studi hanno dimostrato la sua tossicit\u00e0, gli effetti cancerogeni e gli effetti neurotossici, tanto da essere eliminato da molti prodotti, soprattutto quelli per i bambini, come biberon e giocattoli. Studi recenti lo hanno correlato a un maggior rischio di obesit\u00e0 dando impulso per l'attivit\u00e0 degli adipociti. Hanno confermato che esposizioni prolungate durante l'adolescenza possono favorire lo sviluppo di tumori. Nonostante le evidenze scientifiche, gli enti come lo U.S. Environmental Protection Agency, e lo International Agency for Research on Cancer americano non hanno ancora classificato il bisfenolo A come possibile cancerogeno per l'uomo.\nStudi di Iain Lang.\nIl primo studio incrociato sugli effetti sulla salute dell'uomo in seguito all'esposizione al bisfenolo A \u00e8 stato pubblicato da Iain Lang e i suoi colleghi nel Journal of the American Medical Association. Uno studio che ha coinvolto quasi 1\u00a0500 persone ha valutato l'esposizione al bisfenolo A guardando i livelli di questa sostanza nelle urine. Gli autori hanno trovato che \"elevati livelli di bisfenolo A erano significativamente associati a malattie cardiache, diabete e livelli anormalmente elevati di alcuni enzimi epatici\". Un editoriale sullo stesso numero osserva che, mentre questo studio che dovr\u00e0 essere confermato non pu\u00f2 provare la causalit\u00e0 dei risultati, non vi \u00e8 un precedente per effetti analoghi in studi sugli animali, il che da una plausibilit\u00e0 biologica ai risultati riportati da Lang e gli altri\".\nEsposizione umana al bisfenolo A.\n\u00c8 stato dimostrato che il bisfenolo A \u00e8 in grado di passare dal rivestimento interno in plastica dei contenitori metallici agli alimenti contenuti e, in misura minore, dai contenitori in policarbonato, specialmente quelli lavati con detergenti acidi e quelli usati per conservare sostanze acide o liquidi ad alta temperatura. Uno studio del 2009 di Health Canada ha rilevato che nella maggior parte delle bevande analcoliche confezionate in contenitori di plastica i livelli di bisfenolo A, se pur molto bassi, erano comunque rilevabili. Mentre la maggior parte dell'esposizione a questa sostanza avviene attraverso la dieta, una parte di essa pu\u00f2 avvenire anche attraverso l'aria e l'assorbimento cutaneo.\nStudi da parte della CDC hanno trovato bisfenolo A nelle urine del 95% degli adulti sottoposti a campionamento nel periodo 1988-1994 [64] e nel 93% dei bambini e degli adulti testati nel periodo 2003-2004. Neonati nutriti con alimenti liquidi sono tra i pi\u00f9 esposti, e quelli alimentati con alimenti contenuti in bottiglie in policarbonato possono assumere fino a 13 microgrammi di bisfenolo A per kg di peso corporeo al giorno (\u03bcg / kg / die; vedi tabella sotto). Gli studi su animali pi\u00f9 sensibili mostrano effetti a dosi molto inferiori, mentre l'EPA ritiene esposizioni fino a 50 mcg / kg / die sicure. Nel 2009, uno studio ha trovato che bere da bottiglie in policarbonato ha aumentato i livelli urinari di bisfenolo A di due terzi, passando da 1,2 microgrammi / grammo di creatinina a 2 microgrammi / grammo di creatinina.\nLe associazioni di consumatori raccomandano alle persone che vogliono ridurre l'esposizione al bisfenolo A di evitare gli alimenti in scatole di plastica o policarbonato (che condivide il codice di identificazione 7 con molte altre materie plastiche) a meno che la confezione indichi che la plastica \u00e8 esente da bisfenolo-A. Il \"National Toxicology Panel\" raccomanda di evitare di mettere contenitori in plastica nei forni a microonde e di lavarli nelle lavastoviglie, perch\u00e9 la ripetuta esposizione alle alte temperature pu\u00f2 deteriorare la plastica e rilasciare bisfenolo A. Sconsigliato anche l'uso di detergenti aggressivi.\nForme di BPA.\nAll\u2019interno degli organismi esposti, il BPA \u00e8 presente in due principali forme:\nNella forma coniugata, il BPA ha una maggiore idrofilicit\u00e0 e pu\u00f2 essere allontanato mediante le urine mentre nella sua forma libera permane all'interno dell'organismo e si localizza e bioaccumula nei tessuti ad alto contenuto lipidico.\nAzioni dei Governi e delle industrie.\nEuropa.\nUnione Europea.\nIl Rapporto 2008 sull'Accertamento del Rischio dell'Unione Europea aggiornato sul bisfenolo A pubblicato nel giugno 2008 dalla Commissione europea conclude che i prodotti a base di bisfenolo A, come il policarbonato e le resine epossidiche, sono sicure per i consumatori e l'ambiente quando usate correttamente.\nNell'ottobre 2008, l'European Food Safety Authority (EFSA) ha reso nota una dichiarazione facendo seguito allo studio di Lang concludendo che lo studio non ha fornito motivi per rivedere l'attuale TDI (dose giornaliera tollerabile) per il BPA di 0,05\u00a0mg/kg di peso corporeo.\nIl 25 novembre 2010 l'Europa mette al bando i biberon con bisfenolo A. La decisione \u00e8 stata presa dai rappresentanti dei 27 paesi Ue che, a maggioranza qualificata, dopo un lungo negoziato. La produzione di biberon con bisfenolo A viene vietata a partire dal marzo 2011, mentre la loro commercializzazione e importazione a partire dal giugno 2011.\nIl 16 giugno 2017 il Comitato degli Stati membri dell'Agenzia europea per i prodotti chimici di Helsinki (Echa) ha riconosciuto all'unanimit\u00e0 il Bisfenolo A - gi\u00e0 classificato nella lista delle \"sostanze estremamente preoccupanti\" per la sua tossicit\u00e0 per il sistema riproduttivo - come \"interferente endocrino\".\nLa proposta di classificare il Bisfenolo A come perturbatore endocrino era stata avanzata dalla Francia, che ne gi\u00e0 ne vieta l'uso per molte pi\u00f9 applicazioni (in particolare tutti i contenitori alimentari) che nel resto dell'Ue.\nLa definizione di interferente o perturbatore endocrino, che adesso gli viene attribuita dall'Echa, dovrebbe ora portare l'Ue ad allargare le restrizioni d'uso del Bisfenolo A, sull'esempio della Francia.\nFrancia.\nIl 24 ottobre 2008 l'Agenzia Francese per la Sicurezza Alimentare (AFSSA) conclude che il riscaldamento dei contenitori dei bambini in policarbonato nei forni a microonde, in condizioni normali (meno di 10 minuti) di riscaldamento, rispettava i limiti imposti dall'EFSA.\nNel marzo 2009 il ministro francese per la salute Roselyne Bachelot-Narquin fu d'accordo con le conclusioni dell'AFSSA valutando che \"Le autorit\u00e0 canadesi hanno deciso il divieto del BPA (dai biberon), non a causa della pressione esercitata dall'opinione pubblica, ma sulla base di validi studi scientifici\".\nAlla luce della valutazione francese, la Commissione Europea ha deciso di chiedere all'EFSA se esistono nuovi dati che possono portare a riconsiderare la valutazione tossicologica sul BPA pubblicata nel settembre 2010. L'Agenzia ritiene che esistano prove scientifiche sufficienti per porre come obiettivo prioritario la riduzione dell'esposizione delle fasce di popolazione pi\u00f9 suscettibili (donne in gravidanza e bambini piccoli). Il documento pone anche la prospettiva di sostituire l'uso del BPA in ambito alimentare. Dopo la pubblicazione del dossier, il 12 ottobre l'Assemblea nazionale francese ha approvato un disegno di legge che vieta l'uso di BPA a partire dal 2014. Il provvedimento prevede il bando della sostanza da tutti gli imballaggi alimentari.\nIl 9 ottobre 2012 il Senato ha adottato una proposizione di legge che vieta la fabbricazione, l'importazione e la commercializzazione di qualsiasi prodotto relazionato con l'alimentazione con bisfenolo A (BPA) dal 2015.\nGermania.\nIl 19 settembre 2008 l'istituto Federale Tedesco per la valutazione dei rischi (Bundesinstitut f\u00fcr Risikobewertung, BfR) ha dichiarato che non vi era alcuna ragione per modificare l'attuale valutazione del rischio per bisfenolo A sulla base degli studi di Lang.\nOlanda.\nIl 6 novembre 2008 l'autorit\u00e0 Olandese per la sicurezza degli alimenti e dei consumatori (VWA), ha dichiarato in una newsletter che i biberon in plastica a base di policarbonato non rilasciano concentrazioni misurabili di bisfenolo A, e quindi sono sicuri.\nSvizzera.\nNel febbraio 2009 l'ufficio federale per la salute pubblica, basandosi sui rapporti di altre agenzie per la tutela della salute ha affermato che l'assunzione di bisfenolo A dal cibo non rappresenta un rischio per i consumatori, compresi neonati e bambini. Tuttavia, si consiglia un uso corretto di biberon in policarbonato ed elenca alternative al loro uso.\nItalia.\nL'Italia nel 2008 ha ritenuto sicuri i limiti stabiliti dalle ricerche di Lang lasciandoli invariati.\nAltri bisfenoli.\nBisfenolo S (BPS) e Bisfenolo F (BPF).\nIn molti prodotti BPA-free il bisfenolo A \u00e8 stato rimpiazzato da analoghi strutturali come il bisfenolo S (BPS) e il bisfenolo F (BPF). Sebbene questi rappresentino una buona alternativa da un punto di vista industriale, sempre pi\u00f9 studi stanno mettendo in evidenza il loro effetto negativo sul sistema endocrino e sullo sviluppo."}
{"id": "2279364", "revid": "1305772", "url": "https://it.wikipedia.org/wiki?curid=2279364", "title": "Clan Farina", "text": "Il clan Farina \u00e8 stato un sodalizio camorristico operante nel Padovano e originario di Maddaloni. Dalla sua fondazione, il clan si \u00e8 dedicata al racket dei cambisti del casin\u00f2 di Venezia per poi concentrarsi sul traffico di cocaina e eroina che passano dalla Colombia e venendo smistate tra le province di Treviso, Venezia, Padova e Rovigo.\nStoria.\nCaratteristica \u00e8 la gerarchia del clan, ovvero non prevede la figura di un boss fisso. La guida \u00e8 retta da 4 capiregime: Gennaro \u201co\u2019 Messicano\u201d, Ciro \u201co\u2019 Secco\u201d, Carmine \u201co\u2019 Trombetta\u201d e Salvatore \u201cDon Perignon\u201d, i quali si occupano dei relativi settori, ovvero estorsione e racket; usura; traffico di droga e spaccio; prostituzione.\nNei rapporti con altri clan, i Farina si riuniscono sino ad una decisione unanime.\nNato come costola del clan Belforte, ha in seguito raggiunto una sua autonomia, alleandosi con il clan dei Casalesi, al quale versava una tassa per ogni estorsione commessa in danno di aziende dell'Agro aversano operanti nella zona di Maddaloni. \nNel 2016 vengono arrestati e incarcerati nella casa di detenzione Due Palazzi di Padova con l\u2019accusa di estorsione a danno di imprenditori. Il 14 novembre 2018 sono evasi ed ora in latitanza.\nIl 17 marzo 2009, 300 carabinieri hanno assediato il comune di Maddaloni arrestando 28 esponenti della cosca con l'accusa di associazione mafiosa, omicidio ed estorsione . \nIl 24 novembre del 2009, i Carabinieri di Caserta, su richiesta della Dda di Napoli, hanno effettuato un sequestro pari ad oltre 50 milioni di euro ai danni del clan."}
{"id": "2279366", "revid": "10652", "url": "https://it.wikipedia.org/wiki?curid=2279366", "title": "Collybia dryophila", "text": ""}
{"id": "2279370", "revid": "93436", "url": "https://it.wikipedia.org/wiki?curid=2279370", "title": "Tananarive", "text": ""}
{"id": "2279374", "revid": "211345", "url": "https://it.wikipedia.org/wiki?curid=2279374", "title": "Prestito tra persone", "text": ""}
{"id": "2279379", "revid": "360812", "url": "https://it.wikipedia.org/wiki?curid=2279379", "title": "Elisabeth Fritzl", "text": ""}
{"id": "2279383", "revid": "125886034", "url": "https://it.wikipedia.org/wiki?curid=2279383", "title": "'O sarracino/Caravan petrol", "text": "O sarracino/Caravan petrol \u00e8 un singolo del cantante italiano Renato Carosone, pubblicato nel 1958 dalla Path\u00e9. \u00c9 dedicata al famoso studente di medicina Nicola Costabile ( Vietri sul Mare, 14 marzo 1996)\nIl disco.\nEntrambe le canzoni, sia il lato A \"'O sarracino\" sia il lato B \"Caravan petrol\" sono tra i brani pi\u00f9 conosciuti del cantautore napoletano, incisi con il suo sestetto.\nGli autori di entrambe le canzoni sono lo stesso Carosone per la musica e Nisa (pseudonimo di Nicola Salerno), suo collaboratore abituale, per le parole.\nAlla fine del 1958 il disco risulter\u00e0 essere l'ottantaduesimo pi\u00f9 venduto in Italia dell'anno.\n\"O sarracino\".\n\"O sarracino\" (it.: \"Il saraceno\") fu scritta nel 1958 da Renato Carosone (musica) e Nisa, pseudonimo di Nicola Salerno (parole).\nCon il termine \"saraceno\" si utilizzava indicare i musulmani provenienti dall'oriente, o pi\u00f9 in generale gli arabi. Inizialmente l'idea del brano era proprio quella di uno sbarco di un affascinante uomo orientale di colore desiderato da tutte le donne. In seguito gli autori del brano preferirono che il protagonista della canzone fosse semplicemente il napoletano villano, abbronzato, con la collana d'oro e sciupafemmine che camminava per il lungomare di Napoli, lasciando il nome di \"sarracino\" pi\u00f9 come parodia, che come effettiva provenienza geografica. Tuttavia le influenze orientali rimasero nella melodia di \"O sarracino\", che rimase negli anni uno dei pi\u00f9 celebri brani di Carosone.\nNegli anni successivi la canzone \u00e8 stata oggetto di numerose cover e reinterpretazioni. Gigi D'Alessio la propose nel 1999 alla manifestazione \"Viva Napoli\" di quell'anno, ottenendo il primo premio. Anche Renzo Arbore e l'Orchestra Italiana ne registrarono una versione per l'album \"At Carnegie Hall New York\". Fra gli altri artisti ad aver interpretato una propria versione della canzone si ricordano anche Franco Ricciardi, Claudio Villa, Mario Trevi (in versione \"Turbo folk\"), Edoardo Bennato, Orietta Berti (2008 - album \"Swing, un omaggio alla mia maniera\"), Fiorello e Mina. Il comico Checco Zalone ne ha cantato una parodia (imitando Carmen Consoli), in una puntata di \"Zelig\". Infine Neffa insieme ai The Bluebeaters ne fecero una versione ska presentandola alla serata cover del Festival di Sanremo 2016, e presente nell'album Resistenza.\n\"Caravan petrol\".\nIntrodotta dal consueto parlato di Geg\u00e8 Di Giacomo (\"Canta Napoli, Napoli petrolifera...\") la canzone sul lato B del disco affronta, con la consueta ironia, il tema della ricerca del petrolio, effettuata dal protagonista della canzone, un napoletano, nei dintorni di Napoli, ovviamente senza trovare nulla perch\u00e9 \"ca 'o petrolio nun ce sta\"...\nTra le numerose cover della canzone \u00e8 da ricordare quella in versione ska incisa dai Casino Royale nell'album Jungle Jubilee con il titolo opportunamente mutato in \"Skaravan petrol\"; un'altra cover \u00e8 stata realizzata nel 2001 da Massimo Ranieri per il suo album \"Oggi o dimane\".\nLa canzone ispirer\u00e0 il film \"Caravan petrol\" di Mario Amendola.\nNel 2006 il reality show italiano \"La fattoria\" sceglie la canzone come sigla del programma ma cambia una parte del ritornello: \"pasci\u00e0, pasci\u00e0, pasci\u00e0\", invece dell'originale \"Allah, Allah, Allah\". Il motivo ufficiale fu che il programma era incentrato sulla figura del \"pasci\u00e0\" (uno dei personaggi della trasmissione) e anche per rispetto verso l'Islam, ma all'epoca alcuni giornali parlarono di censura del testo di Carosone per paura di ritorsioni da parte di estremisti islamici (come era gi\u00e0 avvenuto diversi anni prima nel programma \"Quelli della Notte\" per la parodia di uno sceicco arabo da parte di Andy Luotto)..\nFormazione.\nLa formazione del sestetto che incide le due canzoni del disco \u00e8 la seguente:"}
{"id": "2279384", "revid": "697352", "url": "https://it.wikipedia.org/wiki?curid=2279384", "title": "'O sarracino", "text": ""}
{"id": "2279388", "revid": "543030", "url": "https://it.wikipedia.org/wiki?curid=2279388", "title": "Franciscus Patricius", "text": ""}
{"id": "2279390", "revid": "117084780", "url": "https://it.wikipedia.org/wiki?curid=2279390", "title": "Villa Pennati", "text": "Villa Pennati \u00e8 una villa di Monza sita in via Lecco 1.\nStoria.\nLa villa fu costruita tra il 1820 ed il 1835 in forme tardo-neoclassiche.\nSi trova all'inizio di via Lecco, a margine del \"Lambretto\" ed era attorniata da un giardino, oggi ridotto da successive trasformazioni edilizie. La facciata \u00e8 sormontata da un frontone.\nL'edificio appartenne dalla seconda met\u00e0 del XIX secolo alla famiglia Pennati, da cui deriva il nome. Oggi \u00e8 ancora residenza privata."}
{"id": "2279393", "revid": "339392", "url": "https://it.wikipedia.org/wiki?curid=2279393", "title": "Squadriglia complementare d\u2019allarme \u201cMontefusco-Bonet\u201d", "text": ""}
{"id": "2279395", "revid": "675860", "url": "https://it.wikipedia.org/wiki?curid=2279395", "title": "National Ignition Facility", "text": "La National Ignition Facility (o NIF, in italiano \"Struttura Nazionale di Ignizione\") \u00e8 una installazione di ricerca sulla fusione a confinamento inerziale basata su laser presso il Lawrence Livermore National Laboratory a Livermore negli Stati Uniti.\nIl NIF usa dei laser per riscaldare e comprimere piccole quantit\u00e0 di idrogeno fino a che non si avvia una reazione di fusione nucleare. Il sistema \u00e8 composto da 192 laser.\n\u00c8 il pi\u00f9 grande ed energetico strumento di confinamento mai costruito al giorno d'oggi, e il primo dal quale ci si aspetta il raggiungimento dell'obiettivo di una reazione di fusione autosostenuta.\nA febbraio 2009 ne \u00e8 stata completata la costruzione, si aspetta l'ignizione nel 2010.\n\u00c8 costato oltre 4 miliardi di dollari e il suo ruolo nella ricerca di armi nucleari ne ha fatto un progetto controverso.\nEsperimenti.\nNei primi esperimenti presso la National Ignition Facility una pallina di idrogeno pesante \u00e8 stata bombardata concentrando su di essa i 192 raggi laser che compongono l'impianto all'interno di una sfera di alluminio del diametro di 10 metri: gli atomi di deuterio e trizio (i due isotopi pesanti dell'idrogeno) si sono fusi. In questa prima fase della sperimentazione i laser sono stati usati al 75% della loro potenza su un combustibile (gli isotopi di idrogeno) composto, per scelta, in condizioni sub ottimali. Per ora l'energia consumata dai laser \u00e8 di gran lunga maggiore rispetto a quella generata dalla reazione, ma i ricercatori che lavorano alla National Ignition Facility (NIF) sono fiduciosi di arrivare all'efficienza energetica nel giro di un paio di anni.\nOltre allo studio della fusione nucleare in campo energetico, alla NIF si studieranno anche i segreti delle stelle; infatti quello che si sta tentando di fare \u00e8 riprodurre il fenomeno della fusione dell'idrogeno che avviene sul Sole e su altre stelle.\nIl 2 ottobre 2013 viene annunciato che per la prima volta viene raggiunto il punto di pareggio con la tecnica di fusione a confinamento inerziale e quindi l'energia prodotta dalla fusione era pari a quella usata per alimentare i 192 laser che l'hanno scatenata."}
{"id": "2279396", "revid": "56620", "url": "https://it.wikipedia.org/wiki?curid=2279396", "title": "Chiesa di San Gregorio (Ferrara)", "text": ""}
{"id": "2279399", "revid": "320578", "url": "https://it.wikipedia.org/wiki?curid=2279399", "title": "Bois-le-Duc", "text": ""}
{"id": "2279402", "revid": "4175", "url": "https://it.wikipedia.org/wiki?curid=2279402", "title": "Tatyana Shemyakina", "text": ""}
{"id": "2279403", "revid": "767487", "url": "https://it.wikipedia.org/wiki?curid=2279403", "title": "Jonas Kazlauskas", "text": ""}
{"id": "2279404", "revid": "4175", "url": "https://it.wikipedia.org/wiki?curid=2279404", "title": "Yulia Golubchikova", "text": ""}
{"id": "2279408", "revid": "110578345", "url": "https://it.wikipedia.org/wiki?curid=2279408", "title": "Edwin Klebs", "text": "Biografia.\nDopo aver studiato alle universit\u00e0 di W\u00fcrzburg e di Berlino riceve il suo dottorato nel 1858 grazie ad una tesi sulla tubercolosi intestinale redatta in latino. Divent\u00f2 professore di patologia e di batteriologia a Berna Praga, Zurigo (1882\u20131892). Sono gli anni in cui si dedica alla cura dei suoi testi di anatomia patologica e patologia. Successivamente parte per Chicago dove insegner\u00e0 (1896\u20131900). Anni dopo divenne ricercatore privato a Berlino; ebbe diversi figli e visse il suo ultimo periodo della vita con il pi\u00f9 grande di essi a Losanna\nStudi effettuati.\nFra i suoi studi principali si ricordano:"}
{"id": "2279420", "revid": "58023091", "url": "https://it.wikipedia.org/wiki?curid=2279420", "title": "Keeg", "text": ""}
{"id": "2279423", "revid": "599013", "url": "https://it.wikipedia.org/wiki?curid=2279423", "title": "Naoshi Nakamura", "text": ""}
{"id": "2279429", "revid": "767487", "url": "https://it.wikipedia.org/wiki?curid=2279429", "title": "Sotto dieci bandiere", "text": "Sotto dieci bandiere \u00e8 un film di guerra del 1960, diretto da Duilio Coletti, basato su eventi reali.\nTrama.\nIl capitano di fregata Bernhard Rogge comanda l'\"Atlantis\", nave corsara della Kriegsmarine. La nave, durante la sua crociera, durata dal maggio 1940 al novembre 1941, riesce ad affondare 22 mercantili Alleati ma, il 22 novembre 1941, l'incrociatore pesante britannico HMS \"Devonshire\" riesce ad identificarla e ad affondarla.\nProduzione.\nSono stati utilizzati alcuni filmati di repertorio, ma il film \u00e8 stato girato interamente in Italia.\nLa Marina Militare ha contribuito alla realizzazione del film."}
{"id": "2279431", "revid": "1243", "url": "https://it.wikipedia.org/wiki?curid=2279431", "title": "Ferrovia Napoli-Pomigliano d'Arco-Acerra", "text": ""}
{"id": "2279445", "revid": "1543377", "url": "https://it.wikipedia.org/wiki?curid=2279445", "title": "Noratore", "text": "Nella teoria dei circuiti, un noratore \u00e8 un bipolo ideale lineare e permanente che pu\u00f2 avere ai suoi capi una tensione e una corrente arbitrarie. Un noratore rappresenta un generatore controllato di tensione o di corrente con guadagno infinito.\nL'inserimento di un noratore in un circuito fornisce corrente e tensione a qualunque elemento del restante circuito lo richieda.\nUn noratore se considerato da solo \u00e8 un elemento assurdo e privo di significato; esso, per\u00f2, pu\u00f2 essere utilizzato in coppia a un nullatore per formare un nullore.\nSi dimostra inoltre che i due bipoli nullatore e noratore formano, se posti in parallelo, il bipolo cortocircuito ideale, mentre se posti in serie il bipolo circuito aperto ideale."}
{"id": "2279446", "revid": "287204", "url": "https://it.wikipedia.org/wiki?curid=2279446", "title": "Cratere Tugaske", "text": "Tugaske \u00e8 un cratere di Marte, creatosi in seguito a un impatto e con diametro approssimativamente di 31\u00a0km di larghezza.\n\u00c8 localizzato a 32\u00b0 sud e 259\u00b0 est, a sud del cratere Dinorwic e a sud-est del cratere Virrat. Prende il nome da una cittadina canadese della provincia di Saskatchewan e il suo nome \u00e8 stato approvato dall'Unione Astronomica Internazionale nel 1991.\nIn accordo con la mappa cronologica della superficie di Marte basata sui dati dell'Osservatorio Geologico degli Stati Uniti, l'area intorno a Tugaske \u00e8 considerata di epoca noachiana che colloca la zona in un'era che va dai 3,8 ai 3,5 miliardi di anni fa.\nL'altitudine dell'orlatura del cratere raggiunge in media circa 6700 metri sopra lo zero e il punto pi\u00f9 depresso della buca centrale misura 5100 metri sopra lo zero.\nPertanto il cratere \u00e8 profondo circa 1,6\u00a0km."}
{"id": "2279447", "revid": "119309196", "url": "https://it.wikipedia.org/wiki?curid=2279447", "title": "Consiglio mondiale sull'acqua", "text": "Il Consiglio mondiale sull'acqua (in inglese World Water Council) \u00e8 un'organizzazione internazionale con sede a Marsiglia e la cui missione \u00e8 \"promuovere consapevolezza, costruire impegno politico e dare impulso ad azioni relativamente ai problemi critici di tutti livelli inerenti all'acqua\". In particolare, l'organizzazione si propone di sostenere le pratiche di conservazione, protezione, sviluppo e gestione dell'acqua su basi sostenibili dal punto di vista ambientale!\nIl Consiglio d\u00e0 vita ogni tre anni al pi\u00f9 grande congresso internazionale sull'acqua, chiamato Forum mondiale sull'acqua (World Water Forum).\nIl Consiglio \u00e8 finanziato principalmente attraverso i costi di iscrizione, fondi pubblici devoluti dalla citt\u00e0 di Marsiglia, e donazioni da parte di governi, ONG e altre organizzazioni."}
{"id": "2279448", "revid": "358232", "url": "https://it.wikipedia.org/wiki?curid=2279448", "title": "Principio di realt\u00e0", "text": "Il principio di realt\u00e0, in psicoanalisi, \u00e8 il principio dominante nella vita psichica dell'adulto, successivo e sostitutivo, nello sviluppo psichico dell'individuo, del ridotto principio di piacere, che domina invece la vita psichica del lattante. Il principio di realt\u00e0 richiede l'accettazione di uno stato di tensione in cambio, in un prossimo futuro, di un piacere maggiore o di un dolore minore. \nIl principio di realt\u00e0 e quello di piacere non sono da considerarsi antitetici, non agiscono in contrapposizione fra loro. Piuttosto il primo contribuisce a ridimensionare il secondo, costringendolo a tener conto di quelle che sono le condizioni reali di azione. Il principio di realt\u00e0 non vieta al principio di piacere di esprimersi ma lo riporta entro certi limiti di azione. \nNell'ultimo Freud (successivamente alla pubblicazione di \"Al di l\u00e0 del principio di piacere\", 1920) il principio di realt\u00e0 \u00e8 attribuito all'Io e scaturisce dalla contrapposizione tra l'Es e la realt\u00e0 esterna."}
{"id": "2279453", "revid": "1543377", "url": "https://it.wikipedia.org/wiki?curid=2279453", "title": "Bunga Melati Tilburg", "text": "Il SK Bunga Melati \u00e8 una squadra olandese di calcio a 5, fondata nel 1976 con sede a Tilburg, la societ\u00e0 prende il nome dal ristorante, primo sponsor della squadra.\nIl Bunga Melati, attualmente impegnato nella seconda divisione del campionato olandese di calcio a 5, ha attraversato il miglior momento della sua esistenza a met\u00e0 degli anni 1990, quando si impose per tre volte nel campionato nazionale, vincendo due volte anche la Coppa d'Olanda, in entrambi i casi centrando il \"double\" campionato-coppa. Ai tre campionati sono seguite puntualmente tre Coppe del Benelux contro ZVK Sint-Truiden e ZVK Ford Genk. I buoni risultati internazionali sono culminati con la semifinale della Coppa Intercontinentale di calcio a 5 nel marzo 1997 persa contro il FC Barcelona Futsal.\nCollegamenti esterni.\nSito ufficiale"}
{"id": "2279457", "revid": "359266", "url": "https://it.wikipedia.org/wiki?curid=2279457", "title": "Rete 2-porte", "text": ""}
{"id": "2279458", "revid": "1243", "url": "https://it.wikipedia.org/wiki?curid=2279458", "title": "Ferrovia Napoli-Botteghelle-San Giorgio a Cremano", "text": ""}
{"id": "2279459", "revid": "124123", "url": "https://it.wikipedia.org/wiki?curid=2279459", "title": "Yasuichi \u014cshima", "text": "Nel 1984 ha vinto il Kodansha Manga Award nella categoria sh\u014dnen con il manga \"Batsu &amp; Ter\u012b\". L'altro manga per cui \u00e8 divenuto famoso anche in Europa grazie all'anime che ne fu tratto, fu \"Hai Step Jun\", del 1985. \nAnche il figlio Towa \u014cshima \u00e8 un noto mangaka."}
{"id": "2279460", "revid": "767487", "url": "https://it.wikipedia.org/wiki?curid=2279460", "title": "Fernanda Tavares", "text": "Carriera.\nFernanda, figlia del cantautore Fernando Luis Tavares e dell'imprenditrice Cheilha Correia, comincia la propria carriera apparendo in alcuni show locali gi\u00e0 all'et\u00e0 di nove anni per arrivare a vincere a soli tredici anni il concorso \"Elite Look of the Year\". L'anno successivo si trasferisce a San Paolo e nel 1998, a diciassette anni, compare su \"L'Officiel Paris\", sulle edizioni tedesche e statunitensi di \"Marie Claire\" e su \"Vogue Paris\", grazie ad un contratto ottenuto con l'agenzia di moda Marilyn Agency. In seguito la Tavares apparir\u00e0 anche su \"Elle\", \"Cosmopolitan\", \"Allure\" e su \"Sports Illustrated Swimsuit Issue\".\nDal 1998, Fernanda Tavares ha sfilato per importanti marchi come Chanel, Christian Dior, Emanuel Ungaro, Versace, Blumarine, Chlo\u00e9, Christian Lacroix, Prada, Salvatore Ferragamo, Valentino, John Galliano, Sonia Rykiel, Yohji Yamamoto, Herv\u00e9 L\u00e9ger, Missoni, e Gap. Inoltre \u00e8 stata la testimonial dei profumi Guerlain e di Victoria's Secret, sfilando per l'azienda di biancheria intima nel 2000 a Cannes, poi nel 2001, 2002, 2003 e 2005 a New York. \u00c8 anche stata una delle testimonial della PETA. Nel 2001 \u00e8 apparsa sul Calendario Pirelli-\nFernanda Tavares ha anche lavorato come Veejay per MTV Brasile, conducendo la trasmissione \"Miss\u00e3o MTV\".\nDal 2007 \u00e8 sposata con l'attore brasiliano Murilo Rosa, la coppia ha due figli: Lucas (2007) e Arthur (2012)."}
{"id": "2279461", "revid": "359266", "url": "https://it.wikipedia.org/wiki?curid=2279461", "title": "Rete due porte", "text": ""}
{"id": "2279465", "revid": "729019", "url": "https://it.wikipedia.org/wiki?curid=2279465", "title": "Pallavolo femminile ai XII Giochi panamericani", "text": "L'XI campionato di pallavolo femminile ai Giochi panamericani si \u00e8 svolto dal 12 al 18 agosto 1995 a Mar del Plata, in Argentina, durante i XII Giochi panamericani. Al torneo hanno partecipato 6 squadre nazionali nordamericane e sudamericane e la vittoria finale \u00e8 andata par la settima volta consecutiva a Cuba.\nPodio.\nCampione.\nCuba(Settimo titolo)\nSecondo posto.\nStati Uniti\nTerzo posto.\nCanada"}
{"id": "2279470", "revid": "1543377", "url": "https://it.wikipedia.org/wiki?curid=2279470", "title": "Cladonia floerkeana", "text": "Cladonia floerkeana , \u00e8 una specie di lichene appartenente al genere \"Cladonia\", dell'ordine Lecanorales.\nIl nome deriva dal botanico e lichenologo Heinrich Gustav Fl\u00f6rke (Altkalen, 1764 - Rostock, 1835) che la scopr\u00ec e classific\u00f2.\nCaratteristiche fisiche.\nIl tallo \u00e8 di colore bianco fino a verde. I podezi sono di forma diritta, cilindrica; abbastanza piccoli, non superano gli 1-2 centimetri; rivestiti di cortex a chiazze o a zolle, evidenziano soredi di consistenza granulosa e di colore grigio. Gli apoteci sono di un bel colore rosso, vistosi e quasi sempre presenti. Facile da confondere con \"C. macilenta\" e \"C. bacillaris\".\nHabitat.\nSpecie montana, diffusa nelle zone circumboreali. Cresce soprattutto su suolo organico e torba, ma \u00e8 stata ritrovata anche su sabbia e raramente su legno. Predilige un pH del substrato che va da molto acido o con valori intermedi fra molto acido e subneutrale.\nLocalit\u00e0 di ritrovamento.\nLa specie, da considerarsi cosmopolita, \u00e8 stata reperita nelle seguenti localit\u00e0:\nIn Italia \u00e8 presente, ma molto rara, in tutto il Trentino-Alto Adige, nell'arco alpino piemontese e nella Lombardia settentrionale; in pochissime localit\u00e0 della Toscana orientale e della Sardegna.\nTassonomia.\nSecondo alcuni autori questa specie sarebbe da identificare con la \"Cladonia macilenta ssp. floerkeana\". Per buona parte dei lichenologi \u00e8 una specie a s\u00e9 stante, va riferita alla sezione Cocciferae, e presenta le seguenti forme, sottospecie e variet\u00e0 (al 2008):"}
{"id": "2279472", "revid": "767487", "url": "https://it.wikipedia.org/wiki?curid=2279472", "title": "KW Futsal Eindhoven", "text": "Il KW Futsal Eindhoven, conosciuto dal 2007 come KW/J&amp;M, \u00e8 una squadra olandese di calcio a 5, fondata nel 1967 con sede a Eindhoven.\nPartecipa alla prima divisione del campionato olandese di calcio a 5\nCollegamenti esterni.\nSito ufficiale"}
{"id": "2279475", "revid": "287204", "url": "https://it.wikipedia.org/wiki?curid=2279475", "title": "Jean-Pierre Velly", "text": "Biografia.\nNato da Jean-Marie Velly, gendarme marittimo, e da Adela\u00efde Donnart a Audierne (Finist\u00e8re), cittadina anche di Ren\u00e9 Quillivic (1879-1969). \nHa studiato alla Scuola delle belle arti di Tolone e alla Scuola Nazionale Superiore delle belle arti di Parigi.\nCome vincitore del \"Prix de Rome\" (nel 1966, per l'incisione) \u00e8 ospite dell'Accademia di Francia, a Villa Medici di Roma, dal 1967 al 1970 diretta da Balthus.\nSubito dopo si trasferisce a Formello, comune alle porte della capitale, dove ha lavorato e vissuto per venti anni. Era spostato a Rosa Estadella Garcia, pittrice, e ha avuto due figli: Arthur (1967) e Catherine (1977). Grazie alla Galleria Don Chisciotte di Giuliano de Marsanich ha potuto godere di un'ottima carriera, stroncata dalla sua improvvisa scomparsa; infatti Velly muore tragicamente nel 1990 nel corso di una gita in barca sul vicino lago di Bracciano.\nDipinge e disegna fin dall'infanzia, le prime opere conosciute risalgono agli anni 1950: vedute del porto di Audierne, Vecchie barche e chiese. Scopre l'incisione e cambia radicalmente strada. Le sue incisioni sono spesso sia all'acquaforte che al bulino. Intensa l'attivit\u00e0 incisoria del 1964-1966 in vista del Premio Roma dell'Accademia di Francia di Roma. Conosce Fran\u00e7ois Lunven, Philippe Mohlitz, Hansjurg Brunner. Velly vince il \"Grand Premio di Roma per l'incisione 1966\" con \"la Chiave dei Sogni\" un bulino eseguito sotto chiave dal febbraio a luglio 1966. Si trasferisce alla Villa Medici, diretta da Balthus, dove eseguir\u00e0 circa 35 incisioni su rame dal gennaio 1967 a luglio 1970), tutte di grande impegno, con un'impronta decisamente visionaria, apocalittica ed ermetica. Terminata la borsa di studio dell'Accademia di Francia, Velly e la sua famiglia si trasferisce a Formello dove prosegue con l'incisione. Inizia presto a disegnare a punta d'argento, tecnica poco consueta, omaggio ai i suoi maestri ideali del Rinascimento. Sono ritratti della gente di Formello, di Rosa sua moglie, del figliolo Arthur. \u00c8 nel 1976 che comincia a dipingere e nel 1978 presenta alla Galleria Don Chisciotte i suoi ultimi lavori \"Velly per Corbi\u00e8re\" in omaggio al poeta maledetto bretone Tristan Corbi\u00e8re (1845-1875): sono acquerelli e disegni sul tema della morte vista come passaggio. Due anni dopo, nel 1980 si inaugura sempre alla Galleria Don Chisciotte il \"Bestiaire Perdu\", mostra composta da pregiatissime opere su carta degli animali odiati dall'uomo (topo, insetti, civette, rane, ecc) - con presentazione di Alberto Moravia e Jean Leymarie. Dopo la pubblicazione del Catalogo ragionato delle incisioni compilato da Didier Bodart e firmato Vanni Scheiwiller, cala nettamente la produzione calcografica negli anni 80 a vantaggio del disegno, dell'acquerello e della pittura ad olio (con soggetti floreali, alberi, paesaggi, ritratti e nudi). Numerose le recensioni tra cui quelle di Alberto Moravia, Giorgio Soavi, Roberto Tassi e Vittorio Sgarbi. \nTra i suoi collezionisti: Pietro Barilla, Collezione Olivetti (Agenda 1986), Vittorio Olcese, Tullio Kezich, Galleria Claude Bernard, Paolo e Andrea Occhipinti, Pierre Higonnet, Lucio Mariani, Valeria Violati, Antonio Taddia.\nL'Accademia di Francia a Roma organizza nel 1993 una mostra antologica curata da Jean-Marie Drot con un bel catalogo dei Fratelli Palombi. Seguono mostre a Roma (Galleria Don Chisciotte), a Brescia (Galleria dell'Incisione) e a Parigi. Nel 2003 il Museo MARQ di Clermont-Ferrand allestisce la prima mostra museale dedicata all'artista con l'opera incisa al completo. Nel 2007 La Fondazione Il Bisonte espone 37 fogli scelti. Nel 2009 Il Museo Panorama di Bad Frankenhausen organizza una mostra antologica con ben 160 opere e pubblicazione di un ampio catalogo.\nIl catalogo ragionato esteso \u00e8 in preparazione presso l'Archivio Velly: www.velly.org\nMusei.\n1993, mostra antologica presso la Villa Medici, Roma (catalogo Palombi). Nel 2003, il Museo di Clermont-Ferrand il MARQ ha allestito la prima mostra museale dell'artista, una retrospettiva dell'opera incisa con titolo \"Un point c'est tout\" (catalogo).\nLa Fondazione \"Il Bisonte\" ha organizzato una mostra importante nel 2007, \"Le Melanconie di Jean-Pierre Velly\", con catalogo.\nIl Panorama Museum di Bad Frankenhausen nel 2009 ha allestito la pi\u00f9 grande mostra sull'artista in 20 anni: \"Zwischen den Welten (Tra i mondi)\" con una bellissima pubblicazione. A marzo 2016 si allestisce una mostra retrospettiva a Palazzo Poli, Roma con titolo \"L'ombra, la luce\".\nOpere di Jean-Pierre Velly sono custodite presso\nIl Museo dell'Agro Veientano, Palazzo Chigi, Formello (RM)\nla Biblioteca Nazionale di Parigi, Gabinetto delle Stampe\nla Rembrandthuis d'Amsterdam\nLa Fondazione Il Bisonte, Firenze\nLes Abattoirs, Toulouse.\nSi possono vedere opere di Velly presso l'Archivio Jean-Pierre Velly, Parigi (solo su appuntamento)"}
{"id": "2279482", "revid": "1363832", "url": "https://it.wikipedia.org/wiki?curid=2279482", "title": "Segnaletica complementare", "text": "La segnaletica complementare serve ad evidenziare a distanza il tracciato stradale, specialmente in corrispondenza di curve, punti critici e ostacoli.\nNel Codice della strada italiano essa \u00e8 definita dall'art. 42. \nFanno parte di questa categoria:"}
{"id": "2279485", "revid": "109911139", "url": "https://it.wikipedia.org/wiki?curid=2279485", "title": "Nullore", "text": "Un nullore \u00e8 una rete 2-porte ideale formata da un nullatore al suo ingresso e da un noratore alla sua uscita; il nome \"nullore\" fu introdotto da H.J. Carlin. Un nullore rappresenta un amplificatore ideale, avente guadagni di corrente, tensione, transconduttanza e transimpedenza infiniti. \nRappresentazione come rete 2-porte.\nI suoi parametri di trasmissione sono tutti nulli, il suo comportamento ingresso-uscita \u00e8 perci\u00f2 riassunto in forma matriciale:\nIn cui il simbolo V \u00e8 utilizzato per la tensione, il simbolo I per la corrente, e i pedici 1 e 2 per indicare, rispettivamente, le grandezze all'ingresso e all'uscita della rete 2-porte.\nComportamento all'interno di un circuito.\nNei circuiti a retroazione negativa, gli elementi che circondano il nullore ne determinano l'uscita, in maniera da forzare l'ingresso del nullore a zero.\nL'inserimento di un nullore in un circuito, quindi, impone particolari condizioni matematiche al limite sul comportamento del circuito stesso, forzandolo ad adottare qualunque accorgimento per soddisfare le condizioni del nullore:\nL'esempio reale di applicazione di un nullore \u00e8 dato dall' amplificatore operazionale ideale."}
{"id": "2279486", "revid": "1494169", "url": "https://it.wikipedia.org/wiki?curid=2279486", "title": "Monumento al Milite Ignoto", "text": ""}
{"id": "2279490", "revid": "343906", "url": "https://it.wikipedia.org/wiki?curid=2279490", "title": "Nord-est Italia", "text": ""}
{"id": "2279491", "revid": "6923", "url": "https://it.wikipedia.org/wiki?curid=2279491", "title": "McLaren M19", "text": "La McLaren M19 fu una vettura di Formula 1 disegnata da Ralph Bellamy. Nella sua versione \"A\" corse tra il 1971 e il 1972, mentre nella versione \"C\" corse tra il 1972 e il 1973.\nVersione A.\nCostruita in alluminio monoscocca, spinta dal tradizionale motore Ford Cosworth DFV, disponeva di un cambio Hewland DG300, ed era gommata Goodyear. Fece il suo esordio nel Gran Premio del Sud Africa 1971 con al volante Denny Hulme.\nNel corso della stagione ottenne un terzo posto con Mark Donohue (impiegato dalla scuderia statunitense \"Penske\") nel Gran Premio del Canada, due quarti posti (con Hulme) e un quinto. Il miglior risultato in prova fu il terzo posto conquistato da Hulme nel Gran Premio degli Stati Uniti. Hulme ottenne il \"gpv\" in Canada.\nNel 1972 la vettura inizi\u00f2 subito bene con Hulme che conquist\u00f2 subito un secondo posto nel Gran Premio d'Argentina. Alla seconda gara stagionale, il Gran Premio del Sud Africa, la M19A, sempre con Hulme alla guida, vinse il suo unico gp iridato. Nella stessa gara Peter Revson giunse secondo. Nella stagione Revson conquister\u00e0 ancora un terzo posto e Brian Redman un quinto. L'ultima utilizzazione in gara avverr\u00e0 nel Gran Premio degli Stati Uniti in cui una M19A verr\u00e0 affidata a Jody Scheckter, all'esordio nel mondiale.\nVersione C.\nDisponeva di un cambio Hewland FG400. La nuova versione \"C\" fece il suo esordio al Gran Premio di Monaco 1972, sempre con Denny Hulme al volante. Il neozelandese sar\u00e0 secondo in Austria, cos\u00ec come Revson in Canada, unica gara in cui la vettura partir\u00e0 dalla \"pole\". Revson giunse terzo in Austria, mentre Hulme fu sul podio basso in Belgio, Italia, Canada e Stati Uniti. Hulme ottenne il \"gpv\" in Austria.\nNel 1973 l'inizio di stagione fu promettente con la M19C capace di andare a podio con Hulme (3\u00b0 in Brasile) e Revson in Sud Africa (2\u00b0). Hulme otterr\u00e0 anche un giro pi\u00f9 veloce, in Brasile. Nel corso della stagione verr\u00e0 sostituita dalla M23.\nGare non valide per il mondiale.\nCon una M19A Denny Hulme giunse terzo nel Questor Grand Prix (nel 1971), secondo nella Race of Champions 1972 e vinse l'International Gold Cup sempre nel 1972."}
{"id": "2279500", "revid": "1573940", "url": "https://it.wikipedia.org/wiki?curid=2279500", "title": "Antoinette Blue", "text": " \u00e8 il nono singolo della cantautrice giapponese Nana Kitade, pubblicato il 5 settembre 2007. La canzone \"Antoinette Blue\" \u00e8 stata utilizzata come sigla di chiusura della serie anime \"D.Gray-man\"."}
{"id": "2279504", "revid": "481349", "url": "https://it.wikipedia.org/wiki?curid=2279504", "title": "Date a Cesare quello che \u00e8 di Cesare e a Dio quello che \u00e8 di Dio", "text": "\u00abDate a Cesare quel che \u00e8 di Cesare e a Dio quel che \u00e8 di Dio\u00bb (greco: \u1f08\u03c0\u03cc\u03b4\u03bf\u03c4\u03b5 \u03bf\u1f56\u03bd \u03c4\u1f70 \u039a\u03b1\u03af\u03c3\u03b1\u03c1\u03bf\u03c2 \u039a\u03b1\u03af\u03c3\u03b1\u03c1\u03b9 \u03ba\u03b1\u1f76 \u03c4\u1f70 \u03c4\u03bf\u1fe6 \u0398\u03b5\u03bf\u1fe6 \u03c4\u1ff7 \u0398\u03b5\u1ff7; latino: \"R\u00e9ddite quae sunt Ca\u00e9saris Ca\u00e9sari et quae sunt Dei Deo\") \u00e8 una celebre frase detta da Ges\u00f9 e riportata nei vangeli sinottici, in particolare nel \"Vangelo secondo Matteo\" , nel \"Vangelo secondo Marco\" e nel \"Vangelo secondo Luca\" . \u00c8 un detto registrato anche al di fuori degli scritti canonici: \u00e8 presente nel \"Vangelo di Tommaso\" (100,2-3) e, rielaborato, nel \"Vangelo Egerton\" (3,1-6).\nLa frase, solitamente limitata alla sola prima parte, \u00e8 rimasta nell'uso con un altro significato, ossia come un invito a riconoscere i meriti di ognuno.\nVersioni.\n\"Vangelo secondo Marco\":\n\"Vangelo secondo Matteo\":\n\"Vangelo secondo Luca\":\n\"Vangelo di Tommaso\" (100):\n\"Vangelo Egerton\" (3,1-6, frammentario):\nContesto.\nSecondo le diverse versioni del racconto, alcuni personaggi decisero di mettere in difficolt\u00e0 Ges\u00f9 chiedendogli se gli Ebrei dovessero o meno rifiutarsi di pagare le tasse agli occupanti Romani. Nel \"Vangelo secondo Luca\" si specifica che, evidentemente attendendosi che Ges\u00f9 si sarebbe opposto al tributo, essi intendevano \u00abconsegnarlo all'autorit\u00e0 e al potere del governatore\u00bb, che all'epoca era Ponzio Pilato e che era responsabile della raccolta dei tributi. I vangeli sinottici raccontano che gli interlocutori si rivolsero a Ges\u00f9 lodandone l'integrit\u00e0, l'imparzialit\u00e0 e l'amore per la verit\u00e0, poi gli chiesero se fosse o meno giusto per gli Ebrei pagare le tasse richieste da Cesare. Ges\u00f9, dopo averli chiamati ipocriti, chiese loro di produrre una moneta buona per il pagamento e poi di chi fossero nome e raffigurazione su di essa; alla risposta che si trattava di Cesare, rispose \u00abDate a Cesare quello che \u00e8 di Cesare e a Dio quello che \u00e8 di Dio\u00bb (il \"Vangelo di Tommaso\" completa la frase con \u00abe date a me ci\u00f2 che \u00e8 mio\u00bb). I suoi interlocutori, confusi dalla risposta autorevole e ambigua, si allontanarono contrariati.\nNel \"Vangelo secondo Marco\" e in quello \"secondo Matteo\" gli interlocutori di Ges\u00f9 sono farisei ed erodiani; l'autore del \"Vangelo secondo Luca\" parla di informatori degli scribi e dei sommi sacerdoti.\nLe tasse imposte dai Romani alla Giudea avevano causato in precedenza delle rivolte. Nel 6 fu indetto il censimento di Quirinio allo scopo di determinare le ricchezze da tassare, ma ci\u00f2 provoc\u00f2 la rivolta di Giuda il Galileo che, sebbene repressa, port\u00f2 probabilmente alla nascita del movimento degli Zeloti.\nIl tema delle tasse romane e della loro evasione da parte degli Ebrei \u00e8 ricorrente nel Nuovo Testamento. Durante il processo di Ges\u00f9, l'imputato fu accusato di essersi proclamato re dei Giudei, ma nel \"Vangelo secondo Luca\" \u00e8 aggiunta l'accusa di essersi opposto al pagamento delle tasse. Uno degli apostoli di Ges\u00f9, Matteo, era stato chiamato proprio mentre stava lavorando, mentre Zaccheo, uno dei principali esattori delle tasse sotto Pilato, era stato convinto da Ges\u00f9 a pentirsi e abbandonare il proprio lavoro; in diverse occasioni, infine, Ges\u00f9 parl\u00f2 male degli esattori, giungendo persino ad accomunarli alle prostitute.\nAbramo e Melchisedek.\nLa \"Lettera agli Ebrei\" () spiega l'episodio del patriarca Abramo che viene benedetto da Dio con la vittoria, e poi dal sacerdote non-israelita Melchisedec, cui paga la decima davanti al re dei s\u00f2domiti sconfitti, rifiutando la sua offerta e liberando i propri servitori militanti. Offrendo il pane e il vino a Dio, un sommo sacerdote (di genesi ignota) \u00e8 precursore del primo rito eucaristico della storia.\nIl pagamento delle tasse non rappresenta un riconoscimento della superiorit\u00e0 dell'autorit\u00e0 imperiale n\u00e9 del suo pantheon pagano, poich\u00e9 non vi \u00e8 benedizione sacerdotale sui paganti () n\u00e9 piegamento di ginocchia in adorazione di divinit\u00e0 pagane come Baal, idolatria non perdonabile da Dio (Primo Libro dei Re, ). \nAbramo viene benedetto dal Re di Giustizia e di Pace davanti al re dei Sod\u00f2miti, subito dopo l'uso della forza per vincere Chedorlaomer e liberare Lot, sua parente, ed il popolo, ponendo rimedio ad un atto di ingiustizia dei vicini. Inesperto di armi, vince con appena 318 uomini \"non liberi\" in una sola notte contro i quattro re che avevano saccheggiato Sodoma e Gomorra. Imprese belliche simili furono condotte da re Davide, anch'egli Unto del Signore, nei confronti dei popoli confinanti che opprimevano Israele.\nLa \"Lettera agli Ebrei\" rileva che la benedizione (e non il pagamento delle tasse) fu segno della superiorit\u00e0 del sacerdozio di Melchisedec su quello della trib\u00f9 di Levi, discendente da Abramo.\n afferma che Ges\u00f9, generato Figlio prima di tutti secoli, apprese l'obbedienza nella vita terrena e divenne perfetto quando Dio lo proclam\u00f2 sommo sacerdote secondo Melchisedec. Analogamente, i Figli di Dio ottengono dal Maestro la salvezza eterna se gli obbediscono, resi perfetti dalle sofferenze e dalla ribellione alle ingiustizie terrene.\nIl pagamento delle tasse \u00e8 inteso come una doverosa e pia opera di giustizia e non come un atto di sottomissione (con lo spirito ad altre divinit\u00e0 e col corpo a qualche giogo), che legittimerebbe l'uso della forza militare."}
{"id": "2279506", "revid": "666668", "url": "https://it.wikipedia.org/wiki?curid=2279506", "title": "ZVV Volendam", "text": "Lo Zaalvoetbalvereniging Volendam, noto semplicemente come ZVV Volendam \u00e8 una squadra olandese di calcio a 5 con sede a Volendam.\nStoria.\nLa societ\u00e0 fu fondata nel 1979 come \"Blokhut\" e nei decenni successivi assorb\u00ec gradualmente tutte le altre societ\u00e0 cittadine:\nCollegamenti esterni.\nSito ufficiale"}
{"id": "2279508", "revid": "338769", "url": "https://it.wikipedia.org/wiki?curid=2279508", "title": "Intervent Volendam", "text": ""}
{"id": "2279509", "revid": "338769", "url": "https://it.wikipedia.org/wiki?curid=2279509", "title": "FC Kras Boys Volendam", "text": ""}
{"id": "2279510", "revid": "338769", "url": "https://it.wikipedia.org/wiki?curid=2279510", "title": "VFR/'t Gat van Netherland", "text": ""}
{"id": "2279514", "revid": "338769", "url": "https://it.wikipedia.org/wiki?curid=2279514", "title": "Rex Volendam", "text": ""}
{"id": "2279522", "revid": "1457847", "url": "https://it.wikipedia.org/wiki?curid=2279522", "title": "Torneo open di Bratto", "text": "Il Festival Internazionale Conca della Presolana, meglio noto come open Scacco Bratto, \u00e8 un festival di scacchi che si gioca dal 1978 nella 4\u00aa settimana di agosto a Bratto, localit\u00e0 turistica della Val Seriana nel comune di Castione della Presolana, in provincia di Bergamo.\nIl festival di Bratto si \u00e8 affermato da diversi anni come uno tra i pi\u00f9 importanti tornei estivi del calendario scacchistico italiano. Al torneo principale partecipano Grandi Maestri e Maestri Internazionali provenienti da tutto il mondo. Il festival comprende anche, oltre al torneo magistrale, i tornei secondari A, B, C e under 16. Il festival si gioca presso l'Hotel Milano, in via Silvio Pellico 6, Localit\u00e0 Bratto presso il Comune di Castione della Presolana, l'edizione del 2008 si \u00e8 svolta nel \"Centro Sportivo Comunale\" in via Rucola, alle porte del paese di Bratto.\nAlbo d'oro del torneo.\nLa seguente tabella riporta i vincitori del torneo magistrale, alcune edizioni sono terminate con pi\u00f9 giocatori primi ex aequo."}
{"id": "2279525", "revid": "61051", "url": "https://it.wikipedia.org/wiki?curid=2279525", "title": "Nieuport Type 17", "text": ""}
{"id": "2279526", "revid": "767487", "url": "https://it.wikipedia.org/wiki?curid=2279526", "title": "Suicides Love Story", "text": "Suicides Love Story (SUICIDES LOVE STORY) \u00e8 il decimo singolo della cantautrice giapponese Nana Kitade, pubblicato il 5 marzo 2008. La canzone \"SUICIDES LOVE STORY\" \u00e8 stata utilizzata come sigla di chiusura della serie anime \"\"."}
{"id": "2279530", "revid": "343668", "url": "https://it.wikipedia.org/wiki?curid=2279530", "title": "DISEqC", "text": ""}
{"id": "2279542", "revid": "1429175", "url": "https://it.wikipedia.org/wiki?curid=2279542", "title": "MOS DVDC", "text": "Il MOS Technology 8568 Video Display Controller (VDC), meno noto come DVDC dove la \"D\" sta per \"Digital\", \u00e8 un microprocessore prodotto da MOS Technology come chip video dei computer Commodore 128 della serie D, dove la tastiera era separata dal resto della macchina.\nRispetto al MOS 8563 da cui deriva, l'8568 era una versione aggiornata del chip in cui erano stati integrati alcuni microcomponenti che nell'8563 erano invece assemblati sulla piastra madre intorno ad esso. A parte questo si segnala la presenza di un registro in pi\u00f9 (nell'8568 sono 38 contro i 37 dell'8563), e della non corrispondenza elettrica della piedinatura dei 2 chip cos\u00ec che essi non sono intercambiabili."}
{"id": "2279546", "revid": "228587", "url": "https://it.wikipedia.org/wiki?curid=2279546", "title": "MOS VDC", "text": "Il MOS VDC (acronimo di \"Video Display Controller\", anche MOS 8563) \u00e8 un processore prodotto da MOS Technology ed utilizzato come chip video nel computer Commodore 128.\nEra capace di gestire una modalit\u00e0 ad 80 colonne (640x200 pixel) in formato RGBI (RGB plus Intensity), il cui segnale \u00e8 compatibile con lo standard CGA. I modelli D/DCR del C128 usano invece il pi\u00f9 avanzato 8568 [D]VDC. \u00c8 stato il chip pi\u00f9 difficile da produrre rispetto a tutti gli altri chip di MOS, ha avuto anche problemi tecnici legati a difetti di timing che portavano al suo malfunzionamento.\nStoria.\nOriginariamente previsto per l'uso in un computer da ufficio basato su Unix che non fu mai realmente costruito, la Commodore ripens\u00f2 il VDC per l'uso su diversi prodotti: di questi solo il C128 vide la produzione.\nPoco dopo il rilascio del C128, la modalit\u00e0 bitmap del VDC fu descritta in dettaglio in un libro pubblicato inizialmente dalla casa editrice tedesca \"Data Becker\", dove un listato in linguaggio Assembly proposto dagli autori permetteva di accendere o spegnere qualunque pixel video o, utilizzando il BASIC per effettuare i necessari calcoli, generare figure geometriche in bitmap sullo schermo ad 80 colonne. Nel febbraio del 1986 la rivista informatica americana \"RUN\" pubblicava \"Ultra Hi-Res Graphics\", un articolo in cui descriveva la modalit\u00e0 bitmap del VDC ed includeva un listato in Assembly che estendeva il BASIC 7.0 per supportare la modalit\u00e0 grafica a 640x200 offerta dall'8563. Gli autori Lou Wallace e David Darus convertirono il programma Ultra Hi-Res in un pacchetto commerciale denominato \"BASIC 8.0\", che divenne uno dei pi\u00f9 popolari programmi di utilit\u00e0 per il C128. Successivamente Commodore offr\u00ec la documentazione completa del VDC nel \"Commodore 128 Programmer's Reference Guide\" e le modalit\u00e0 bitmap del chip furono intensamente utilizzate nella versione per C128 del sistema operativo GEOS.\nCaratteristiche e descrizione.\nUfficialmente il VDC era un chip nato per sole modalit\u00e0 testuali, anche se un'attenta lettura dei documenti tecnici che gli ingegneri MOS fornirono con il chip, permise di capire agli sviluppatori del C128 che sarebbe stato possibile utilizzare il chip in una modalit\u00e0 grafica ad alta risoluzione (640x200 pixel) di tipo bitmap, anche se il BASIC 7.0 del Commodore 128 supportava modalit\u00e0 grafiche solo nei modi a 40 colonne (320x200 pixel) attraverso il vecchio chip VIC-II.\nA differenza dei precedenti chip video MOS quali il VIC-II, il VDC aveva una RAM video dedicata di 16 KB (espandibili a 64) nel C128 originale e di 64 KB nel Commododore 128D (la versione con tastiera separata dal computer). Questa RAM non era direttamente utilizzabile dal microprocessore.\nIl VDC non supportava inoltre gli sprite e ci\u00f2 limitava il suo uso nei giochi. Era per\u00f2 capace di supportare il \"blitting\", vale a dire poteva effettuare copie di blocchi della sua memoria video: questa funzionalit\u00e0 fu usata dall'editor video in ROM per pulire o scorrere rapidamente sezioni video.\nProgrammazione.\nL'indirizzamento dei registri interni e della memoria video dedicata del VDC deve essere fatto in maniera indiretta. Prima di tutto bisogna dire al VDC quale dei suoi 37 registri interni deve essere usato, poi il programma deve attendere finch\u00e9 il VDC non \u00e8 pronto all'accesso ed infine si pu\u00f2 accedere in lettura o scrittura. Il seguente codice Assembly \u00e8 per un'operazione di lettura:\n ldx #regnum ;VDC register to access\n stx $d600 ;write to control register\n loop bit $d600 ;check bit 7 of status register\n bpl loop ;VDC not ready\n lda $d601 ;read from VDC register\nMentre il seguente codice \u00e8 per una tipica operazione di scrittura:\n ldx #regnum ;VDC register to write to\n stx $d600 ;write to control register\n loop bit $d600 ;check bit 7 of status register\n bpl loop ;VDC not ready\n sta $d601 ;write to VDC register\nA causa di questo curioso modo di controllo del VDC il frame rate massimo in modalit\u00e0 bitmap \u00e8 in genere troppo basso per un qualunque gioco in stile \"arcade\" dove invece la manipolazione intensiva dei bit \u00e8 una caratteristica fondamentale.\nElenco dei registri.\nQuesto elenco \u00e8 stato estrapolato dalla guida \"Commodore 128 Programmer's Reference Guide\""}
{"id": "2279548", "revid": "14691", "url": "https://it.wikipedia.org/wiki?curid=2279548", "title": "Razzo Delta II", "text": ""}
{"id": "2279553", "revid": "161273", "url": "https://it.wikipedia.org/wiki?curid=2279553", "title": "Cometa Biela", "text": ""}
{"id": "2279563", "revid": "1442080", "url": "https://it.wikipedia.org/wiki?curid=2279563", "title": "Aeroporto di Crotone", "text": "L\u2019aeroporto di Crotone-Sant'Anna, noto anche come Aeroporto \"Pitagora\" e Aeroporto dello Jonio (IATA: CRV, ICAO: LIBC), \u00e8 un aeroporto italiano situato a 15\u00a0km a sud della citt\u00e0 di Crotone, lungo la SS 106 in direzione di Catanzaro da cui dista circa 40\u00a0km, nel territorio comunale di Isola di Capo Rizzuto.\nTerzo aeroporto della Calabria, serve principalmente la provincia di Crotone, la fascia jonica del basso Ionio cosentino e parte della provincia di Catanzaro. La societ\u00e0 di gestione \u201cAeroporto S. Anna S.p.A.\u201d, fondata a novembre del 1993.\nLa struttura, la cui aerostazione \u00e8 intitolata al filosofo Pitagora, \u00e8 dotata di una pista in asfalto lunga 2000\u00a0m e larga 45\u00a0m, posta all'altitudine di 158\u00a0m/520\u00a0ft con orientamento della pista 17-35.\nStoria.\nSeconda Guerra Mondiale e il bombardamento del 13 luglio 1943.\nDurante la Seconda guerra mondiale, l'aeroporto fu utilizzato dalla Regia Aeronautica: centrale fu il suo impiego nello scacchiere italiano durante l'estate del 1943, infatti, nella notte del 9 luglio incominci\u00f2 lo sbarco in Sicilia, nome in codice operazione Husky. Nella prima mattina del 10, il 5\u00ba Stormo Tuffatori, con il 101\u00ba e il 102\u00ba Gruppo, guidato quest'ultimo dal leggendario \"asso\" Giuseppe Cenni, si spost\u00f2 da Tarquinia all'Aeroporto di Crotone, che diverr\u00e0 la nuova base operativa dello Stormo \"Tuffatori\". Appena atterrati arriv\u00f2 subito l\u2019ordine di ridecollare: vi fu solo il tempo per agganciare le bombe e, alle 18.10, instancabilmente, decollarono 2 formazioni di 4 velivoli: una guidata dal T.Col. Nobili, Comandate dello Stormo, e l\u2019altra dal Magg. Cenni, Comandante di Gruppo. Arrivati, sulle coste di fronte ad Augusta, furono travolti da un inferno di fuoco. Finito lo sgancio delle bombe contro le navi da guerra Alleate, gli 8 Re.2002 italiani furono intercettati da Spitfire. Tre velivoli furono abbattuti: tra cui il Comandante del 5\u00ba Stormo, T.Col. Nobili. Quel drammatico lutto port\u00f2 i vertici ad affidare a Cenni il comando dello Stormo, diventando cos\u00ec, a soli 28 anni, il pi\u00f9 giovane comandante di Stormo della Regia Aeronautica. Nonostante fosse emerso, dal giorno precedente, che affrontare quei cieli senza scorta fosse un suicidio: Cenni, ligio agli ordini, continu\u00f2 senza esitazione seguito con altrettanta determinazione dai suoi uomini. L\u201911 vi furono 2 missioni: ma con la perdita di altri 3 piloti. Stessa cosa il 12, dove fu abbattuto il Ten. Moglia, che per\u00f2 riusc\u00ec a salvarsi. Cos\u00ec il 13 che vide Cenni, in una giostra furibonda, disimpegnare i propri piloti attaccati da un gruppo di Spitfire: riuscendo anche ad abbatterne uno. Ma altri 2 piloti del 101\u00ba Gruppo persero la vita. Ma quel giorno rappresent\u00f2 una pagina drammatica per l'Aeroporto di Crotone, infatti, ben 50 Bombardieri B.24 rasero al suolo l'intero aeroporto: il 5\u00ba Stormo non c\u2019era pi\u00f9! Completamente annullato. Evidentemente la manciata di piloti italiani dava fastidio alle operazioni degli alleati: data la veemenza della reazione. Il giovane neocomandante si trov\u00f2 cos\u00ec a dirigere il momento pi\u00f9 drammatico dello Stormo. Trasportare i feriti pi\u00f9 gravi, spostare i morti e organizzare una striscia di emergenza per far decollare gli aerei che si potevano salvare. Direzione l'Aeroporto di Manduria (Taranto): nuova base di quel che restava del 5\u00ba Stormo Tuffatori. Pochi giorni a Cenni, e ai suoi uomini, per inventarsi nuovi Re.2002, ritirarne altri a Reggio Emilia, ricominciare da zero la vita di uno Stormo e alla fine di luglio riprendere regolarmente con le missioni. Nel frattempo, il 25 luglio, cadde il fascismo: ma il 5\u00ba Stormo rimase compatto sotto la guida di Cenni, la guerra andava avanti e lo Stormo c'era.\nDal dopoguerra ad oggi.\nL'aeroporto \u00e8 stato poi base operativa dell'ITAVIA dal 1963, con un volo passeggeri per l'aeroporto di Ciampino e un volo postale per l'aeroporto di Fiumicino. Nonostante un primo aumento di voli, sia charter e sia cargo, con l'apertura dello scalo di Lamezia Terme la Compagnia incominci\u00f2 un progressivo spostamento dei voli che la port\u00f2 in seguito in 10 ottobre 1979 a chiudere la base di Crotone e a trasferire tutto lo staff a Lamezia Terme. \nNel 2012 l'ENAC e l'ENAV hanno dotato l'aeroporto di Crotone di un impianto ILS per atterraggi anche in cattive condizioni climatiche e con scarsa visibilit\u00e0. Il 15 aprile 2015 i giudici del Tribunale civile di Crotone hanno dichiarato fallita la societ\u00e0 di gestione dell'aeroporto.\nDal 1\u00ba novembre 2016 l'aeroporto ha cessato l'attivit\u00e0.\nLa gestione dell'aeroporto di Crotone \u00e8 passata alla Societ\u00e0 Aeroportuale Calabrese - S.A.CAL. S.p.A. nell'estate del 2017.\nL'aeroporto ha riaperto alle operazioni di volo il 30 novembre 2017; l'inaugurazione \u00e8 avvenuta trasportando la squadra del Crotone in vista della partita di Coppa Italia contro il Genoa. Con la successiva rinuncia dell'unica compagnia che vi volava - Fly Servus - lo scalo, pur formalmente aperto, non \u00e8 stato servito da nessun volo di linea fino all'estate 2018.\nDa giugno 2018 la compagnia Ryanair ha riattivato due voli nazionali per la stagione estiva per Bergamo e Pisa. Per l\u2019estate 2018 ogni sabato la compagnia aerea AlbaStar ha effettuato collegamenti da Milano Bergamo e da Verona.\nIn seguito, presso l'aeroporto di Crotone rimane operativa la compagnia Ryanair con due tratte per Bergamo e per Bologna e, dal 28 marzo 2022, anche per Venezia."}
{"id": "2279565", "revid": "117451698", "url": "https://it.wikipedia.org/wiki?curid=2279565", "title": "Siren (singolo)", "text": " \u00e8 l'undicesimo singolo della cantautrice giapponese Nana Kitade, pubblicato il 26 marzo 2008. La canzone \"Siren\" \u00e8 stata utilizzata come tema musicale della serie anime \"Ruby Gloom\". In allegato al singolo \u00e8 presente un DVD, contenente il videoclip di \"Siren\" e un'intervista. Il singolo \u00e8 stato prodotto da Marty Friedman, ex chitarrista dei Megadeth. "}
{"id": "2279573", "revid": "339392", "url": "https://it.wikipedia.org/wiki?curid=2279573", "title": "Cadigia", "text": ""}
{"id": "2279574", "revid": "599013", "url": "https://it.wikipedia.org/wiki?curid=2279574", "title": "F\u01cexi\u00e1n", "text": ""}
{"id": "2279575", "revid": "466539", "url": "https://it.wikipedia.org/wiki?curid=2279575", "title": "Antonio Monselesan", "text": "Biografia.\nNato in Libia da padre veneto e madre pugliese, dopo la Seconda guerra mondiale ritorn\u00f2 in Italia, a Borgo a Mozzano in Toscana. Trasferitosi poi a Roma, dove praticava boxe, venne notato da qualcuno nel mondo del cinema che gli propose alcune piccole parti agli inizi degli anni sessanta. Nel 1968 con \"Rose rosse per il f\u00fchrer\" ebbe la sua prima parte importante. \u00c8 apparso in quattro film di Bud Spencer e Terence Hill, tra i quali \"Lo chiamavano Trinit\u00e0...\" (1970), nel quale interpretava un bounty killer, e \"...continuavano a chiamarlo Trinit\u00e0\" (1971), nel ruolo di Wild Cat Hendricks.\nNel 1973 form\u00f2 insieme a Mario Gariazzo una societ\u00e0, la Norma film. Durante la sua carriera cinematografica, terminata alla fine degli anni settanta, aveva preso parte a pi\u00f9 di trenta film. Finita l'esperienza nel cinema torn\u00f2 ad occuparsi di boxe, prima in Spagna dove allen\u00f2 pugili professionisti per venti anni, e quindi a partire dal 2005 a Lucca, dove svolse il ruolo di allenatore alla Pugilistica Lucchese. \u00c8 morto il 25 febbraio 2015 a Lucca."}
{"id": "2279585", "revid": "315341", "url": "https://it.wikipedia.org/wiki?curid=2279585", "title": "Ufficiale militare", "text": ""}
{"id": "2279592", "revid": "599", "url": "https://it.wikipedia.org/wiki?curid=2279592", "title": "Johan Ludwig William Valdemar Jensen", "text": ""}
{"id": "2279596", "revid": "1123126", "url": "https://it.wikipedia.org/wiki?curid=2279596", "title": "Chiesa cattolica in Botswana", "text": "La Chiesa cattolica in Botswana \u00e8 parte dell'universale chiesa cattolica, in comunione con il vescovo di Roma, il papa.\nStoria.\nLa Chiesa cattolica in Botswana \u00e8 stata fondata alla fine del XIX secolo, con l'arrivo dei primi missionari gesuiti nell'aprile del 1879 a Shoshong e a Tati. Ma ben presto le due missioni furono abbandonate. In seguito arrivarono altri religiosi, finch\u00e9 nel 1959 fu fondata la prefettura apostolica del Bechuanaland, che divenne del Botswana con la nascita dello Stato indipendente nel 1966. La prima diocesi fu quella di Gaborone, fondata nel 1970, da cui, nel 1998, fu staccato ed eretto il vicariato apostolico di Francistown, affidato ai missionari Verbiti. Tra il 10 e il 19 settembre 1988 la Chiesa cattolica del Botswana ricevette la visita di papa Giovanni Paolo II.\nOrganizzazione ecclesiastica.\nLa Chiesa cattolica \u00e8 presente sul territorio con le diocesi di Gaborone e di Francistown, suffraganee dell'arcidiocesi di Pretoria.\nStatistiche.\nLa Chiesa cattolica in Botswana al termine dell'anno 2010 su una popolazione di 1.951.000 persone contava 51.553 battezzati, corrispondenti al 2,6% del totale. Inoltre gestiva 42 istituti scolastici e 19 istituti di beneficenza.\nNunziatura apostolica.\nNel 2000 la Santa Sede ha stabilito una delegazione apostolica in Botswana, elevata al rango di nunziatura apostolica il 7 febbraio 2009. Sede del nunzio apostolico \u00e8 la citt\u00e0 di Pretoria, nella Repubblica Sudafricana.\nConferenza episcopale.\nL'episcopato del Botswana \u00e8 membro della Conferenza dei Vescovi Cattolici dell'Africa Meridionale (\"The Southern African Catholic Bishops' Conference\", SACBC), cui aderiscono anche i vescovi di eSwatini e del Sudafrica."}
{"id": "2279607", "revid": "359266", "url": "https://it.wikipedia.org/wiki?curid=2279607", "title": "Faustinho Can\u00e9", "text": ""}
{"id": "2279609", "revid": "7336", "url": "https://it.wikipedia.org/wiki?curid=2279609", "title": "Acetiletere", "text": ""}
{"id": "2279610", "revid": "7336", "url": "https://it.wikipedia.org/wiki?curid=2279610", "title": "Acetil etere", "text": ""}
{"id": "2279634", "revid": "1494169", "url": "https://it.wikipedia.org/wiki?curid=2279634", "title": "Acetico", "text": ""}
{"id": "2279644", "revid": "709406", "url": "https://it.wikipedia.org/wiki?curid=2279644", "title": "Acetile", "text": "In chimica organica, l'acetile (spesso \u00e8 abbreviato come Ac) \u00e8 un gruppo funzionale composto dalla parte acilica dell'acido acetico (-COCH3).\nRuolo biologico.\nIn natura \u00e8 spesso associato a macromolecole come il coenzima A oppure ad enzimi adibiti al suo metabolismo come il complesso della piruvato deidrogenasi.\nL'acetile riveste un ruolo fondamentale nella maggior parte dei processi anabolici cellulari.\nIn natura l'acetile \u00e8 sempre legato ad altre biomolecole durante il processo di sintesi, \u00e8 ottenuto per decarbossilazione ossidativa del piruvato ad opera della piruvato decarbossilasi, enzima appartenente al complesso della piruvato deidrogenasi."}
{"id": "2279648", "revid": "7336", "url": "https://it.wikipedia.org/wiki?curid=2279648", "title": "Acetica", "text": ""}
{"id": "2279652", "revid": "86341", "url": "https://it.wikipedia.org/wiki?curid=2279652", "title": "Marco Di Tillo", "text": "Biografia.\nSi laurea in Psicologia nel 1976. Inizia come autore di testi per fumetti. Vince il Premio Paese Sera per una nuova striscia italiana con la strip \"Piero\", su disegni di Fabio Petrassi. \u00c8 premiato da Hugo Pratt al Salone dei fumetti di Lucca. Scrive per il settimanale \"Il Giornalino\" le serie a fumetti \"I grandi del cinema\", \"I grandi del calcio\", \"I grandi del jazz\", e i fumetti di Gianni De Luca su Marilyn Monroe e Tot\u00f2. Realizza con il disegnatore Rodolfo Torti la strip \"Yeti\" e con Fabio Petrassi \"Grosky Hotel\" pubblicato dal \" Il Mago di Mondatori\".\nPartecipa ad alcune edizioni del Festival di Montecatini per il cinema in Super 8. Nel 1978 inizia a lavorare per RadioRai. Scrive \"Amore vuol dire\" con Nanni Loy e Annabella Cerliani, \"Che giorno era quel giorno?\" con Massimo Guglielmi, \"Il Guastafeste\" con Massimo Giuliani, \"Ribalta aperta \", \"Un'invenzione chiamata disco\" con Marco Ferrante. Con Serena Dandini firma invece i testi del programma \"Professione Jazz\", radiodrammi sulla vita dei protagonisti del jazz, per Radio 1, su coordinamento di Adriano Mazzoletti.\nNel 1980 firma sceneggiatura e regia del telefilm \"Cercai l'amor\", telefilm prodotto dal Centro Sperimentazione Rai e dalla Reiac Film. Nel 1983 passa a scrivere per la televisione. Tra i suoi vari programmi \"Forte Fortissimo\", \"Il sabato dello Zecchino\", \"Spazio Aperto\", \"Bellezza e dintorni\", \"Regali di Natale di Don Lurio\", \"Ciao Italia\", \"Una giornata frizzante\", \"Pomeriggio sul Due\", \"Scrupoli\" e \"Ingresso Libero.\"\nNel 1988 dirige il film giallo per bambini \"Operazione pappagallo\", scritto con Piero Chiambretti e Claudio Delle Fratte. Nel 2000 scrive e dirige il suo secondo film \"Un anno in campagna\".\nNel 1994 scrive per Einaudi il romanzo d'avventura per ragazzi \"Il giovane cavaliere\", a cui fa seguito, per le edizioni Mursia, \"Tre ragazzi ed il sultano\". Poi ci sono le favole illustrate per bambini, \"Mamma Natale\" e \"Mamma Natale e i Pirati,\" sempre per Mursia, con protagonista la buffa sorella di Babbo Natale.\nNel 2002 scrive in inglese \"Rome for Two\", seguito nel 2005 da \"Walkin' Rome\", libro di itinerari da fare a piedi a Roma (Edizioni Made in Italy).\nNel 2013 arriva il romanzo giallo \"Destini di sangue\" per Arkadia Editore. Protagonista del romanzo \u00e8 il poliziotto Marcello Sangermano.\nSempre nel 2013 pubblica negli Stati Uniti il thriller storico \"The Other Eisenhower\" (Webster House), scritto a quattro mani con l'autore americano Augustine Campana.\nNel gennaio 2018 esce il giallo per ragazzi \"Il ladro di Picasso\" (Edizioni Corsare). La storia si svolge sulla Costa Azzurra nell'estate del 1955. A luglio esce il giallo \"Tutte le strade portano a Genova\" (Fratelli Frilli Editori) con protagonista l'ispettore della squadra mobile genovese Marco Canepa.\nNel luglio 2019 esce il secondo giallo della serie con l'ispettore genovese Marco Canepa dal titolo \"Omicidio all'Acquario di Genova\" (Fratelli Frilli Editori). \nNel gennaio 2020 esce \"Una santa per amica (Teresa di Calcutta vista da vicino)\", per le Edizioni Dehoniane. Storia della sua amicizia con la missionaria da lui frequentata per oltre vent'anni. Nello stesso anno pubblica negli Stati Uniti \"The Dollfuss Directive\" (Skyway Press), scritto insieme ad Augustine Campana, un thriller ambientato a Venezia nel 1934. A febbraio 2021 esce il terzo giallo con protagonista l'ispettore genovese Marco Canepa, dal titolo \"Come lupi nella neve\" (Fratelli Frilli Editori)."}
{"id": "2279656", "revid": "1652635", "url": "https://it.wikipedia.org/wiki?curid=2279656", "title": "Tito Andronico", "text": "La Tragedia di Tito Andronico (\"The Tragedy of Titus Andronicus\") \u00e8 la prima tragedia di Shakespeare, composta con molta probabilit\u00e0 tra il 1589 e il 1593, probabilmente con la collaborazione di George Peele. Narra la storia di un immaginario generale romano che si vuole vendicare di Tamora, regina dei Goti.\nAderente al genere della tragedia di vendetta che con \"La tragedia spagnola\" di Thomas Kyd aveva avuto in quegli anni uno straordinario successo, l'opera si rif\u00e0 a Seneca e Ovidio, mantenendo del primo la struttura tragica e del secondo un linguaggio e un tono elegiaco che rimandano alle \"Metamorfosi\".\n\u00c8 sicuramente la tragedia shakespeariana pi\u00f9 violenta e sanguinaria; tuttavia era molto popolare ai suoi tempi, per poi perdere i favori del pubblico verso la fine del XVII secolo. Durante l'et\u00e0 vittoriana questa tragedia venne duramente criticata per la gratuit\u00e0 delle scene violente e quindi poco rappresentata. Soltanto nel XX secolo la reputazione del \"Tito Andronico\" torn\u00f2 in auge.\nTrama.\nAtto I.\nL'Imperatore di Roma \u00e8 morto, e i suoi figli Saturnino e Bassiano litigano per il possesso del trono. Il Tribuno della plebe, Marco Andronico, annuncia che la plebe ha scelto come nuovo imperatore suo fratello, Tito Andronico, un generale romano appena tornato da una campagna militare durata dieci anni contro i nemici dell'impero. Tito entra a Roma portando con s\u00e9 alcuni prigionieri: Tamora, regina dei Goti, con i suoi figli, e Aronne il Moro. Tito ritiene un suo pio dovere religioso sacrificare il primo figlio di Tamora, Alarbo, alla memoria dei propri figli caduti durante la guerra. Tamora lo implora di non sacrificare Alarbo, e quando Alarbo viene comunque ucciso, giura vendetta.\nTito Andronico rifiuta, in segno di umilt\u00e0, di diventare imperatore e rinuncia in favore del figlio maggiore del vecchio imperatore, Saturnino; i due concordano il matrimonio di Saturnino con la figlia prediletta di Tito, Lavinia. Non sanno che Bassiano e la ragazza si erano precedentemente sposati in segreto: i due giovani decidono di fuggire, aiutati da un altro dei figli di Tito, Muzio. Nel tentativo di impedire la fuga Tito si scontra con Muzio e lo uccide.\nSaturnino, novello imperatore, decide quindi di sposare invece Tamora. Spinti l'uno dall'invidia per la popolarit\u00e0 di Tito e dall'affronto subito per il rifiuto di Lavinia, l'altra dall'odio verso chi ha ucciso il suo figlio maggiore, la coppia decide di vendicarsi sulla famiglia di Andronico.\nAtto II.\nIl giorno seguente, durante una battuta di caccia, Aronne, l'amante di Tamora, incontra i figli di Tamora, Chirone e Demetrio, e discute con loro su chi dovrebbe prendersi le grazie di Lavinia.\nAronne ha gioco facile nel convincerli a tendere un agguato nel bosco a Bassiano e a ucciderlo davanti a Lavinia mentre Tamora osserva soddisfatta. Lavinia disperata chiede aiuto a Tamora e implora piet\u00e0. Tamora rifiuta: vuole la sua vendetta. Chirone e Demetrio portano via Lavinia, la torturano, la violentano e successivamente le tagliano lingua e mani.\nAronne conduce quindi i figli di Tito, Marzio e Quinto, nel luogo in cui \u00e8 stato ucciso Bassiano, e li accusa falsamente dell'omicidio; l'Imperatore ha cos\u00ec la scusa per farli arrestare. Nel frattempo Marco trova la mutilata Lavinia nel bosco, la soccorre e la riconduce dal padre.\nAtto III.\nTito e il suo figlio rimasto Lucio sono preoccupati per le vite di Marzio e Quinto, ma non sanno che questi sono gi\u00e0 stati giustiziati. Marco entra con la nipote Lavinia, ma nessuno riesce a capire se lei tenti di scagionare o incolpare i suoi fratelli.\nEntra Aronne e dice agli uomini che l'Imperatore risparmier\u00e0 i prigionieri, se uno di loro in cambio sacrificher\u00e0 una mano. Tutti offrono di sacrificare la propria, ma Tito chiede ad Aronne di tagliargliela, e questi esegue. Come tutta risposta, un messaggero consegna a Tito le teste mozzate dei suoi figli.\nTito ordina quindi a Lucio di fuggire da Roma e di radunare un esercito tra quelli che erano in precedenza i suoi nemici, i Goti. Una volta tornato a casa, la disperazione di Tito sconfina nella follia, e i suoi familiari cominciano a essere veramente preoccupati per lui.\nAtto IV.\nLucio il giovane, il nipote di Tito, che lo stava aiutando a leggere alcune storie a Lavinia, si accorge che ella non vuole lasciare il libro per nessun motivo. In quel libro Lavinia mostra a Tito e a Marco la storia di Filomela, nella quale la vittima di una violenza, muta come ora lei era, \"scrive\" il nome del suo violentatore. Marco le d\u00e0 un bastone grande abbastanza perch\u00e9 lei lo possa stringere con la bocca e con i moncherini, e con esso la ragazza scrive i nomi degli aggressori nel terreno sabbioso. Una volta letti, tutti i presenti giurano vendetta.\nTito si finge allora impazzito, fa legare biglietti con preghiere e invocazioni agli dei a delle frecce e ordina ai suoi scudieri di scagliarle verso il cielo. Marco lancia le sue frecce in modo tale che atterrino all'interno del palazzo dell'imperatore Saturnino: costui si irrita molto e ordina di giustiziare un buffone che gli aveva consegnato l'ennesima supplica da parte di Tito.\nTamora intanto partorisce un bambino di pelle scura: l'ostetrica potrebbe rivelare che il padre in realt\u00e0 \u00e8 Aronne. Egli decide cos\u00ec di uccidere la serva e fugge con il bambino per salvarlo dall'inevitabile furia dell'Imperatore tradito.\nAtto V.\nLucio, mentre sta marciando su Roma con l'esercito appena radunato, incontra Aronne e lo cattura. Per poter salvare suo figlio, Aronne rivela quindi l'intero complotto, confessandosi ispiratore degli omicidi, dello stupro e delle mutilazioni di Lavinia.\nTamora, convinta della pazzia di Tito, va da lui insieme ai suoi due figli, travestiti da spiriti della \"Vendetta\", dell\"'Assassinio\" e dello \"Stupro\". Racconta a Tito che, con i poteri di spirito sovrannaturale, gli assicurer\u00e0 la sua vendetta se egli convincer\u00e0 Lucio a interrompere l'avanzata verso Roma.\nTito acconsente, manda Marco a invitare Lucio a partecipare a un banchetto e chiede a \"Vendetta\" (in realt\u00e0 Tamora), di invitare anche l'Imperatore. Insiste per\u00f2 affinch\u00e9 \"Stupro\" e \" Assassinio\" (Chirone e Demetrio) restino con lui come suoi ospiti.\nTito fa legare Chirone e Demetrio dai suoi servi e a quel punto rivela loro il suo piano: li sgozzer\u00e0, mentre Lavinia raccoglier\u00e0 il loro sangue stringendo una coppa con i suoi moncherini, quindi li far\u00e0 a pezzi e con le loro carni preparer\u00e0 un pasticcio che verr\u00e0 servito durante il banchetto alla loro madre. \u00c8 la stessa vendetta che Procne mise in atto per lo stupro della sorella Filomela.\nIl giorno del banchetto Tito si presenta nel salone vestito da cuoco e invita tutti a mangiare a saziet\u00e0. Chiede quindi a Saturnino se un padre dovrebbe uccidere la figlia qualora essa fosse stata stuprata. Quando l'Imperatore si dichiara d'accordo, Tito improvvisamente uccide Lavinia e dice a Saturnino ci\u00f2 che Tamora e i suoi figli hanno fatto. Rivela anche che Chirone e Demetrio si trovano nel pasticcio di carne che Tamora ha appena mangiato con soddisfazione e subito dopo uccide l'inorridita perfida donna. Gli eventi precipitano. Saturnino uccide Tito: Lucio uccide Saturnino.\nLucio viene acclamato come nuovo imperatore. Egli, lo zio Marco e tutti i presenti tributano un commosso e addolorato addio a Tito.\nLucio dispone quindi che sia data un'appropriata sepoltura all'imperatore Saturnino, mentre il corpo di Tamora venga dato in pasto alle bestie. Quanto ad Aronne sia seppellito vivo fino alle spalle e lasciato a morire di fame e sete.\nAronne, impenitente e orgoglioso fino all'ultimo, proclama:\nAmbientazione e fonti.\nAmbientazione.\nA differenza di altre opere teatrali di Shakespeare (come il \"Giulio Cesare\", l\"'Antonio e Cleopatra\" e il \"Coriolano\"), la storia del \"TIto Andronico\" \u00e8 inventata. Anche il contesto storico in cui la tragedia \u00e8 collocata non pu\u00f2 essere ricollegato ad un periodo preciso della storia di Roma. Secondo la versione in prosa dell'opera, gli eventi si collocherebbero \"ai tempi di Teodosio\", che fu imperatore dal 379 al 395. D'altra parte il contesto in cui Shakespeare colloca la tragedia potrebbe essere, come suggerisce Clifford Huffman, \"verso la fine della Roma imperiale cristiana\", magari durante il regno di Giustiniano (527-565). Una collocazione tarda \u00e8 sostenuta anche da Grace Starry West, la quale sostiene che \"la Roma del \"Tito Andronico\" \u00e8 una Roma successiva a Bruto, Cesare e Ovidio. Sappiamo che si tratta di una Roma pi\u00f9 tarda perch\u00e9 l'imperatore viene chiamato spesso \"Cesare\"; perch\u00e9 i personaggi alludono costantemente a Tarquinio, Lucrezia e Bruto, suggerendo che essi siano a conoscenza della nuova fondazione di Roma ad opera di Bruto dalle stesse nostre fonti letterarie, ovvero Livio e Plutarco\".\nAltri studiosi sono invece pi\u00f9 incerti. Per esempio, Jonathan Bate ha sottolineato che la tragedia comincia con Tito che torna da una vittoriosa campagna militare durata dieci anni contro i Goti, come avvenne all'apice della grandezza di Roma imperiale, ma si conclude con i Goti che invadono la stessa Roma, come avvenne alla fine della sua storia. Sulla linea di Bate, anche T.J.B. Spencer sostiene che \"l'opera non attinge a nessuna situazione politica realmente avvenuta nella storia di Roma; \u00e8 piuttosto un sommario della politica romana. Invece che rappresentare una particolare serie di istituzioni politiche romane, il \"TIto Andronico\" include tutte quelle che si sono venute a realizzare a Roma\".\nFonti.\nNel suo sforzo di creare il suo racconto in uno specifico contesto storico, Shakespeare potrebbe aver consultato le \"Gesta Romanorum\", una raccolta di storie, leggende, miti e aneddoti molto note all'epoca scritte in lingua latina, le quali traevano spunto da personaggi ed eventi della storia per poi rielaborarli. Mentre Shakespeare era in vita, uno scrittore noto per lavorare in questo modo era Matteo Bandello, il quale ha tratto spunto per le sue opere da autori come Giovanni Boccaccio e Geoffrey Chaucer, e che quindi potrebbe essere stato una fonte indiretta per lo stesso Shakespeare. Cos\u00ec anche potrebbe aver lavorato il primo grande scrittore inglese a scrivere nel suo stile, William Painter, il quale riutilizz\u00f2, fra gli altri, testi di Erodoto, Plutarco, Aulo Gellio, Claudio Eliano, Livio, Tacito, Giovanni Battista Giraldi e lo stesso Bandello.\nTuttavia \u00e8 anche possibile rintracciare fonti pi\u00f9 specifiche. La fonte principale per lo stupro e la mutilazione di Lavinia, come anche della successiva vendetta di Tito, sono \"Le Metamorfosi\" di Ovidio, che vengono citate nella tragedia esplicitamente quando Lavinia le utilizza per aiutarsi a far capire a Tito e Marco che cosa gli \u00e8 successo. Nel sesto libro delle \"Metamorfosi\", infatti, Ovidio racconta la storia dello stupro di Filomela, figlia del re di Atene Pandione. Nonostante i cattivi presagi, Procne, sorella di Filomela, sposa Tereo di Tracia da cui poi ha un figlio, Itys. Dopo cinque anni in Tracia, Procne desidera rivedere sua sorella e persuade Tereo a partire per Atene e andare a prendere Filomela per portarla a corte. Quando Filomela si rifiuta di partire, Tereo la trascina in una foresta e la stupra. Poi Tereo le taglia la lingua, per evitare che possa dire a qualcuno del misfatto e quindi torna da Procne, raccontando a sua moglie che la sorella \u00e8 morta. Filomela quindi decide di tessere un arazzo nel quale scrive il nome di Tereo, per poi consegnarlo a Procne. Le due sorelle si incontrano nella foresta ed insieme elaborano la loro vendetta. Uccidono il piccolo Itys e ne cucinano il suo corpo in una torta, che successivamente Procne serve a Tereo. Durante il pasto Filomela si rivela e mostra a Tereo la testa del figlio ucciso, raccontandogli quello che hanno fatto.\nPer la scena in cui Lavinia rivela i nomi dei suoi stupratori scrivendo sulla sabbia, Shakespeare potrebbe aver utilizzato una storia anch'essa contenuta nelle \"Metamorfosi\" (nel primo libro), ovvero quella che racconta dello stupro di Io da parte di Zeus che, per evitare che si divulghi il fatto, trasforma la donna in una vacca. Una volta incontrato il padre Inaco, Io tenta di dirgli il nome di Zeus e, non riuscendo a parlare, le viene in mente l'idea di scrivere il nome sulla sabbia con il suo zoccolo.\nLa vendetta di Tito pu\u00f2 essere stata influenzata dal \"Tieste\" di Seneca, scritta nel I secolo d.C. Il mito, da cui trae spunto l'autore romano, racconta di Tieste, figlio del re di Pisa Pelope, che, insieme a suo fratello Atreo viene esiliato dal padre perch\u00e9 accusati di aver ucciso il loro fratellastro, Crisippo. I due fratelli si rifugiano a Micene e presto riescono ad ascendere al trono condividendone la carica. Ben presto Tieste e Atreo diventano gelosi l'uno dell'altro. Tieste riesce con l'inganno a scacciare dal trono Atreo il quale, grazie all'aiuto di Zeus ed Ermes, ottiene l'allontanamento da Micene di Tieste. Subito dopo Atreo viene a sapere che sua moglie, Erope, ha una relazione con Tieste e giura vendetta. Chiede a Tieste di ritornare a Micene con la sua famiglia, promettendogli che tutte le discordie sono messe alle spalle. Ma, quando Tieste ritorna in citt\u00e0, Atreo uccide in segreto i figli di suo fratello, Pelopia ed Egisto. Ne taglia le loro mani e le loro teste e cucina il resto dei loro corpi in una torta. Durante la festa che celebra la riconciliazione dei due fratelli, Atreo serve a Tieste la torta fatta con i corpi dei suoi figli. Una volta che Tieste finisce il suo pasto, Atreo gli mostra le loro mani e teste confessando ad un disperato Tieste che cosa ha fatto.\nUn'altra fonte specifica \u00e8 ricavabile nella scena finale, quando Tito chiede a Saturnino se un padre debba uccidere sua figlia quando questa \u00e8 stata stuprata. La domanda \u00e8 un riferimento diretto alla storia di Verginia raccontata dalla \"Storia di Roma\" di Tito Livio. Attorno al 451 a.C., un decemviro della repubblica romana, Appio Claudio Crasso, si innamor\u00f2 di una ragazza plebea, Verginia, che per\u00f2 era promessa sposa di un ex tribuno, Lucio Icilio. Verginia rifiut\u00f2 le \"avances\" di Claudio, il quale decise di rapirla e stuprarla. Sia Icilio che il padre di Verginia, il noto centurione Lucio Verginio, erano delle persone rispettabili e Claudio venne costretto a difendere il proprio diritto di possedere la ragazza. Nel foro Claudio spavent\u00f2 violentemente i sostenitori di Icilio e di Verginio che scapparono. Vedendo la propria sconfitta ormai certa, Verginio chiese a Claudio se potesse parlare da solo con la figlia, che acconsent\u00ec. Il padre per\u00f2 pugnal\u00f2 a morte la figlia, dicendo che la sua morte era l'unico modo per renderla libera.\nPer la scena dove Aronne inganna Tito facendogli tagliare la mano sapendo gi\u00e0 che i suoi figli sono stati giustiziati, la fonte primaria potrebbe essere stata un racconto popolare riguardo alla vendetta di un Moro, pubblicata in diverse lingue durante il XVI secolo (la sua versione in lingua inglese contenuta nello Stationers' Register del 1569 non ci \u00e8 pervenuta). Il racconto narra la vicenda di uno schiavo moro che viene punito dal suo padrone e che medita vendetta. Lo schiavo moro si reca presso la torre con il fossato in cui vivono i due figli del suo padrone e la moglie, che stupra violentemente. Le sue grida attirano l'attenzione del padrone che corre verso la torre, ma il suo servo tira s\u00f9 il ponte levatoio lasciandolo fuori e poi uccide sulle mura i figli. Il padrone dice al suo servo che \u00e8 disposto a fare qualunque cosa pur di salvare la moglie, e il moro gli chiede di tagliarsi il naso. L'uomo lo fa ma il moro uccide comunque la moglie e il padrone muore dal dolore. Il moro quindi si getta dalle mura per evitare la condanna.\nRiguardo ai nomi dei personaggi, Shakespeare ha tratto spunto da diverse fonti. Ad esempio, il nome del protagonista Tito potrebbe essere un richiamo all'imperatore Tito Flavio Vespasiano, che govern\u00f2 a Roma dal 79 all'81. Jonathan Bates ipotizza che \"Andronico\" potrebbe derivare dal co-imperatore bizantino Andronico V Paleologo, in carica dal 1403 al 1407. Tuttavia, dato che Shakespeare difficilmente avrebbe avuto conoscenza delle vicende di questi imperatori, sembrerebbe pi\u00f9 probabile che il drammaturgo inglese abbia tratto spunto dal racconto \"Andronico e il leone\" contenuto nella raccolta delle \"Epistoles familiares\" di Antonio de Guevara. Questo racconto narra le vicende di un sadico imperatore di nome Tito, il quale si divertiva a gettare gli schiavi nelle gabbie di animali feroci per vederli squartati e mangiati. Ma, quando uno schiavo chiamato Andronico venne gettato nella gabbia di un leone, la bestia plac\u00f2 la sua ira e si fece coccolare dallo schiavo. L'imperatore domand\u00f2 allo schiavo come fosse riuscito, e quest'ultimo gli rispose che una volta aveva aiutato il leone togliendoli una spina da una sua zampa. Bates sostiene che questo racconto, con un personaggio chiamato Tito e l'altro chiamato Andronico, potrebbe spiegare il motivo per cui diverse fonti coeve alle prime rappresentazioni dell'opera si riferiscano ad essa come \"Titus &amp; Ondronicus\".\nGeoffrey Bullough sostiene che l'arco narrativo di Lucio (il quale si allontana dal padre, poi viene esiliato dalla citt\u00e0 e infine ritorna gloriosamente per vendicare l'onore della sua famiglia) \u00e8 stato elaborato da Shakespeare traendo spunto dalla \"Vita di Coriolano\" di Plutarco (contenuta nelle sue \"Vite parallele\").. Per quanto riguarda il suo nome, Frances Yates ipotizza che sia un richiamo a San Lucio, che introdusse il cristianesimo in Inghilterra. Ma Jonathan Bates, d'altro canto, contesta questa ipotesi sostenendo che invece il nome di Lucio richiami a Lucio Giunio Bruto, padre fondatore della repubblica romana, dato che quest'ultimo fu \"l'uomo che guid\u00f2 il popolo alla rivolta [...]. Ovvero il ruolo che ha Lucio nella tragedia\".\nIl nome di Lavinia \u00e8 stato probabilmente tratto dalla figura mitica di Lavinia, figlia del re del Latium Latino, la quale, nell\"'Eneide\" di Virgilio, corteggia Enea mentre quest'ultimo \u00e8 impegnato nel trovare una nuova patria alla sua gente. A.C. Hamilton ipotizza che il nome di Tamora potrebbe essere un richiamo a Tomiri, la temibile regina dei Massageti. Eugene M. Waith suggerisce che il nome di Alarbo (il figlio di Tamora che viene ucciso da Tito all'inizio della tragedia) possa derivare dal \"The Arte of English Poesie\" di George Puttenham (1589). G.K. Hunter ha collegato il Saturnino del \"Tito Andronico\" di Shakespeare con il Saturnino descritto nella \"Storia dell'impero dopo Marco Aurelio\" di Erodiano, dove si parla di un tribuno violento e geloso con questo nome. Ma sul nome di Saturnino Waith ipotizza che Shakespeare abbia potuto pensare ad una teoria astrologica che potrebbe aver visto nel \"The Kalendayr of the shyppars\" di Guidone Mercatore (1503), nel quale si dice che gli uomini nati sotto l'influenza di Saturno sono \"falsi, invidiosi e maliziosi\"\nMolto probabilmente i nomi di Caio, Demetrio, Marco, Marzio, Quinto, Emilio e Sempronio sono tratti dalla \"Vita di Scipione Africano\" di Plutarco. Il nome di Bassiano deriva probabilmente da Lucio Settimio Bassiano, meglio noto come Caracalla, il quale (come Bassiano nella tragedia) ha combattuto contro suo fratello per la successione al trono imperiale, uno appellandosi alla primogenitura, l'altro alla sua maggior popolarit\u00e0.\nLa ballata e la versione in prosa.\nQualunque discussione sulle fonti del \"Tito Andronico\" \u00e8 complicata dall'esistenza di altre due versioni della stessa storia, oltre all'opera teatrale:una ballata e una sua versione in prosa (entrambe anonime e senza datazione).\nIl primo riferimento certo alla ballata \u00e8 una registrazione sullo Stationers' Register del 6 febbraio 1594 ad opera dello stampatore John Danter. La copia fisica pi\u00f9 antica della ballata \u00e8 invece contenuta in \"The Golden Garland of Princely Pleasures and Delicate Delights\" di Richard Johnson del 1620, ma la datazione effettiva del testo \u00e8 sconosciuta.\nLa versione in prosa venne per la prima volta pubblicata tra il 1736 e il 1764 da Cluer Dicey in un \"chapbook\" dal titolo \"The History of Titus Andronicus, the Renowned Roman General\", al cui interno si trova anche il testo della ballata. Gli studiosi comunque ritengono che questa versione in prosa sia certamente pi\u00f9 antica. Le registrazioni contenute nello Stationers' Register degli anni in cui Shakespeare era in vita forniscono poche indicazioni sulla sua datazione. Il 19 aprile 1602 l'editore Thomas Millington vendette a Thomas Pavier la sua quota sui diritti di \"un libro intitolato \"A Noble Roman Historye of Tytus Andronicus\"\", libro che il gi\u00e0 citato John Danter aveva fatto registrare nel 1594. La maggior parte della critica shakespeariana ritiene che questa registrazione faccia riferimento al testo dell'opera teatrale. Tuttavia, la successiva versione della tragedia sarebbe stata pubblicata da Edward White nel 1611 e stampata da Edward Allde; com'\u00e8 possibile che Thomas Pavier non abbia mai pubblicato la tragedia per nove anni nonostante ne abbia detenuto i diritti? Joseph Quincy Adams, Jr. ritiene quindi che la prima registrazione dello stampatore John Danter del 1594 non faccia riferimento all'opera teatrale, bens\u00ec alla sua versione in prosa, e che i successivi passaggi dei diritti di pubblicazione facciano riferimento a quest'ultima versione (spiegando in tal modo il perch\u00e9 Pavier non abbia mai pubblicato la tragedia). Sulla stessa linea, W.W. Greg sostiene che tutti i diritti sull'opera teatrale siano scaduti con la morte di John Danter nel 1600, quindi secondo Greg il trasferimento datato 1602 fra Millington e Pavier sarebbe stato illegittimo a meno che non si riferisca alla versione in prosa. Sia Adams che Greg ne concludono che tutto ci\u00f2 dimostri che la versione in prosa sarebbe esistita sicuramente prima del 1594.\nTesto dell'opera.\n\"Titus Andronicus\" venne pubblicato in tre diverse edizioni in quarto, antecedenti all'edizione First Folio del 1623, denominate Q1, Q2, e Q3 dagli studiosi Shakespeariani.\nL'edizione Q1, pubblicata nel 1594, \u00e8 considerata un testo abbastanza completo ed affidabile dagli esperti e costituisce la base della maggior parte delle edizioni moderne. L'unica copia di questo in-quarto a noi giunta fu ritrovata in Svezia nel 1904, prima erano conosciute solo le edizioni in-quarto successive. La scena 3.2 non \u00e8 presente in questo in-quarto, ritenuta comunque autentica dagli studiosi, si presume pertanto che sia stata aggiunta dallo stesso Shakespeare successivamente al 1594.\nL'edizione Q2, pubblicata nel 1600, sembra essere basata su una copia rovinata della Q1, dal momento che si tratta di una buona riproduzione del testo della Q1 salvo l'assenza di un certo numero di versi.\nL'edizione Q3, pubblicata nel 1611, sembra consistere nel testo Q2 ma ulteriormente degradato: comprende un certo numero di correzioni rispetto alla Q2, ma vi si trovano anche numerose nuove inesattezze.\nIl testo \"First Folio\" del 1623 pare basato sul testo Q3, ma comprende anche materiale che non si trova in nessuna delle precedenti edizioni in quarto. Tra queste novit\u00e0 c'\u00e8 l'intera scena seconda del terzo atto (quella in cui Tito sembra perdere la propria sanit\u00e0 mentale). Questa scena \u00e8 tuttavia generalmente considerata autentica e viene inclusa nelle moderne edizioni dell'opera.\nData ed attribuzione.\nLa maggior parte degli studiosi fanno risalire \"Titus\" ai primi anni del decennio del 1590. Certamente \u00e8 stato scritto prima del 1594, che \u00e8 la data della prima pubblicazione.\nNessuna delle tre edizioni in quarto cita il nome dell'autore, cosa che del resto rappresentava la norma nei testi teatrali pubblicati in quegli anni. Tuttavia Francis Meres segnala la tragedia come opera di Shakespeare in un suo testo del 1598 e gli editori del First Folio la includono tra i suoi lavori.\nNonostante ci\u00f2 la piena paternit\u00e0 di Shakespeare \u00e8 stata messa in dubbio. Edward Ravenscroft scrisse nell'introduzione al suo adattamento dell'opera del 1687: \" Mi \u00e8 stato riferito da alcuni vecchi teatranti che non \u00e8 un suo lavoro originale, ma gli \u00e8 stato portato da un altro autore affinch\u00e9 venisse messo in scena, ed egli si \u00e8 limitato soltanto a perfezionare con il suo magistrale tocco uno o due dei personaggi principali.\"\nL'affermazione di Ravenscroft \u00e8 abbastanza discutibile: i \"vecchi teatranti\" non avrebbero potuto essere pi\u00f9 che bambini quando \"Titus\" \u00e8 stato scritto e, d'altra parte, Ravenscroft potrebbe avere un interesse di parte, dal momento che si appoggia a questa storia per giustificare le modifiche che lui stesso apporta all'opera. \nTuttavia questo aneddoto \u00e8 stato usato come appoggio per sostenere che un'altra ignota persona sia, almeno parzialmente, l'autore della tragedia.\nIl principale candidato al ruolo di autore alternativo \u00e8 il drammaturgo George Peele, i cui tratti stilistico-lessicali sono stati identificati sia nel primo atto, che nella scena in cui Lavinia si serve delLe metamorfosi di Ovidio per raccontare la violenza subita. \nLe tesi sostenute da chi vede la mano di Peele nel testo rimangono tuttavia oggetto di discussione, e gli ammiratori dell'opera tendono a sostenerne la falsit\u00e0.\nIn passato \u00e8 stato anche affermato che \"Titus Andronicus\" non sia stato scritto affatto da Shakespeare: ad esempio, nel XIX secolo, il \"Globe Illustrated Shakespeare\" (rivista tuttora pubblicata) si spingeva a chiedere con forza un accordo in tal senso, con l'argomentazione che la barbarie e la violenza della rappresentazione non fossero in linea con la produzione di Shakespeare.\nLa reputazione della tragedia.\n\"Titus Andronicus\" \u00e8 senza dubbio la pi\u00f9 violenta e sanguinosa delle tragedie di Shakespeare. La misura di quanto lo sia pu\u00f2 essere facilmente dedotta da questa singola indicazione di scena \nLa tragedia \u00e8 stata spesso ignorata a causa della sua violenza e alcuni appassionati di Shakespeare la considerano bambinesca e infantile, oppure credono che si tratti solo di un'opera di bassa lega scritta solo per guadagnare facilmente denaro. D'altra parte, ai suoi tempi la rappresentazione era estremamente popolare, seconda solo alla Tragedia Spagnola di Thomas Kyd, un altro lavoro teatrale molto truculento di quel periodo storico.\nTuttavia a partire dalla fine del XX secolo l'opera \u00e8 stata frequentemente rappresentata nei teatri ed \u00e8 stata riscoperta da alcuni come un potente e commovente viaggio all'interno della violenza, che anticipa \"Re Lear\" con la sua atmosfera tetra, da altri come un antico precursore degli attuali film slasher Hollywoodiani. La tragedia \u00e8 capace di parlare al pubblico contemporaneo, abituato alla violenza nei film, mentre non poteva farlo con gli spettatori dell'epoca Vittoriana. D'altra parte il pubblico moderno potrebbe comunque trovare assurda la crudelt\u00e0 delle scene rappresentate, dal momento che non \u00e8 certo abituato ad assistere a pubbliche esecuzioni e squartamenti, che erano invece normali per il pubblico dell'epoca di Shakespeare.\nIl critico letterario e studioso di Shakespeare Harold Bloom ha sostenuto che l'opera non possa assolutamente essere presa sul serio, e che il miglior adattamento che sia possibile immaginare sarebbe uno affidato alla regia di Mel Brooks.\nIl ruolo di Tito \u00e8 stato interpretato in epoca moderna da importanti e famosi attori come Laurence Olivier, Brian Cox, Anthony Sher e Anthony Hopkins."}
{"id": "2279661", "revid": "344646", "url": "https://it.wikipedia.org/wiki?curid=2279661", "title": "Chiesa cattolica in Burkina Faso", "text": "La Chiesa cattolica in Burkina Faso \u00e8 parte dell'universale Chiesa cattolica, in comunione con il vescovo di Roma, il papa.\nStoria.\nLa Chiesa cattolica in Burkina Faso \u00e8 stata fondata nel 1900, quando i padri Bianchi fondano le missioni di Koup\u00e9la e di Kanande, e nel 1901 quella di Ouagadougou. Nel 1921 viene eretto il vicariato apostolico di Ouagadougou e nel 1926 nasce il primo seminario regionale, da cui usciranno i primi tre sacerdoti locali, ordinati nel 1942. Data importante \u00e8 il 1956, quando \u00e8 eretta la diocesi di Koup\u00e9la, la prima diocesi dell'Africa orientale ex francese affidata ad un vescovo autoctono. Per due volte, nel 1980 e nel 1990, la chiesa cattolica del Burkina Faso ricevette la visita di papa Giovanni Paolo II.\nOrganizzazione ecclesiastica.\nLa Chiesa cattolica \u00e8 presente sul territorio con 3 sedi metropolitane e 12 diocesi suffraganee:\nStatistiche.\nNel 2019 la Chiesa cattolica del Burkina Faso contava:\nLa popolazione cattolica ammontava a poco pi\u00f9 di 4.000.000 fedeli, il 22% della popolazione.\nNunziatura apostolica.\nLa nunziatura apostolica dell'Alto Volta \u00e8 stata istituita nel 1973, e nel 1984 ha assunto il nome di nunziatura del Burkina Faso. Il nunzio apostolico del Burkina, la cui sede si trova nella citt\u00e0 di Ouagadougou, ha anche la carica di nunzio apostolico in Niger.\nConferenza episcopale.\nL'episcopato locale fa parte della Conferenza episcopale di Burkina-Niger (Conf\u00e9rence episcopale du Burkina-Niger, CEBN). I suoi scopi sono di coordinare e rendere dinamiche le attivit\u00e0 pastorali della chiesa cattolica nelle nazioni del Burkina Faso e del Niger per il bene dei fedeli (articolo 1 degli Statuti), e di favorire la condivisione di mezzi e persone per una presa in carico comune della missione evangelizzatrice della chiesa nei due Paesi (articolo 2).\nPer svolgere questi compiti, la Conferenza si \u00e8 dotata dei seguenti organismi: l'assemblea plenaria, il consiglio permanente, il consiglio episcopale per gli affari economici, la segreteria generale, e diversi organismi minori quali le commissioni, i segretariati e i comitati tecnici.\nLa CEBN \u00e8 membro della \"Regional Episcopal Conference of West Africa\" (RECOWA) e del Symposium of Episcopal Conferences of Africa and Madagascar (SECAM).\nElenco dei presidenti della Conferenza episcopale:\nElenco dei vicepresidenti della Conferenza episcopale:"}
{"id": "2279668", "revid": "599", "url": "https://it.wikipedia.org/wiki?curid=2279668", "title": "Jensen Ross Ackles", "text": ""}
{"id": "2279671", "revid": "228587", "url": "https://it.wikipedia.org/wiki?curid=2279671", "title": "Jensen", "text": "Jensen \u00e8 un cognome patronimico danese e norvegese il cui significato \u00e8 \"figlio di Jens\"; pu\u00f2 riferirsi a:"}
{"id": "2279672", "revid": "666668", "url": "https://it.wikipedia.org/wiki?curid=2279672", "title": "Futsal Club Marl\u00e8ne", "text": "Il FC Marl\u00e8ne \u00e8 una squadra olandese di calcio a 5, fondata nel 1973 con sede a Heerhugowaard.\nStoria.\nDopo molti anni nelle categorie minori, il Marl\u00e8ne ha raccolto i frutti nella prima parte del 2000 raggiungendo nella stagione 2003-04 l'accoppiata campionato e coppa. Riconfermatosi vincitore della coppa anche l'anno successivo, il Marl\u00e8ne nella stagione 2005-06 ottiene tutti i trofei nazionali possibili: vince il campionato battendo il e conquista anche la coppa bissando il \"double\" di tre anni prima, migliorandolo con l'affermzione nella Supercoppa dei Paesi Bassi.\nDopo questi successi, la squadra ha vinto ancora una supercoppa (2006-07) e due coppe nazionali (2006-07 e 2008-09). In ambito continentale, il Marl\u00e8ne ha solo sfiorato ottimi risultati: nelle due edizioni della Coppa UEFA a cui ha preso parte, \u00e8 rimasto fuori per un punto dai gironi finali nel 2004-05 e solo per differenza reti dal turno \u00e9lite nel 2006-07."}
{"id": "2279676", "revid": "338769", "url": "https://it.wikipedia.org/wiki?curid=2279676", "title": "KW/J&amp;M", "text": ""}
{"id": "2279677", "revid": "338769", "url": "https://it.wikipedia.org/wiki?curid=2279677", "title": "KW J&amp;M", "text": ""}
{"id": "2279683", "revid": "228587", "url": "https://it.wikipedia.org/wiki?curid=2279683", "title": "Tillamook (hardware)", "text": "Tillamook \u00e8 il nome in codice del primo processore Intel pensato per l'utilizzo nei computer portatili, chiamato Mobile Pentium MMX e venne presentato l'8 settembre 1997. A quei tempi le CPU utilizzate adattate all'uso nei sistemi mobile non erano ancora specificatamente progettate per questo scopo (cosa che \u00e8 avvenuta solo a partire dal 2003 con il primo Pentium M, Banias) ma si limitavano ad alcuni affinamenti progettuali delle versioni desktop (in questo caso il Pentium MMX basato sul core P55C) al fine di ridurne il consumo e poter quindi contribuire al contenimento dei consumi e quindi alla maggior durata delle batterie utilizzate in questo tipo di sistemi.\nCaratteristiche tecniche.\nSi trattava, come detto, di una particolare versione del core P55C alla base del Pentium MMX impiegato nel settore desktop ma, introduceva il nuovo processo produttivo a 250 nm (a differenza di quello a 350 nm del \"fratello maggiore\"); ai tempi Intel dichiar\u00f2 che la presentazione di Tillamook, grazie al suo processo produttivo tanto avanzato, era una sorta di piccola rivoluzione dato che era la prima volta che un processore mobile veniva realizzato mediante tecnologie pi\u00f9 avanzate del corrispondente modello desktop.\nAl momento del lancio vennero presentate 2 versioni a 200\u00a0MHz (al prezzo di 604\u00a0$) e 233\u00a0MHz (al prezzo di 764\u00a0$) che nelle intenzioni del produttore avrebbero dovuto aumentare le prestazioni dei sistemi mobile a fronte per\u00f2 di una diminuzione dei consumi quantificabile in circa il 40%, e infatti il consumo dei due modelli era rispettivamente di 3,4\u00a0W e 3,9\u00a0W (l'aumento di prestazioni era ovviamente anche dovuto alla presenza delle istruzioni MMX); ai tempi l'autonomia tipica di un portatile era di circa 2 ore, Tillamook avrebbe dovuto offrire circa 20 minuti in pi\u00f9 e dimensioni pi\u00f9 contenute in modo da lasciare spazio ai produttori di integrare anche unit\u00e0 ottiche all'interno dei portatili.\nUna delle caratteristiche che consentiva di abbassare il consumo complessivo del processore era il voltaggio di alimentazione che rispetto al passato era sceso dai 2,45\u00a0V a 1,8\u00a0V. Essendo destinato all'utilizzo nei pc portatili, non utilizzava il socket 7 del Pentium MMX, ma un particolare \"modulo\" chiamato MMO, il quale conteneva oltre al core vero e proprio del processore, anche la cache L2 pari a 512\u00a0kB, il nuovo Northbridge \"430TX PCI\" e un regolatore di tensione per proteggere il processore dai possibili sbalzi di alimentazione dovuti proprio alla presenza del modulo PCI che funzionava 3,3\u00a0V. Il modulo MMO era poi collegato alla scheda madre mediante uno slot da 280 pin molto simile allo Slot 1 utilizzato nei Pentium II e il bus era a 66\u00a0MHz.\nSuccessivamente venne presentata anche una versione a 266\u00a0MHz.\nModelli arrivati sul mercato.\nLa tabella seguente mostra i modelli di Mobile Pentium MMX, tutti basati sul core Tillamook, arrivati sul mercato. Molti di questi condividono caratteristiche comuni pur essendo basati su core diversi; per questo motivo, allo scopo di rendere maggiormente evidente tali affinit\u00e0 e \"alleggerire\" la visualizzazione alcune colonne mostrano un valore comune a pi\u00f9 righe. Di seguito anche una legenda dei termini (alcuni abbreviati) usati per l'intestazione delle colonne:\n\"Nota: la tabella soprastante dovrebbe essere un estratto di quella completa contenuta nella pagina del Mobile Pentium MMX. Per\u00f2, dato che gli unici modelli di Mobile Pentium MMX erano tutti basati sul core Tillamook, questa \u00e8 la \"copia\" di quella presente nella pagina del Mobile Pentium MMX.\"\nIl successore.\nTillamook \u00e8 stato l'unico rappresentante della famiglia dei Mobile Pentium MMX, successivamente, ad aprile 1998, Intel ha ricavato dal successore del Pentium MMX, il Pentium II, una nuova CPU mobile, conosciuta come Tonga e commercializzata come Pentium II-M."}
{"id": "2279695", "revid": "14691", "url": "https://it.wikipedia.org/wiki?curid=2279695", "title": "Bow window", "text": ""}
{"id": "2279696", "revid": "1086375", "url": "https://it.wikipedia.org/wiki?curid=2279696", "title": "Chiesa cattolica in Burundi", "text": "La chiesa cattolica in Burundi \u00e8 parte dell'universale Chiesa cattolica, in comunione con il vescovo di Roma, il papa.\nStoria.\nLa Chiesa cattolica in Burundi vede l'arrivo dei primi missionari cattolici dei padri Bianchi nel 1879. Nel 1895 l'Urundi \u00e8 unito al vicariato apostolico di Unyanyembe (in Tanzania); nel 1912 \u00e8 unito al Ruanda per formare il vicariato di Kivu; nel 1922 nasce il vicariato apostolico indipendente dell'Urundi, che ha una vita molto prospera: sono del 1925 le prime ordinazioni di sacerdoti autoctoni. Nel 1959 nasce la gerarchia episcopale con l'organizzazione del territorio in diocesi e l'anno seguente il Burundi diventa provincia ecclesiastica autonoma con l'erezione dell'arcidiocesi di Gitega.\nI numerosi conflitti che si sono succeduti hanno provocato numerose vittime tra i sacerdoti, i religiosi e i catechisti.\nDegni di nota si ricorda l'assassinio di monsignor Gabriel Gahimbare, vescovo ausiliare dell'arcidiocesi di Gitega e cappellano generale dell'esercito burundese il 21 dicembre 1964, durante gli avvenimenti dell\"'ikiza\" nel 1972 l'uccisione del sacerdote, poeta e filosofo Michel Kayoya. Recentemente l'arcivescovo di Gitega, monsignor Joachim Ruhuna, ed il nunzio apostolico in Burundi, Michael Aidan Courtney.\nNel 1990 la Chiesa cattolica burundese ha ricevuto la visita di papa Giovanni Paolo II.\nOrganizzazione ecclesiastica.\nNel 2008 la chiesa cattolica \u00e8 presente sul territorio con 2 sede metropolitane e 6 diocesi suffraganee:\nStatistiche.\nAlla fine del 2004 la chiesa cattolica del Burundi contava:\nLa popolazione cattolica ammontava a 4.434.588 cristiani, il 65,90% della popolazione.\nNunziatura apostolica.\nLa nunziatura apostolica del Burundi \u00e8 stata istituita l'11 febbraio 1963 con il breve \"Christianae veritatis\" di papa Giovanni XXIII. La sede \u00e8 a Bujumbura.\nL'attuale nunzio apostolico \u00e8 Dieudonn\u00e9 Datonou, nominato da papa Francesco il 7 ottobre 2021.\nConferenza episcopale.\nL'episcopato del Burundi costituisce la Conferenza dei Vescovi Cattolici del Burundi (\"Conf\u00e9rence des Ev\u00eaques catholiques du Burundi\", CECAB).\nLa CECAB \u00e8 membro della \"Association des Conf\u00e9rences Episcopales de l'Afrique Centrale\" (ACEAC) e del \"Symposium of Episcopal Conferences of Africa and Madagascar\" (SECAM).\nElenco dei Presidenti della Conferenza episcopale:\nElenco dei Vicepresidenti della Conferenza episcopale:"}
{"id": "2279714", "revid": "1839730", "url": "https://it.wikipedia.org/wiki?curid=2279714", "title": "Giovanni Ticozzi", "text": "Biografia.\nNato a Pasturo nel 1897, venne ordinato sacerdote nel 1923. Insegn\u00f2 lettere antiche presso il Liceo classico Alessandro Manzoni di Lecco.\nFu preside dello stesso Liceo dal 1941 al 1958, a parte il periodo di detenzione, seguito all'arresto da parte della Gnr di Lecco. Alla fine del 1943 fu, in rappresentanza dei Cattolici, in uno dei due Comitati antifascisti di Lecco&lt;Testimonianza di Mario Ferrario, Terzo Ponte, marzo 1970, Documenti e Testimonianze, p. 51.&gt;. Arrestato il 30 ottobre 1944 a Lecco, \u00e8 trasferito al carcere di San Donnino a Como e il 22 dicembre a Milano, in una cella di San Vittore. A marzo del 1945 fu scarcerato grazie all'accordo tra tedeschi e Ildefonso Schuster, arcivescovo di Milano che consentiva di trasferire i sacerdoti in odore di afascimo presso la casa di preghiera a Cesano Boscone. Fu reintegrato nella direzione del Liceo A. Manzoni il 7 maggio 1945.\nFigura di spicco nella vita culturale di Lecco durante il secondo dopoguerra, organizz\u00f2 un circolo culturale, con indirizzo prevalentemente letterari, e pubblic\u00f2 un libro di memorie intitolato: \"Frammenti di Vita\".\nMor\u00ec serenamente il 19 febbraio 1958, seduto alla sua scrivania di preside.\nAlla sua memoria \u00e8 dedicata la Scuola Media Statale Don Giovanni Ticozzi di Lecco."}
{"id": "2279721", "revid": "767487", "url": "https://it.wikipedia.org/wiki?curid=2279721", "title": "San Guillermo (Isabela)", "text": "San Guillermo \u00e8 una municipalit\u00e0 di Quinta classe delle Filippine, situata nella Provincia di Isabela, nella Regione della Valle di Cagayan.\nGeografia antropica.\nFrazioni.\nSan Guillermo \u00e8 formata da 26 baranggay:"}
{"id": "2279727", "revid": "4106", "url": "https://it.wikipedia.org/wiki?curid=2279727", "title": "Diritto Militare", "text": ""}
{"id": "2279738", "revid": "287204", "url": "https://it.wikipedia.org/wiki?curid=2279738", "title": "Chiesa cattolica in Ciad", "text": "La Chiesa cattolica in Ciad \u00e8 parte della Chiesa cattolica universale in comunione con il vescovo di Roma, il papa.\nStoria.\nLa Chiesa cattolica in Ciad, dopo alcuni falliti tentativi nella seconda met\u00e0 del XVII secolo, nasce nel 1846 quando il Ciad entra a far parte del vicariato apostolico dell'Africa centrale; ma \u00e8 solo nel 1929 che \u00e8 fondata la prima missione a Kou, e nel 1935 a Moundou. Con l'arrivo dei gesuiti e di alcuni frati cappuccini espulsi dall'Etiopia l'evangelizzazione si fa pi\u00f9 incisiva, e nel 1947 \u00e8 eretto il vicariato apostolico di Fort-Lamy; nel 1957 \u00e8 ordinato il primo sacerdote autoctono. Nel 1990 il Ciad ha ricevuto la visita pastorale di papa Giovanni Paolo II.\nIl 6 novembre 2013 \u00e8 stato firmato l'accordo tra la Santa Sede e la Repubblica del Ciad sullo statuto giuridico della Chiesa cattolica, ratificato il 22 giugno 2015.\nOrganizzazione ecclesiastica.\nLa Chiesa cattolica \u00e8 presente sul territorio con 1 sede metropolitana, 6 diocesi suffraganee ed 1 vicariato apostolico:\nStatistiche.\nAlla fine del 2004 la Chiesa cattolica del Ciad contava:\nLa popolazione cattolica ammontava a 712.101 cristiani, l'8,75% della popolazione.\nNunziatura apostolica.\nLa delegazione apostolica dell'Africa Centro-occidentale fu istituita il 3 maggio 1960 con il breve apostolico \"Ad universae Ecclesiae\" di papa Giovanni XXIII; essa ha giurisdizione sul Ciad, la Nigeria, il Camerun, il Gabon, l'Oubangui-Chari ed il Congo. Sede del delegato apostolico era la citt\u00e0 di Lagos in Nigeria.\nIl 3 aprile 1965 in forza del breve \"Qui res Africanas\" di papa Paolo VI fu istituita la nuova delegazione apostolica dell'Africa Centrale, con giurisdizione sul Ciad, la Repubblica Centrafricana, il Camerun, il Congo ed il Gabon. Sede del delegato apostolico era la citt\u00e0 di Yaound\u00e9 in Camerun.\nIl 13 dicembre 1973 fu istituita la delegazione apostolica del Ciad in virt\u00f9 del breve \"Quod pastorale\" dello stesso papa Paolo VI. Sede del delegato era la citt\u00e0 di Bangui, nella Repubblica Centrafricana.\nIl 28 novembre 1988 con il breve \"Pro Nostro munere\" di papa Giovanni Paolo II fu istituita la nunziatura apostolica del Ciad. Il nunzio apostolico, che ricopre lo stesso incarico anche per la Repubblica Centrafricana, risiede nella capitale di quest'ultima, Bangui.\nConferenza episcopale.\nL'episcopato locale costituisce la Conferenza episcopale del Ciad (\"Conf\u00e9rence Episcopale du Tchad \", CET).\nLa CET \u00e8 membro della \"Association des Conf\u00e9rences Episcopales de la R\u00e9gion de l'Afrique Central\" (ACERAC) e del \"Symposium of Episcopal Conferences of Africa and Madagascar\" (SECAM).\nElenco dei Presidenti della Conferenza episcopale:\nElenco dei Vicepresidenti della Conferenza episcopale:"}
{"id": "2279771", "revid": "767487", "url": "https://it.wikipedia.org/wiki?curid=2279771", "title": "San Isidro (Isabela)", "text": "San Isidro \u00e8 una municipalit\u00e0 di Quinta classe delle Filippine, situata nella Provincia di Isabela, nella Regione della Valle di Cagayan.\nSan Isidro \u00e8 formata da 13 baranggay:"}
{"id": "2279791", "revid": "125850921", "url": "https://it.wikipedia.org/wiki?curid=2279791", "title": "Ritter Sport", "text": "Il Ritter Sport \u00e8 una tavoletta di cioccolato di produzione tedesca, distribuita principalmente in Europa e in America. L'azienda produttrice \u00e8 la Alfred Ritter GmbH &amp; Co. KG. Ogni tavoletta consiste in un quadrato di 100 grammi di cioccolato, al latte o fondente o bianco, talvolta farcito, a sua volta suddiviso in 16 quadratini distribuiti secondo uno schema 4 a 4. Esistono anche tavolette pi\u00f9 grandi, da 250 grammi, ed altre pi\u00f9 piccole da 16,5 grammi, anche se in minori variet\u00e0.\nStoria.\nNel 1912 Alfred Ritter e sua moglie Clara fondarono una piccola cioccolateria a Cannstatt sobborgo di Stoccarda. Poco dopo diedero vita alla compagnia \"ALRIKA\" (Alfred Ritter Cannstatt). La sede fu trasferita a Waldenbuch, poco lontano da Stoccarda, nel 1930.\nFu di Clara Ritter l'idea del tipico quadrato di cioccolata, che poteva entrare nelle tasche senza rompersi. Nel 1932 inizi\u00f2 la produzione della tavoletta.\nVertici del gruppo.\nL'attuale generazione dei proprietari dell'azienda, intestata ad Alfred T. Ritter e alla sorella Marli Hoppe-Ritter, \u00e8 impegnata nell'ecologia e in progetti di libero scambio. Nel 1990 lanciarono il progetto \"CacaoNica\", che ancora oggi sostiene l'agricoltura biologica del cacao e la riforestazione in Nicaragua. Il gruppo Ritter possiede un cogeneratore e compra elettricit\u00e0 ottenuta da risorse rinnovabili. Le confezioni delle tavolette sono realizzate con modalit\u00e0 ecologiche.\nNel mese di aprile 2008 l'azienda ha lanciato la linea di prodotti \"Ritter Sport Bio\".\nMuseo Ritter.\nIl Museo Ritter \u00e8 un \"omaggio al quadrato\" per descrivere il lavoro artistico di Marli Hoppe-Ritter. La collezione consiste di circa 600 dipinti, manufatti, sculture e lavori grafici, le cui forme richiamano la tavoletta quadrata Ritter.\nLuogo di produzione.\nLa Ritter possiede una propria fabbrica a Waldenbuch, non lontano da Stoccarda. L\u00ec si trovano anche un negozio e il museo Ritter.\nPubblicit\u00e0.\nSlogan 3.\n\"Knick Knack auf Zack.\"\nTradotto letteralmente sarebbe: \"Knick Knack ben fatto!.\"\n\"Knick Knack\" \u00e8 un tentativo di riprodurre l'onomatopea dello spezzare la tavoletta di cioccolata, e l'espressione \"auf Zack\" \u00e8 un modo di dire per indicare una cosa ben fatta. Questo slogan era trasmesso alla televisione tedesca negli anni novanta.\nMascotte.\nSpesso le tavolette Ritter Sport sono rappresentate da \"Quadrago\", un draghetto con una bandiera tra le zampe. Ci\u00f2 pu\u00f2 essere in parte attribuito alla parola \"Ritter\", che in tedesco vuol dire \"Cavaliere\"."}
{"id": "2279796", "revid": "1529788", "url": "https://it.wikipedia.org/wiki?curid=2279796", "title": "San Manuel", "text": "Geografia.\n Filippine\n Honduras\n Guatemala\n Stati Uniti d'America"}
{"id": "2279801", "revid": "486946", "url": "https://it.wikipedia.org/wiki?curid=2279801", "title": "Side projects", "text": ""}
{"id": "2279807", "revid": "486946", "url": "https://it.wikipedia.org/wiki?curid=2279807", "title": "Side Project", "text": ""}
{"id": "2279810", "revid": "1627355", "url": "https://it.wikipedia.org/wiki?curid=2279810", "title": "Acino (disambigua)", "text": ""}
{"id": "2279814", "revid": "7336", "url": "https://it.wikipedia.org/wiki?curid=2279814", "title": "Graspo", "text": ""}
{"id": "2279818", "revid": "767487", "url": "https://it.wikipedia.org/wiki?curid=2279818", "title": "San Manuel (Isabela)", "text": "San Manuel \u00e8 una municipalit\u00e0 di Quarta classe delle Filippine, situata nella Provincia di Isabela, nella Regione della Valle di Cagayan.\nSan Manuel \u00e8 formata da 19 baranggay:"}
{"id": "2279819", "revid": "287204", "url": "https://it.wikipedia.org/wiki?curid=2279819", "title": "Champs Elysees", "text": ""}
{"id": "2279829", "revid": "1305772", "url": "https://it.wikipedia.org/wiki?curid=2279829", "title": "Col di Manza", "text": "Il Col di Manza (\"Col de Manzha\" in veneto), \u00e8 una collina posta tra i comuni di Colle Umberto e San Fior, di fronte al colle pi\u00f9 alto di Castello Roganzuolo.\n\u00c8 luogo noto per essere stato sede, nel XVI secolo, di una propriet\u00e0 di Tiziano.\nGeografia.\nSi tratta di un colle dalla posizione panoramica, posto di fronte al pi\u00f9 alto colle di Castello Roganzuolo, quello della pieve dei SS. Pietro e Paolo. Luogo adatto climaticamente allo sfruttamento agricolo, esso ha particolare importanza per la coltivazione della vite. Il vitigno \u00e8 inoltre soggetto a denominazione di origine controllata.\nLa \"cas\u00e9ta\" di Tiziano Vecellio.\nL'edificio pi\u00f9 importante di Col di Manza \u00e8 Villa Fabris: infatti essa fu edificata nel XVI secolo dalla comunit\u00e0 di Castello Roganzuolo, come forma di parziale pagamento a Tiziano per la realizzazione del Polittico di Castello Roganzuolo per la chiesa dei Santi Pietro e Paolo.\nLa villa, attualmente in buono Stato conservativo e inserita in un paesaggio ancora integro, pass\u00f2 per via ereditaria ai Sarcinelli di Serravalle e successivamente alla famiglia Fabris, alla quale appartiene ancora oggi."}
{"id": "2279830", "revid": "165042", "url": "https://it.wikipedia.org/wiki?curid=2279830", "title": "Menarola (attrezzo)", "text": ""}
{"id": "2279835", "revid": "339392", "url": "https://it.wikipedia.org/wiki?curid=2279835", "title": "Campionato del mondo di hockey su ghiaccio 2009/Juniores-Under 20", "text": ""}
{"id": "2279837", "revid": "339392", "url": "https://it.wikipedia.org/wiki?curid=2279837", "title": "Campionato del mondo di hockey su ghiaccio 2009/Juniores-Under 18 femminile", "text": ""}
{"id": "2279839", "revid": "339392", "url": "https://it.wikipedia.org/wiki?curid=2279839", "title": "Campionato del mondo di hockey su ghiaccio 2008/Uomini", "text": ""}
{"id": "2279842", "revid": "729019", "url": "https://it.wikipedia.org/wiki?curid=2279842", "title": "Bombardamento di Bari", "text": "Il bombardamento di Bari fu un'azione d'attacco aereo effettuato dalla Luftwaffe nei confronti del naviglio alleato attraccato nel porto di Bari, citt\u00e0 occupata dalle forze britanniche l'11 settembre 1943 in seguito alle operazioni di invasione dell'Italia continentale, durante la campagna d'Italia della seconda guerra mondiale.\nLa sera del 2 dicembre 1943, 105 bombardieri Junkers Ju 88 appartenenti alla \"Luftflotte 2\" tedesca bombardarono le navi da trasporto ancorate alla fonda del porto; l'attacco caus\u00f2 grosse perdite per gli alleati, che non subivano un'incursione aerea a sorpresa di tale efficacia a un proprio porto dall'attacco giapponese di Pearl Harbor.\nLo scopo dell'attacco aereo era quello di rendere inagibile il porto, nel quale affluiva la maggior parte dei rifornimenti per le truppe dell'8\u00aa Armata britannica e per le basi aeree alleate nell'area di Foggia. Otto navi cargo furono gravemente danneggiate mentre quelle affondate furono 17, i cui relitti bloccarono il porto per tre settimane. Gli anglo-americani, messi in difficolt\u00e0 nell'approvvigionare le proprie truppe, dovettero quindi rallentare sia l'offensiva terrestre in Italia sia la costruzione degli impianti aeroportuali di Foggia. Durante l'attacco venne colpita la nave statunitense \"SS John Harvey\", che trasportava un'importante carico di bombe all'iprite, dalla quale fuoriuscirono per alcuni giorni una grande quantit\u00e0 di sostanze tossiche che colpirono i militari e i civili nella zona mentre le bombe inesplose finirono sul fondo delle acque del porto.\nIl contesto.\nIn vista dell'imminente invasione nel sud Italia, l'aviazione anglo-americana aveva risparmiato dai bombardamenti il porto di Bari, considerato strategico come futuro centro di approvvigionamento dei rifornimenti per l'8\u00aa Armata britannica e per l'aviazione alleata, che stava costruendo una decina di aeroporti nella zona di Foggia e in altre parti della regione. Tale decisione venne presa in seno all'offensiva aerea che gli alleati intendevano intensificare contro i centri industriali della Germania meridionale e contro le linee di rifornimento tedesche in Italia, e in questo senso l'utilizzo immediato degli aeroporti e dei porti della zona di Foggia fu considerato dagli alti comandi alleati di primaria importanza. Fu addirittura deciso che le operazioni di rifornimento del fronte nella testa di ponte di Salerno, avrebbero dovuto cedere il passo alle esigenze poste dall'allestimento di un complesso di grandi basi aeree nell'area di Foggia. \nIl trasporto dei bombardieri pesanti richiedeva un naviglio pari a quello necessario per trasferire due divisioni, e per mantenerli operativi occorreva una quantit\u00e0 di rifornimenti che sarebbe bastata per tutta l'8\u00aa Armata. Il 1\u00ba dicembre 1943 la 15\u00aa Forza aerea (Fifteenth Air Force), appena creata, install\u00f2 a Bari il suo quartier generale, al comando del maggior generale James H. Doolittle, che si trasfer\u00ec in riva al mare in un elegante edificio precedentemente utilizzato dall'aviazione italiana. Doolittle aveva il compito di intensificare i bombardamenti contro gli obiettivi strategici, come gli impianti aeronautici e le raffinerie tedesche, che erano l'obiettivo dei bombardieri alleati che partivano dalle basi del sud della Gran Bretagna. Le basi in Italia avrebbero per\u00f2 agevolato tali operazioni, considerando sia la minor distanza da coprire per i bombardieri situati nella zona di Foggia, sia la maggior clemenza delle condizioni atmosferiche italiane rispetto a quelle britanniche.\nInoltre l'aviazione alleata aveva il controllo totale dei cieli italiani e i bombardieri tedeschi a lungo raggio avevano compiuto solo otto incursioni in Italia dalla met\u00e0 di ottobre in poi, di cui quattro contro Napoli a novembre. Quasi tre quarti degli aerei della Luftwaffe erano stati trasferiti in Germania per la difesa del Reich mentre i bombardieri alleati avevano costantemente aumentato la pressione contro gli aeroporti nemici, tanto che quel periodo venne soprannominato dagli aviatori alleati come i \u00abgiorni della festa del Reich\u00bb. Forte di questa situazione, nel pomeriggio del 2 dicembre 1943, il maresciallo dell'aria sir Arthur Coningham, comandante della \"Northwest African Tactical Air Force\", tenne una conferenza stampa dove dichiar\u00f2 che i tedeschi avevano perso la guerra aerea, e inoltre afferm\u00f2: \u00abIo lo considererei come un insulto personale se il nemico tentasse qualche azione significativa in quest'area\u00bb.\nLa difesa aerea di Bari fu dunque trascurata; nessuna squadriglia di caccia della RAF aveva base l\u00ec, e i caccia che si trovavano nel raggio d'azione furono assegnati a scortare altri convogli o in missioni d'attacco, ma non per la difesa del porto, le cui difese a terra erano del tutto insufficienti.\nIl comando della Luftwaffe, intenzionato a intralciare e rallentare i rifornimenti alleati che giungevano al porto di Bari, aveva pianificato da tempo un attacco contro le navi che giornalmente attraccavano nel porto, attendendo il momento propizio per eseguire tale operazione: esso fu fissato per i primi giorni di dicembre, quando la luna crescente avrebbe consentito una sufficiente visibilit\u00e0 ai piloti, e reso meno individuabili gli aeroplani.\nIl 2 dicembre diverse decine di navi alleate si trovavano presso il porto di Bari; a causa delle poche ore di luce disponibili a dicembre, per accelerare lo scarico delle forniture il porto dopo il tramonto venne illuminato a giorno e stava lavorando a piena capacit\u00e0. Fra le navi ancorate nel porto, al molo 29 era attraccata la nave di classe Liberty \"John Harvey\" comandata dal capitano Knowles, arrivata quattro giorni prima dopo un lungo viaggio che da Baltimora era proseguito con soste a Norfolk, Orano e Augusta. Il piroscafo attendeva al porto di scaricare il suo contenuto: 1350 tonnellate di bombe contenenti una sostanza tossica nota ai chimici come solfuro di dicloro-etile, o pi\u00f9 comunemente iprite. Bench\u00e9 diversi funzionari fossero al corrente dell'insolito e pericoloso carico, fu data la precedenza ad altre navi che trasportavano forniture mediche e munizioni convenzionali, e la \"John Harvey\" rimase in attesa al molo a fianco ad altre quattordici imbarcazioni. U-Boote tedeschi erano presenti nell'Adriatico, e gli inquirenti conclusero in seguito che \u00abla nave era nel posto pi\u00f9 sicuro che si fosse riusciti a scovare in quel momento\u00bb.\nI dubbi sulle armi chimiche.\nDurante l'operazione Torch, gli alleati non avevano trovato nessun deposito di armi chimiche dell'Asse e lo stato maggiore alleato ne riteneva \u00abimprobabile\u00bb l'uso, \u00abse non in un momento critico della guerra, in cui una tale misura potrebbe essere ritenuta decisiva\u00bb. Il comandante supremo delle forze alleate in Europa, Dwight Eisenhower, si chiese per\u00f2 se quel momento non stesse arrivando, e in base alle informazioni ricevute dai servizi segreti italiani, alla fine di agosto aveva informato il generale George Marshall che Berlino aveva \u00abminacciato di ricorrere ai gas e attuare una vendetta terribile, se l'Italia si fosse rivoltata contro la Germania\u00bb, anche per dare una lezione agli alleati titubanti. Lo stesso Winston Churchill, in una nota al presidente Roosevelt, aveva ritenuto possibile tale opzione, dato che da alcuni prigionieri tedeschi catturati dalla 5\u00aa Armata statunitense era emerso che la Germania si stava preparando ad una guerra chimica, e gli alleati avevano allo stesso tempo raccolto notizie su un gas nuovo in preparazione in diciannove impianti in Germania e in altri paesi sparsi nell'Europa occupata dal Reich.\nNessun comandante alleato poteva ignorare il rischio che i tedeschi utilizzassero le armi chimiche, delle quali furono i primi utilizzatori durante l'attacco a Ypres nel 1915, ma poich\u00e9 gli allarmi e le relazioni a tal proposito si susseguivano, in agosto Roosevelt ammon\u00ec Berlino che \u00abci sarebbe stata una rappresaglia immediata della stessa natura\u00bb, e in questo senso le autorit\u00e0 militari alleate avevano autorizzato la costruzione di depositi chimici in Nordafrica per permettere una rappresaglia immediata in caso di attacco tedesco. Il Dipartimento di guerra statunitense aveva quindi stabilito di trasportare in segreto nel Mediterraneo una ingente quantit\u00e0 di gas venefici, sufficiente per una rappresaglia di 45 giorni sulla Germania, incluse pi\u00f9 di 200.000 bombe a gas, e un grande quantitativo di iprite sarebbe stato immagazzinato in depositi di Foggia, cominciando proprio dal carico della \"John Harvey\".\nL'attacco aereo tedesco.\nAlle 17:30, mentre la maggior parte dei soldati alleati erano fuori servizio o si stavano svagando, un altro convoglio arriv\u00f2 al porto di Bari, facendo salire il numero della navi ormeggiate a circa quaranta. Nel frattempo durante un volo di ricognizione fotografica sopra l'area di Bari, il pilota tedesco Werner Hahnd a bordo di un ricognitore Messerschmitt Me 210, volando ad alta quota, avvist\u00f2 le oltre 40 navi ancorate. Il feldmaresciallo Albert Kesselring, comandante tedesco in Italia, con il suo stato maggiore aveva in precedenza considerato come possibili obiettivi i campi di aviazione alleati presso Foggia, ma alla \"Luftwaffe\" mancavano le risorse necessarie per attaccare con successo un cos\u00ec grande complesso. Il \"Generalfeldmarschall\" Wolfram von Richthofen, comandante della \"Luftflotte 2\", aveva suggerito come alternativa Bari. Richthofen riteneva che paralizzando il porto si sarebbe potuto allentare la pressione dell'8\u00aa Armata britannica contro le forze tedesche, e allo stesso tempo bloccare temporaneamente lo scarico dei rifornimenti nel porto. Egli comunic\u00f2 a Kesselring che gli unici aerei disponibili erano i suoi bombardieri Junkers Ju 88, ed era in grado di radunarne 150 per il raid. Ma giunta la segnalazione da parte del ricognitore tedesco solamente 105 Ju 88 erano disponibili per l'azione, che venne immediatamente avviata.\nAlle 19:30 dal suo ufficio sul mare, Doolittle sent\u00ec il rombo degli aerei, ma non erano dei C-47 come lui pensava, bens\u00ec i primi due incursori della \"Luftwaffe\" che sganciarono scatole piene di striscioline di stagnola, che gli alleati chiamavano \"Window\" (finestra) i tedeschi \"D\u00fcppel\" (imbroglio), che servivano a deflettere e a disperdere i segnali radar.\nLa maggior parte degli aerei tedeschi decoll\u00f2 da cinque aeroporti nel nord Italia (tra cui Orio al Serio e Ronchi dei Legionari), mentre alcuni erano provenienti da due aeroporti nei pressi di Atene.\nAi piloti dei bombardieri fu ordinato di volare verso est fino a circa 30 miglia a nord-est di Bari, dove alle 19.25 avvenne il concentramento dello stormo, da dove gli aerei virarono verso sud-ovest e raggiunsero la citt\u00e0 volando a bassissima quota per sfuggire ai radar nemici. Per motivi tecnici 17 apparecchi dovettero abbandonare la rotta sull'Adriatico per cui gli aerei effettivamente partecipanti alla fase finale dell'attacco furono 88.\nLo stormo compatto giunse in prossimit\u00e0 del molo foraneo del porto di Bari; lo stratagemma di occultamento radar funzion\u00f2 in pieno, anche grazie al fatto che il radar principale inglese, quello che per primo avrebbe dovuto lanciare l'allarme ed era situato sul tetto del teatro Margherita al termine di corso Vittorio Emanuele, in riva al mare, non funzionava da giorni. I caccia britannici, che come ogni giorno venivano mandati a pattugliare il cielo fino al crepuscolo, erano gi\u00e0 rientrati, mentre i comandi alleati avevano imposto all'artiglieria navale di sparare solo in caso di attacco in corso, per scongiurare il pericolo di fuoco amico.\nQuesta concomitanza di fattori favorevoli consent\u00ec ai primi venti bombardieri Ju 88, guidati dalle luci portuali e dai propri razzi, di giungere sugli obiettivi ad appena cinquanta metri d'altezza. Dal porto si alzarono le scie di alcuni traccianti, ma i cannonieri, accecati dal chiarore, spararono a casaccio contro gli incursori. Le prime bombe caddero nel centro della citt\u00e0 e uccisero soldati e civili vicino all'Hotel Corona. Altre bombe squarciarono le condutture di carburante nel porto, e il petrolio si sparse ovunque; la fiancata della \"Joseph Wheeler\" venne squarciata da una bomba, mentre un'esplosione distrusse il ponte della \"John Bascom\". Il carico sanitario di questa nave prese rapidamente fuoco e gli ormeggi di poppa bruciarono, e la nave fin\u00ec contro la \"John L. Motley\", carica di 5000 tonnellate di munizioni, che era peraltro gi\u00e0 stata colpita da una bomba al portello numero 5. La \"Motley\" in fiamme and\u00f2 a cozzare contro la diga marittima ed esplose, uccidendo 64 uomini dell'equipaggio. Lo scoppio demol\u00ec la fiancata sinistra della \"Bascom\", mentre un ordigno esplose nella sottocoperta del mercantile britannico \"Fort Athabaska\", uccidendo 45 dei suoi 55 uomini dell'equipaggio. Inizialmente il vento soffiava in direzione opposta alla citt\u00e0, in modo tale da agevolare la popolazione, ma in poco tempo cambi\u00f2 direzione; la zona attorno al porto venne invasa dal fumo. In aggiunta, le acque del mare vennero invase dalle fiamme dato che nafta e altri combustibili bruciavano sulla sua superficie; molti marinai perirono nel tentativo di tornare sulla terra ferma.\nLe conseguenze.\nI danni alle infrastrutture e i casi clinici.\nIl porto rimase inoperativo per tre settimane e torn\u00f2 in piena efficienza solo a febbraio 1944; in quella mezz'ora di bombardamento erano state distrutte circa 38.000 tonnellate di materiale, inclusa una grande quantit\u00e0 di attrezzature mediche, e oltre 10.000 tonnellate di lastre d'acciaio destinate alla costruzione degli aeroporti. \nIl cacciatorpediniere di scorta HMS \"Bicester\" danneggiato dal bombardamento fu rimorchiato in direzione del porto di Taranto il giorno dopo, ma durante il tragitto parte del personale accus\u00f2 disturbi agli occhi, come ad esempio dolori e bruciori; nonostante tutto ci\u00f2 la nave riusc\u00ec faticosamente ad arrivare alla sua destinazione.\nFin dalle primissime ore seguenti all'attacco gli ospedali militari si riempirono di uomini, tra cui molti marinai con gravi irritazioni agli occhi, polso debole e pressione bassa, in uno stato quasi letargico. Le prime vescicole piene di liquido apparvero sui pazienti il venerd\u00ec mattina, che furono diagnosticate come \u00abdermatite non ancora identificata\u00bb. Le autorit\u00e0 ospedaliere non furono avvertite della presenza di iprite in una delle navi colpite, per cui centinaia di persone non vennero trattate con le semplici precauzioni che potevano salvargli la vita, ad esempio togliendosi i vestiti che erano stati esposti al gas e lavarsi, cosicch\u00e9 moltissimi continuarono a essere attaccati dell'iprite che \u00e8 una sostanza liposolubile e si era depositata sui loro vestiti. \nLe notizie del bombardamento furono immediatamente sottoposte alla massima censura, soprattutto per cercare di non far trapelare la notizia del carico di iprite a bordo della \"Harvey\". Coloro che erano a conoscenza del carico si riunirono a Bari alle 14:15 di venerd\u00ec: sei ufficiali britannici e americani decisero che per questioni di sicurezza \u00abnon bisognava dare l'allarme generale\u00bb, e le uniche misure adottate furono quelle di disinfettare i frangiflutti del molo 29 con una tonnellata di candeggina e affiggere cartelli con scritto \"Pericolo - Esalazioni\" La prima morte a causa dell'iprite avvenne circa 18 ore dopo l'attacco, e ne seguirono subito altre, ma se la segretezza alleata riusc\u00ec ad ingannare inizialmente la gente comune, non fece altrettanto con il nemico. La famosa annunciatrice radio tedesca Axis Sally cinguett\u00f2 durante una trasmissione di propaganda: \u00abVedo che voi ragazzi vi avvelenate con i vostri stessi gas\u00bb, e nei giorni subito dopo la divisione Hermann G\u00f6ring e altre unit\u00e0 presenti in Italia intensificarono l'addestramento alla guerra chimica, mentre un memorandum dell'alto comando tedesco ammoniva: \u00abGli alleati potrebbero cominciare a lanciare i gas\u00bb.\nI medici non ci misero molto tempo a rendersi conto che la \"dermatite\", i cui sintomi andavano dalla pelle bronzea alle pustole enormi, fosse dovuta all'esposizione all'iprite. Pi\u00f9 di mille soldati alleati morirono o risultarono dispersi, mentre gli ospedali militari confermarono 617 casi di contaminazione, 83 dei quali mortali, anche se l'inchiesta successiva parl\u00f2 di \u00abmolti altri per i quali non esistono testimonianze\u00bb. Anche tra i civili ci furono all'incirca un migliaio di vittime, ma nessun resoconto ha mai chiarito il numero delle persone tra la popolazione che perirono a causa della contaminazione chimica. \nPer motivi di sicurezza in un memorandum del quartier generale alleato dell'8 dicembre, tutti questi casi vennero diagnosticati come \u00abdermatite non identificata\u00bb, e i generali alleati tennero la massima riservatezza sia con la stampa sia con i sottoposti. \nSuccessivamente Eisenhower ordin\u00f2 la creazione di una commissione segreta d'inchiesta, che nel marzo 1944 concluse che i casi di \"dermatite\" furono causati dalla fuoriuscita di iprite dalla stiva della \"John Harvey\". Winston Churchill, tuttavia, ordin\u00f2 che tutti i documenti britannici venissero classificati e segretati, elencando le morti per iprite come \"ustioni a causa di un'azione nemica\", mentre lo stesso Eisenhower, seppur confermando nel suo libro di memorie la presenza di iprite, si mantenne vago, sostenendo che il vento che spirava verso il largo spinse il gas lontano dal porto, senza causare vittime.\nLe ripercussioni nel secondo dopoguerra.\nI documenti al riguardo dell'attacco furono declassificati dal governo statunitense solamente nel 1959, ma l'episodio rimase all'oscuro fino al 1967, anno in cui l'Istituto navale statunitense pubblic\u00f2 sulla rivista \u00abProceedings\u00bb un saggio sull'argomento, cui segu\u00ec nel 1971 un libro di Glenn Infield, \"Disaster at Bari\". Nel 1986 il governo britannico finalmente ammise che i sopravvissuti del bombardamento di Bari erano stati esposti a gas tossici e modificarono di conseguenza i pagamenti delle loro pensioni.\nNel suo lavoro autobiografico \"Destroyer Captain\" pubblicato nel 1975 da William Kimber &amp; Co, il \"Lieutenant Commander\" (equivalente a capitano di corvetta) Roger Hill descrive il rifornimento della HMS \"Grenville\" a Bari poco dopo l'attacco. Egli descrive il danno subito e dettagli di come un carico di iprite sia stato portato in porto a causa di rapporti di intelligence che ha descritto, a posteriori, come \"incredibili\".\nIl dott. Stewart F. Alexander, uno dei medici che a met\u00e0 dicembre furono inviati a Bari nel contesto dell'inchiesta segreta voluta da Eisenhower, conserv\u00f2 molti campioni di tessuto dalle vittime sottoposte ad autopsia e dopo la seconda guerra mondiale questi campioni divennero molto utili nello sviluppo di una prima forma di chemioterapia a base di iprite, la mecloretamina.\nA conseguenza di questo incidente, fu creato dagli alleati un programma di ricerca segreto sugli effetti dei gas sull'uomo. A studiare l'effetto dell'azotiprite furono chiamati due scienziati dell'universit\u00e0 di Yale, Louis Goodman e Alfred Gilman. Studiando gli effetti mielotossici selettivi che si erano riscontrati su sopravvissuti agli effetti vescicanti dell'iprite a Bari, (effetti per altro gi\u00e0 individuati nel 1919 da Edward ed Helen Krumbhaar, una coppia di patologi americani, su pochi reduci intossicati dal gas dopo il suo massiccio impiego bellico nella prima guerra mondiale e che, pubblicati su una rivista medica secondaria, passarono inosservati agli oncologi del tempo), diedero il via ad una sperimentazione controllata dapprima su modelli animali e poi su alcuni malati di neoplasie di origine linfatica. Riscontrarono remissioni significative, anche se di breve durata, ma i risultati non poterono essere pubblicati se non dopo la fine della guerra, per il vincolo di segretezza che copriva il programma militare. Fu comunque il primo tentativo di terapia antitumorale attraverso un approccio farmacologico a poter vantare un certo grado di successo, e viene per questo considerato l'atto di nascita della moderna chemioterapia.\nNel 1988, grazie agli sforzi di Nick T. Spark e dei senatori Dennis DeConcini e Bill Bradley, Alexander ha ricevuto la nomina ad honorem di \"Surgeon General of the United States Army\" per le sue azioni all'indomani del disastro barese.\nDa uno studio del 2001 dell'Istituto di medicina del lavoro dell'Universit\u00e0 di Bari risulta che per anni i pescatori locali siano incappati con le reti negli ordigni inesplosi ma corrosi dall'acqua marina, che in diverse occasioni avrebbero disperso il loro contenuto tossico nell'acqua del porto, creando ripetuti incidenti e 236 ospedalizzazioni, delle quali cinque con esito mortale.\nI danni e le perdite.\nLa Liberty \"Samuel J. Tilden\", colpita da una bomba in sala macchine e poi mitragliata da un aereo tedesco, fu affondata da un siluro lanciato da una nave britannica perch\u00e9 non appiccasse il fuoco ad altri vascelli, mentre il cargo polacco \"Lw\u00f3w\" fu colpito da due bombe e prese rapidamente fuoco. Circa mezz'ora dopo, l'ultimo aereo tedesco sganci\u00f2 il suo carico di bombe e vir\u00f2 verso nord, mettendo termine al raid: il marinaio Warren Brandenstein rifer\u00ec che: \u00abTutto il porto era in fiamme, la superficie dell'acqua bruciava e le navi divorate dal fuoco esplodevano\u00bb.\nTra le numerose navi colpite ci fu anche la Liberty \"John Harvey\", insieme al suo carico di iprite, che esplose pochi istanti dopo l'esplosione della \"Motley\", uccidendo il comandante e 77 uomini. La violenza dell'esplosione della \"Harvey\" squarci\u00f2 la nave da trasporto \"Testbank\", provocando la morte di altri 70 marinai, e strapp\u00f2 via le porte del piroscafo statunitense \"Aroostook\", carico di 19.000 barili di carburante a cento ottani per aviazione. Le esplosioni squarciavano il cielo notturno, e dalle navi in fiamme si innalzavano roghi, mentre detriti infuocati erano sparsi ovunque nel porto. Andarono in frantumi persino i vetri delle finestre del quartier generale di Harold Alexander, a dodici chilometri di distanza, e le tegole volarono dai tetti, spinte dal vento rovente che in poco tempo aveva riempito l'aria. Il giovane ufficiale George Southern imbarcato sull'HMS \"Zetland\", nel dopoguerra ricord\u00f2 nel suo libro \"Poisonous Inferno\": \u00abMi pareva di scoppiare, di bruciare dentro\u00bb, mentre un marinaio britannico sulla \"Vulcan\" vide: \u00abcentinaia di ragazzi che nuotavano disperatamente e affondavano urlando e invocando aiuto\u00bb.\nCentinaia di civili morirono a causa dei crolli o calpestati mentre correvano a ripararsi, mentre i marinai dei mercantili e i portuali italiani giacevano morti lungo i frangiflutti o galleggiavano a faccia in gi\u00f9 nell'acqua satura di petrolio e agenti tossici del porto. Sul molo orientale una lancia norvegese trasse coraggiosamente in salvo sessanta uomini intrappolati dal fuoco, nel porto avvolto dal fumo, moltissimi scafi continuavano a bruciare e le esplosioni si susseguirono per tutta la notte, mentre decine di medici e infermieri accorrevano ai moli. L'inviato di \"Life\" Will Lang, annot\u00f2 cos\u00ec sul suo diario: \u00abTante lingue di fuoco come in una foresta... Cos\u00ec se ne vanno le munizioni di Monty\u00bb. In totale affondarono 17 navi e otto subirono gravissimi danni, quel giorno gli alleati subirono \u00abl'attacco a sorpresa pi\u00f9 devastante dopo Pearl Harbor\u00bb come scrisse a met\u00e0 dicembre il \"The Washington Post\".\nPresumibilmente solo 2 furono gli aerei persi dai tedeschi; uno fu visto cadere nelle acque del porto vecchio. Il cessato allarme fu invece dato alle 23, quando le sirene suonarono.\nLe navi affondate e danneggiate complessivamente furono:\nAlcune fonti indicano tra le navi affondate anche il piroscafo italiano \"Volodda\" da 4.673 GRT; tuttavia la nave, gi\u00e0 danneggiata da cariche collocate dai tedeschi il 9 settembre 1943 e immobilizzata nel porto di Bari in condizioni di quasi affondamento, non \u00e8 conteggiata da diverse altre fonti tra le navi affondate nell'incursione del 2 dicembre."}
{"id": "2279843", "revid": "177744", "url": "https://it.wikipedia.org/wiki?curid=2279843", "title": "Flinstone Boy", "text": "Flinstone Boy \u00e8 un brano pop rock scritto dall'artista britannico Elton John.\nLa melodia e il testo.\nOriginariamente pubblicato come B-side del singolo \"Ego\", nel 1998 \u00e8 stato incluso nella versione rimasterizzata dell'album \"A Single Man\". Il titolo del brano era inizialmente \"Flintstone Boy\"; attualmente la prima \"t\" viene eliminata.\nMusicalmente parlando, mette subito in evidenza gli strumenti musicali, a differenza di quanto accade, ad esempio, in \"Shine on Through\". La chitarra acustica \u00e8 presente al posto di quella elettrica; si possono notare anche i sintetizzatori, dal suono simile a quello prodotto dall'australiano didgeridoo.\n\"Flinstone Boy\" \u00e8 uno dei pochi brani scritti completamente da Elton John (anche il testo porta infatti la firma della rockstar). Nella seconda parte del brano viene narrata una strana storia riguardo ad un certo Jo Jo, presosi gioco dell'amante Joey. Ma non sembrano esserci dei collegamenti con la prima parte di un testo che, se preso per intero, risulterebbe decisamente nonsense."}
{"id": "2279848", "revid": "767487", "url": "https://it.wikipedia.org/wiki?curid=2279848", "title": "Spit Your Game", "text": "Spit Your Game \u00e8 il quinto singolo postumo del rapper statunitense The Notorious B.I.G., pubblicato negli Stati Uniti nel 2006 dalla Bad Boy Records in collaborazione con l'Atlantic Records. Al brano, contenuto in \"\", collaborano Twista, Bone Thugs-N-Harmony e 8 Ball &amp; MJG.\n\"Spit Your Game\" \u00e8 un remix del brano \"Notorious Thugs\" in cui collaborano Biggie Smalls e Bone Thugs-N-Armony, contenuto nell'album \"Life After Death\".\nVideo.\nAl video di \"Spit Your Game\" partecipano Layzie Bone, Wish Bone, Krayzie Bone, Twista, Eightball &amp; MJG e Swizz Beatz, ed \u00e8 girato in uno studio di registrazione.\nVerso la fine del video della canzone 8 Ball e MJG ne cantano rispettivamente un verso. Questi ultimi versi sono stati piuttosto criticati perch\u00e9 ritenuti \"incoerenti\" ai canoni di velocit\u00e0 tenuti da Twista e Krayzie Bone, famosi soprattutto per la loro velocit\u00e0 linguistica, e, insomma, questi sarebbero troppo lenti in confronto a quelli precedenti.\nNel programma Making the Video di MTV si \u00e8 annunciato che sarebbe stato l'ultimo video dedicato a The Notorious B.I.G., ed appaiono in piccoli cameo Yung Joc, Jody Breeze, Big Gee e Sleepy Brown."}
{"id": "2279850", "revid": "322321", "url": "https://it.wikipedia.org/wiki?curid=2279850", "title": "Chiesa cattolica in Gabon", "text": "La Chiesa cattolica in Gabon \u00e8 parte della Chiesa cattolica universale in comunione con il vescovo di Roma, il papa.\nStoria.\nLa Chiesa cattolica in Gabon vede nel missionario francese Jean-R\u00e9mi Bessieux della Congregazione dello Spirito Santo il primo suo grande evangelizzatore, nella prima met\u00e0 del XIX secolo. Nel 1863 nasce il vicariato apostolico del Gabon, allora denominato \"delle Due Guinee\". Solo dopo il 1878 inizia l'evangelizzazione dell'entroterra. Nel 1958 il Gabon diventa provincia ecclesiastica autonoma con sede metropolitana a Libreville; nel 1899 era stato ordinato il primo sacerdote gabonese, e nel 1961 viene ordinato il primo vescovo. Nel 1982 la Chiesa cattolica ha ricevuto la visita pastorale di papa Giovanni Paolo II.\nIl 12 dicembre 1997 Santa Sede e repubblica del Gabon hanno firmato un concordato, accordandosi \"\u00ab sui principi e su alcune disposizioni giuridiche relative alle loro relazioni e alla loro collaborazione \u00bb\".\nOrganizzazione ecclesiastica.\nLa Chiesa cattolica \u00e8 presente sul territorio con 1 sede metropolitana, 4 diocesi suffraganee, ed 1 vicariato apostolico:\nStatistiche.\nAlla fine del 2007 la Chiesa cattolica del Gabon contava:\nLa popolazione cattolica ammontava a 750.282 cristiani, pari al 50,06% della popolazione.\nNunziatura apostolica.\nLa delegazione apostolica di Dakar, con giurisdizione su tutte le colonie francesi dell'Africa continentale ed insulare (ad eccezione delle regioni del Nordafrica), fu istituita il 22 settembre 1948 con il breve \"Expedit et Romanorum Pontificum\" di papa Pio XII.\nIl 3 maggio 1960 nasce la delegazione apostolica dell'Africa Centro-occidentale con il breve \"Ad universae Ecclesiae\" di papa Giovanni XXIII; essa aveva giurisdizione sul Gabon, la Nigeria, il Camerun, l'Oubangui-Chari, il Congo e il Ciad. Sede del delegato apostolico era la citt\u00e0 di Lagos in Nigeria.\nIl 3 aprile 1965, in forza del breve \"Qui res Africanas\" di papa Paolo VI, \u00e8 istituita la nuova delegazione apostolica dell'Africa Centrale, con giurisdizione sul Gabon, la Repubblica Centrafricana, il Camerun, il Ciad ed il Congo. Sede del delegato apostolico era la citt\u00e0 di Yaound\u00e9 in Camerun.\nLa nunziatura apostolica del Gabon \u00e8 istituita il 31 ottobre 1967 con il breve \"Quantum utilitatis\" di papa Paolo VI.\nConferenza episcopale.\nL'episcopato del Gabon costituisce la Conferenza episcopale del Gabon (\"Conf\u00e9rence Episcopale du Gabon\", CEG).\nLa CEG \u00e8 membro della \"Association des Conf\u00e9rences Episcopales de la R\u00e9gion de l'Afrique Central\" (ACERAC) e del \"Symposium of Episcopal Conferences of Africa and Madagascar\" (SECAM).\nElenco dei presidenti della Conferenza episcopale:\nElenco dei vicepresidenti della Conferenza episcopale:\nElenco dei segretari generali della Conferenza episcopale:"}
{"id": "2279857", "revid": "486946", "url": "https://it.wikipedia.org/wiki?curid=2279857", "title": "Bbox Bouygues T\u00e9l\u00e9com", "text": ""}
{"id": "2279863", "revid": "599013", "url": "https://it.wikipedia.org/wiki?curid=2279863", "title": "D\u00ef\u00f2niso", "text": ""}
{"id": "2279867", "revid": "466539", "url": "https://it.wikipedia.org/wiki?curid=2279867", "title": "Gyeongju", "text": "Gyeongju () \u00e8 una citt\u00e0 della Corea del Sud di 269 343 abitanti ed una delle pi\u00f9 popolari mete turistiche del paese.\nSi trova nell'angolo sudorientale della provincia del Gyeongsang Settentrionale, sulla costa occidentale del mar del Giappone. Le citt\u00e0 vicine comprendono i centri industriali di Ulsan e Pohang. Intorno alla citt\u00e0 sono sparse numerose montagne basse, propaggini della catena dei Taebaek. Gyeongju confina a sud-ovest con Cheongdo e a nord-ovest con Yeongcheon. Distante 50\u00a0km da Pusan, \u00e8 bagnata ad est dal mare.\nStoria.\nGyeongju fu la capitale dell'antico regno di Silla, che sorse all'inizio del I millennio e domin\u00f2 la maggior parte della Penisola coreana fra il VII ed il IX secolo. Nella citt\u00e0 rimangono un vasto numero di siti archeologici di questo periodo.\nOggi Gyeongju \u00e8 una tipica citt\u00e0 di medie dimensioni che condivide le tendenze economiche, demografiche e sociali che hanno modellato la moderna cultura della Corea del Sud. Mentre il turismo rimane il principale motore dell'economia, si sono sviluppate alcune attivit\u00e0 manifatturiere grazie alla sua prossimit\u00e0 con importanti centri industriali come Ulsan. Gyeongju \u00e8 collegata alla rete ferroviaria e autostradale nazionale, il che facilita sia il traffico industriale che turistico.\nGeografia fisica.\nLa maggior parte di Gyeongju si trova nel bacino di Gyeongsang , ma alcune zone della citt\u00e0 appartengono al bacino di Pohang, per esempio parte di Yangbuk-myeon e di Cheonbuk-myeon. Il bacino di Gyeongsang \u00e8 costituito soprattutto da strati di rocce di granito e porfido. Al contrario, le aree del bacino di Pohang son costituite da strati di roccia formatisi durante il Cenozoico, che consistono in rocce ignee, sedimentarie, porfido, sabbia e tufo.\nBasse montagne sono diffuse in tutto il territorio di Gyeongju. Le pi\u00f9 alte di queste sono i monti Taebaek, che attraversano il confine occidentale della citt\u00e0. Il punto pi\u00f9 alto di Gyeonju \u00e8 il monte Munbok (), con un'altitudine di 1014 metri sopra il livello del mare. A est dei Taebaek altri picchi, come il Danseok, appartengono alla catena dei monti Jusa. Le cime dell'est della citt\u00e0 includono il monte Tohan, appartenente ai monti Hean e ai Dongdae."}
{"id": "2279868", "revid": "1123126", "url": "https://it.wikipedia.org/wiki?curid=2279868", "title": "Chiesa cattolica in Gambia", "text": "La Chiesa cattolica in Gambia \u00e8 parte della Chiesa cattolica universale in comunione con il vescovo di Roma, il papa.\nStoria.\nLa storia della Chiesa cattolica in Gambia \u00e8 strettamente legata a quella del Senegal. Nel 1445 arrivarono i portoghesi sulle coste dell'Africa occidentale con i primi tentativi di evangelizzazione. Dal punto di vista ecclesiastico, solo nel 1931 nasce la missione del Gambia, affidata ai preti dello Spirito Santo, staccata dal vicariato apostolico del Senegambia. Nel 1951 \u00e8 eretta la prefettura apostolica di Bathurst (oggi Banjul), che diventa diocesi nel 1957 immediatamente soggetta alla Santa Sede. Nel 1992 la Chiesa cattolica del Gambia ha ricevuto la visita pastorale di papa Giovanni Paolo II.\nOrganizzazione ed istituzioni.\nNel 2008 la Chiesa cattolica \u00e8 presente sul territorio con la sola diocesi di Banjul, immediatamente soggetta alla Santa Sede.\nAlla fine del 2004 la Chiesa cattolica del Gambia contava:\nLa popolazione cattolica ammontava a 34.400 cristiani, pari al 2,10% della popolazione.\nL'episcopato del Gambia fa parte della Conferenza interterritoriale dei Vescovi Cattolici di Gambia e Sierra Leone (\"Inter-territorial Catholic Bishops' Conference of The Gambia and Sierra Leone\").\nNunziatura apostolica.\nLa Delegazione apostolica di Gambia e Sierra Leone fu istituita nel 1975. Il 25 agosto 1979 fu elevata al rango di Nunziatura apostolica. L'attuale sede del Nunzio \u00e8 Monrovia, capitale della Liberia.\nConferenza episcopale.\nL'episcopato del Gambia \u00e8 membro della Conferenza interterritoriale dei vescovi cattolici di Gambia e Sierra Leone (\"Inter-Territorial Catholic Bishops' Conference of The Gambia and Sierra Leone\", ITCABIC), cui aderiscono anche i vescovi del Sierra Leone"}
{"id": "2279869", "revid": "1272592", "url": "https://it.wikipedia.org/wiki?curid=2279869", "title": "I Cry at Night", "text": "I Cry at Night \u00e8 un brano composto dall'artista britannico Elton John; il testo \u00e8 di Bernie Taupin.\nLa melodia e il testo.\nOriginariamente pubblicato come B-side del singolo \"Part-time Love\", nel 1998 venne inserito nella versione rimasterizzata dell'album \"A Single Man\". \nMusicalmente parlando, mette in evidenza solo due strumenti: un pianoforte a coda, suonato da Elton, e un sintetizzatore.\nLa semplicit\u00e0 della melodia si incastra alla perfezione con la tristezza intrinseca del testo, scritto da Bernie Taupin al tempo del divorzio da Maxine Feibelman (l'ispiratrice della famosa \"Tiny Dancer\"). \"I Cry at Night\" proviene quindi dalle sessions dell'album \"Blue Moves\", e come molti altri pezzi di questo LP rispecchia gli stati d'animo di un Taupin in crisi coniugale e di un Elton devastato da alcool e droghe, oltre che in preda alla depressione.\nSebbene sia uno dei brani preferiti dai fans della rockstar, la canzone non \u00e8 mai stata eseguita live."}
{"id": "2279870", "revid": "436907", "url": "https://it.wikipedia.org/wiki?curid=2279870", "title": "Sky's the Limit (The Notorious B.I.G.)", "text": "Sky's the Limit \u00e8 un singolo del rapper statunitense The Notorious B.I.G., estratto dall'album \"Life After Death\", e pubblicato postumo negli Stati Uniti il 25 novembre 1997 dalla Bad Boy Records; prodotto da Clark Kent."}
{"id": "2279876", "revid": "767487", "url": "https://it.wikipedia.org/wiki?curid=2279876", "title": "San Mariano (Isabela)", "text": "San Mariano \u00e8 una municipalit\u00e0 di Prima classe delle Filippine, situata nella Provincia di Isabela, nella Regione della Valle di Cagayan.\nSan Mariano \u00e8 formata da 36 baranggay:"}
{"id": "2279881", "revid": "7336", "url": "https://it.wikipedia.org/wiki?curid=2279881", "title": "Vinaccioli", "text": ""}
{"id": "2279882", "revid": "122651635", "url": "https://it.wikipedia.org/wiki?curid=2279882", "title": "Angelo Arcidiacono", "text": "Biografia.\nInizia sin da giovanissimo a tirare di scherma adottando subito l'arma della sciabola. Cresce sotto l'attenta guida del maestro Pasquale Timmonieri forgiatore di decine di schermitori italiani. Terminata la carriera agonistica si dedicher\u00e0 alla medicina, laureandosi con il massimo dei voti in medicina e chirurgia, specializzandosi in otorinolaringoiatra \nSi spegne nella sua citt\u00e0 natale il 26 febbraio 2007 all'et\u00e0 di 51 anni per un male incurabile, lasciando tre figli in et\u00e0 infantile.\nPalmar\u00e8s.\nEntra presto nel giro della nazionale e nel 1975 vince il titolo mondiale giovani di sciabola a Citt\u00e0 del Messico.\nNel prosieguo della carriera ottiene diversi allori sia ai Giochi olimpici che nei Campionati del mondo, sia a livello individuale che nelle gare a squadre.\nNel 1976 vince la medaglia d'argento nella sciabola a squadre all'Olimpiade di Montreal. Successivamente vince la medaglia d'argento nella sciabola individuale alle Universiade di Sofia del 1977, la medaglia di bronzo individuale ai Campionato mondiale di Buenos Aires, nello stesso anno, e quella a squadre ai mondiali di Amburgo nel 1978.\nDopo un grave infortunio per la rottura del tendine d\u2019Achille, che lo allontana dalle pedane per un lungo lasso di tempo, corona la sua carriera con la medaglia d'oro olimpica vinta nella gara a squadre all'Olimpiade di Los Angeles nel 1984 (in squadra con Ferdinando Meglio, Giovanni Scalzo, Gianfranco Dalla Barba e Marco Marin).\nDal 2008 il palazzetto del CUS di Catania \u00e8 a lui dedicato."}
{"id": "2279883", "revid": "287204", "url": "https://it.wikipedia.org/wiki?curid=2279883", "title": "HMS Sussex (96)", "text": "La HMS Sussex (Pennant number 96) \u00e8 stata un incrociatore pesante della Classe County, sottoclasse London, della Royal Navy e terza nave a portare questo nome. Venne impostata nei cantieri R. and W. Hawthorn, Leslie and Company di Hebburn-on-Tyne il 1\u00ba febbraio 1927, varata il 22 febbraio 1928 e completata il 19 marzo 1929.\nStoria.\nMediterraneo, Australia e Guerra Civile Spagnola.\nLa \"Sussex\" serv\u00ec nel Mediterraneo fino al 1934, anno in cui venne trasferita presso lo Squadrone Australiano dove rimase fino al 1936. Successivamente ritorn\u00f2 nel Mediterraneo per proteggere le imbarcazioni neutrali durante l'ultimo periodo della Guerra Civile Spagnola, insieme alle Cacciatorpediniere \"Intrepid\" e \"Impulsive\". Riusc\u00ec a ottenere la liberazioni di quattro navi da trasporto catturate dalle forze nazionaliste spagnole ma non pot\u00e9 evitare la cattura della nave \"Stangate\", legalmente registrata a Londra, da parte della nave \"Mar Negro\" al largo di Valencia, il 16 marzo 1939.\nDurante la Seconda Guerra Mondiale.\nNell'Atlantico.\nNel settembre 1939 oper\u00f2 con la Forza H nell'Atlantico meridionale durante la ricerca dell'incrociatore pesante tedesco \"Admiral Graf Spee\". Il 2 dicembre intercett\u00f2 insieme alla nave da battaglia \"Renown\" la nave passeggeri tedesca \"Watussi\", che per\u00f2 fu autoaffondata dal suo equipaggio prima di poter essere catturata. Dopo l'affondamento della \"Graf Spee\" in dicembre, torn\u00f2 in Gran Bretagna, servendo nella Home Fleet durante la Campagna Norvegese. And\u00f2 in manutenzione a Glasgow e durante i lavori venne colpita da una bomba il 18 settembre 1940. Questa caus\u00f2 danni gravi e alcuni incendi, che portarono alla necessit\u00e0 di ampie riparazioni che la tennero fuori dal servizio attivo fino all'agosto del 1942.\nSuccessivamente venne assegnata all'Atlantico, dove il 26 febbraio 1943 intercett\u00f2 la nave appoggio tedesca \"Hohenfriedberg\" affondandola e venendo allo stesso tempo sfiorata da un lancio di siluri proveniente dall' U-264 di scorta alla nave.\nNel Pacifico.\nDurante il 1944 la \"Sussex\", trasferita nel Pacifico, partecip\u00f2 ad operazioni nell Indie Orientali Olandesi a seguito della fine delle ostilit\u00e0. Il 26 luglio 1945 la sua Task Force venne attaccata da due Aichi D3A usati da kamikaze. Il primo venne abbattuto dalla HMS \"Ameer\" e il secondo dalla \"Sussex\" stessa. Sfortunatamente un aereo rimbalz\u00f2 sulla superficie del mare e colp\u00ec la nave, danneggiando leggermente lo scafo sopra la linea di galleggiamento. Il 5 settembre successivo alle 11.30 la \"Sussex\" entr\u00f2 nella baia di Singapore innalzando la bandiera del Contrammiraglio Cedric Holland per accettare la resa della guarnigione giapponese, firmata a bordo dal Generale Seishir\u014d Itagaki, a conclusione della Operazione Tiderance preparata per ricatturare Singapore.\nRadiazione e demolizione.\nLa \"Sussex\" venne radiata durante il 1949 e ceduta alla British Iron and Steel Corporation il 3 gennaio 1950, per arrivare a Dalmuir, in Scozia, il 23 febbraio successivo per essere demolita."}
{"id": "2279885", "revid": "287204", "url": "https://it.wikipedia.org/wiki?curid=2279885", "title": "Kailudih", "text": " \nKailudih \u00e8 una suddivisione dell'India, classificata come \"census town\", di 8.903 abitanti, situata nel distretto di Dhanbad, nello stato federato del Jharkhand. In base al numero di abitanti la citt\u00e0 rientra nella classe V (da 5.000 a 9.999 persone).\nGeografia fisica.\nLa citt\u00e0 \u00e8 situata a 23\u00b0 46' 54 N e 86\u00b0 15' 54 E.\nSociet\u00e0.\nEvoluzione demografica.\nAl censimento del 2001 la popolazione di Kailudih assommava a 8.903 persone, delle quali 4.810 maschi e 4.093 femmine. I bambini di et\u00e0 inferiore o uguale ai sei anni assommavano a 1.615, dei quali 852 maschi e 763 femmine. Infine, coloro che erano in grado di saper almeno leggere e scrivere erano 5.029, dei quali 3.040 maschi e 1.989 femmine."}
{"id": "2279887", "revid": "287204", "url": "https://it.wikipedia.org/wiki?curid=2279887", "title": "Kalikapur", "text": " \nKalikapur \u00e8 una suddivisione dell'India, classificata come \"census town\", di 3.786 abitanti, situata nel distretto del Singhbhum Occidentale, nello stato federato del Jharkhand. In base al numero di abitanti la citt\u00e0 rientra nella classe VI (meno di 5.000 persone).\nGeografia fisica.\nLa citt\u00e0 \u00e8 situata a 22\u00b0 37' 0 N e 86\u00b0 16' 60 E e ha un'altitudine di 157 .\nSociet\u00e0.\nEvoluzione demografica.\nAl censimento del 2001 la popolazione di Kalikapur assommava a 3.786 persone, delle quali 1.963 maschi e 1.823 femmine. I bambini di et\u00e0 inferiore o uguale ai sei anni assommavano a 243, dei quali 131 maschi e 112 femmine. Infine, coloro che erano in grado di saper almeno leggere e scrivere erano 3.414, dei quali 1.830 maschi e 1.584 femmine."}
{"id": "2279888", "revid": "438678", "url": "https://it.wikipedia.org/wiki?curid=2279888", "title": "Dubbio metodico", "text": ""}
{"id": "2279891", "revid": "287204", "url": "https://it.wikipedia.org/wiki?curid=2279891", "title": "Kandra", "text": " \nKandra \u00e8 una suddivisione dell'India, classificata come \"census town\", di 6.815 abitanti, situata nel distretto del Singhbhum Occidentale, nello stato federato del Jharkhand. In base al numero di abitanti la citt\u00e0 rientra nella classe V (da 5.000 a 9.999 persone).\nGeografia fisica.\nLa citt\u00e0 \u00e8 situata a 22\u00b0 51' 0 N e 86\u00b0 2' 60 E e ha un'altitudine di 225 .\nSociet\u00e0.\nEvoluzione demografica.\nAl censimento del 2001 la popolazione di Kandra assommava a 6.815 persone, delle quali 3.614 maschi e 3.201 femmine. I bambini di et\u00e0 inferiore o uguale ai sei anni assommavano a 906, dei quali 474 maschi e 432 femmine. Infine, coloro che erano in grado di saper almeno leggere e scrivere erano 4.186, dei quali 2.618 maschi e 1.568 femmine."}
{"id": "2279902", "revid": "287204", "url": "https://it.wikipedia.org/wiki?curid=2279902", "title": "Kanke (India)", "text": " \nKanke \u00e8 una suddivisione dell'India, classificata come \"census town\", di 16.396 abitanti, situata nel distretto di Ranchi, nello stato federato del Jharkhand. In base al numero di abitanti la citt\u00e0 rientra nella classe IV (da 10.000 a 19.999 persone).\nGeografia fisica.\nLa citt\u00e0 \u00e8 situata a 23\u00b0 25' 60 N e 85\u00b0 19' 0 E e ha un'altitudine di 610 .\nSociet\u00e0.\nEvoluzione demografica.\nAl censimento del 2001 la popolazione di Kanke assommava a 16.396 persone, delle quali 8.737 maschi e 7.659 femmine. I bambini di et\u00e0 inferiore o uguale ai sei anni assommavano a 1.869, dei quali 950 maschi e 919 femmine. Infine, coloro che erano in grado di saper almeno leggere e scrivere erano 12.333, dei quali 6.982 maschi e 5.351 femmine."}
{"id": "2279903", "revid": "1388419", "url": "https://it.wikipedia.org/wiki?curid=2279903", "title": "Lovesick (Elton John)", "text": "Lovesick \u00e8 un brano composto dall'artista britannico Elton John; il testo \u00e8 di Bernie Taupin.\nLa melodia e il testo.\nOriginariamente pubblicato come B-side del singolo \"Song for Guy\", nel 1998 venne inserito nella versione rimasterizzata dell'album \"A Single Man\". \nMusicalmente parlando, si caratterizza come un pezzo veloce (presenta anche cambiamenti di tempo), e pu\u00f2 quindi richiamare alla mente il singolo \"Part-time Love\". Sono presenti il percussionista Ray Cooper e una sezione di archi; viene messo in evidenza anche un assolo di chitarra recante toni blues.\nA dispetto della briosit\u00e0 della melodia, il testo, scritto da Bernie Taupin al tempo del divorzio da Maxine Feibelman (l'ispiratrice della famosa \"Tiny Dancer\"), denota una tristezza senza precedenti (il titolo, in italiano, significherebbe \"Malato d'amore\").\nAnche \"Lovesick\" \u00e8 stata composta durante le \"session\" dell'album \"Blue Moves\" (come la precedente \"I Cry at Night\"), e insieme ad altri pezzi di questo LP rispecchia gli stati d'animo di un Taupin in piena crisi coniugale. \u00c8 stata comunque registrata durante le session di \"A Single Man\"."}
{"id": "2279904", "revid": "287204", "url": "https://it.wikipedia.org/wiki?curid=2279904", "title": "Chiesa cattolica a Gibuti", "text": "La Chiesa cattolica di Gibuti \u00e8 parte della Chiesa cattolica universale in comunione con il vescovo di Roma, il papa.\nStoria.\nLa Chiesa cattolica stabil\u00ec la sua presenza con la prima evangelizzazione operata dai cappuccini francesi provenienti dall'Etiopia nel 1881. Nel 1914 fu eretta la prefettura apostolica di Gibuti, separata dalla Missione dei Galla in Etiopia, che \u00e8 diventata diocesi nel 1955. Essa fa parte della Conferenza dei vescovi latini nelle regioni arabe (CELRA), il cui presidente \u00e8 il patriarca cattolico di Gerusalemme.\nLa guerra e la mancanza di sicurezza hanno reso impossibile l'attivit\u00e0 di evangelizzazione, anche a causa della diffusione del fondamentalismo islamico, legato ad Al Qaeda. I rapporti tra la minoranza cristiana e la maggioranza musulmana non sono facili.\nOrganizzazione ed istituzioni.\nNel 2011 la Chiesa cattolica \u00e8 presente sul territorio con la sola diocesi di Gibuti, immediatamente soggetta alla Santa Sede.\nAlla fine del 2004 la Chiesa cattolica a Gibuti contava:\nLa popolazione cattolica ammontava a 7.000 cristiani, pari a 1,26% della popolazione.\nNel 2011 operavano a Gibuti tre sacerdoti, tutti stranieri, e fuori dalla citt\u00e0 erano presenti quattro stazioni missionarie con qualche religiosa.\nNunziatura apostolica.\nIl Papa \u00e8 stato rappresentato a Gibuti fino al 1969 dalla nunziatura apostolica dell'Africa Orientale con residenza a Mombasa in Kenya. Il 3 luglio 1969, con la bolla \"Sollicitudo omnium\" di papa Paolo VI, fu eretta la delegazione apostolica della Regione del Mar Rosso con residenza a Khartoum e con giurisdizione su Gibuti, il Sudan, la Somalia e la parte meridionale della penisola arabica.\nIl 26 marzo 1992, con il breve apostolico \"Suo iam pridem\" di papa Giovanni Paolo II, Gibuti \u00e8 stato eretto in delegazione apostolica autonoma e la delegazione apostolica della Regione del Mar Rosso ha assunto il nome di delegazione apostolica nella Penisola Arabica. Il 23 dicembre 2000 la delegazione apostolica \u00e8 stata elevata al rango di Nunziatura apostolica. Dal 1992 sono i nunzi di Etiopia a gestire gli affari ecclesiastici e le relazioni diplomatiche con Gibuti. Sede del nunzio \u00e8 Addis Abeba."}
{"id": "2279908", "revid": "287204", "url": "https://it.wikipedia.org/wiki?curid=2279908", "title": "B\u00e9la T\u00f3th", "text": "Carriera scacchistica.\nOttenne il titolo di Maestro all'et\u00e0 di 20 anni. Trasferitosi in Italia nei primi anni '70, ottenne il titolo di Maestro Internazionale nel 1974.\nT\u00f3th vinse quattro volte il Campionato italiano: a Pesaro nel 1975, a Lucca nel 1976, ad Agnano nel 1980 e ad Arco di Trento nel 1982.\nPartecip\u00f2 con l'Italia a quattro Olimpiadi dal 1974 al 1984. Alle olimpiadi di Haifa 1976 vinse una medaglia d'argento individuale in 2\u00aa scacchiera. Gioc\u00f2 in tutto 53 partite col risultato complessivo del 56%, delle quali 24 vinte, 12 pareggiate e 17 perse. \nSi \u00e8 classificato 2\u00ba nei tornei \"Banco di Roma\" del 1976 e 1977, e 3\u00ba-4\u00ba nel torneo del 1984.\nNel 1978 T\u00f3th vinse l'11\u00ba Campionato Europeo per corrispondenza 1973-78, con 12 punti su 14.\nHa vinto tre volte il festival di Bratto: nel 1978, 1979 e 1983.\nNel 1982, giocando in 1\u00aa scacchiera, ha vinto il 19\u00ba Campionato italiano a squadre con la Societ\u00e0 Scacchistica Milanese.\nVerso la met\u00e0 degli anni ottanta si \u00e8 trasferito ad Allschwil in Svizzera, dove svolge l'attivit\u00e0 di istruttore presso il locale circolo di scacchi. Ha scritto diversi libri, tra cui \"Damengambits Minorit\u00e4tsangriff\" (1987) e \"Die Russische Verteidigung\" (1987).\nHa raggiunto il proprio record di punti Elo nell'aprile 1985 con 2577 punti."}
{"id": "2279916", "revid": "287204", "url": "https://it.wikipedia.org/wiki?curid=2279916", "title": "Bela Toth", "text": ""}
{"id": "2279917", "revid": "287204", "url": "https://it.wikipedia.org/wiki?curid=2279917", "title": "Diego de Rosales", "text": "Biografia.\nStudi\u00f2 nella propria citt\u00e0 natale, dove divenne un seguace della Compagnia di Ges\u00f9. Giunse in Cile nel 1629, senza aver preso i voti ma andando ad abitare presso la residenza gesuita di Arauco. Aiut\u00f2 il cappellano militare durante la guerra di Arauco, sotto al governo di Don Francisco Laso de la Vega e, nel 1640, fu ordinato sacerdote a Santiago. Fu durante questo periodo che apprese lingua ed usanze dei Mapuche.\nEra particolarmente vicino ai governatori Francisco L\u00f3pez de Z\u00fa\u00f1iga e Mart\u00edn de Mujica y Buitr\u00f3n, accompagnandoli e partecipando ai parlamenti tenuti nel 1641 e nel 1647 nel corso della guerra di Arauco.\nNel 1650 il governatore Francisco Antonio de Acu\u00f1a Cabrera y Bayona lo incaric\u00f2 di svolgere un viaggio fino a raggiungere i Pehuenche, una trib\u00f9 stanziata ad est di Villarrica, per poi raggiungere il lago Nahuel Huapi. Durante la rivolta generale Mapuche del 1655 si trovava a Boroa, assediata dai Mapuche fino al gennaio del 1656, quando fu abbandonata. Fu chiamato a Concepci\u00f3n e nominato rettore del collegio gesuita della citt\u00e0, dove rimase fino al 1662. Fu poi nominato superiore della provincia gesuita del Cile, il che lo obblig\u00f2 a spostarsi a Santiago. Mantenne l'incarico fino al 1666, per poi diventare rettore del Colegio M\u00e1ximo dell'ordine nella capitale. Torn\u00f2 a capo dei gesuiti tra il 1670 ed il 1672.\nNel 1674 complet\u00f2 la stesura dell'opera \"Historia General del Reino de Chile\". I primi due libri descrivono geografia, fauna, flora, vita e costumi dei nativi. La seconda parte racconta la storia del Regno dall'arrivo di Diego de Almagro all Rivolta Generale del 1655. Il lavoro non fu pubblicato prima del 1877 a Valpara\u00edso, grazie a Benjam\u00edn Vicu\u00f1a Mackenna che l'aveva acquistato nel 1870 a Londra. \nDiego de Rosales \u00e8 famoso anche per avere scritto una cronaca sulla Compagnia di Ges\u00f9 in Cile, che titol\u00f2 \"Conquista Espiritual del reino de Chile\". Si trattava di una serie di biografie dei principali missionari dell'ordine, unite alle descrizioni di quelle personalit\u00e0 con storie di miracoli, apparizioni ed ogni tipo di meraviglie tipiche dei documenti del tempo. Sfortunatamente il manoscritto \u00e8 sopravvissuto solo in parte."}
{"id": "2279920", "revid": "125210921", "url": "https://it.wikipedia.org/wiki?curid=2279920", "title": "Ivan Rizzardi", "text": "Carriera.\nGiocatore.\nCresciuto nella Cremonese, nel 1985 viene mandato in prestito in Serie C2 al Derthona dove rimane un biennio raccogliendo 63 presenze e 3 reti. Al rientro alla societ\u00e0 lombarda, rimane per tre stagioni dove pu\u00f2 annoverare una promozione in Serie A nel 1989 e 22 presenze in massima serie la stagione successiva.\nTutto ci\u00f2 vale l'attenzione del Napoli e del suo allora direttore generale Luciano Moggi che lo porta alle pendici del Vesuvio: vince subito una Supercoppa italiana e il resto della stagione lo vive da comprimario, chiuso tra i titolari da Giovanni Francini. Alla fine della stagione potr\u00e0 vantare 25 presenze e una rete, oltre all'esordio in Coppa Campioni maturato contro l'\u00dajpest FC.\nDopo questa stagione viene ceduto al per 2,5 miliardi di lire; a fine stagione la squadra retrocede. Nel 1993 lascia il club, continuando a giocare nelle serie minori.\nAllenatore.\nInizia la carriera da allenatore nelle squadre della provincia di Brescia impegnate nelle serie minori: annovera esperienze nel Castelmella e nella Dellese, prima di approdare al Sal\u00f2 nel 2006 per guidare gli allievi regionali. La stagione successiva si accasa al Carpenedolo dove dapprima si occupa della formazione berretti e poi associa a questo anche la carica di vice allenatore. All'inizio del 2009 lascia temporaneamente la societ\u00e0 per problemi personali. Da febbraio riprende l'attivit\u00e0 sempre come vice nel Carpenedolo e colleziona una panchina in Serie C2 (Carpenedolo - Pizzighettone) per la squalifica del tecnico Ciulli.\nIn seguito \u00e8 divenuto il responsabile del settore giovanile del Football Club Castiglione, a Castiglione delle Stiviere."}
{"id": "2279921", "revid": "228587", "url": "https://it.wikipedia.org/wiki?curid=2279921", "title": "San Mateo", "text": ""}
{"id": "2279941", "revid": "171091", "url": "https://it.wikipedia.org/wiki?curid=2279941", "title": "Punta delle Sengie", "text": "La Punta delle Sengie (in francese, Pointe des Seinges; in patois valdostano, \"Pointe di Seindze\") (3.408 ) \u00e8 una montagna che fa parte del Massiccio del Gran Paradiso.\nCaratteristiche.\n\u00c8 la seconda vetta della cresta che, dalla Punta di Loye (2676\u00a0m) a nord, va alla Punta Ondezana (3492\u00a0m) a sud.\nDal versante valdostano la montagna si trova al fondo della Valeille (laterale della Val di Cogne; dal versante piemontese la montagna domina il \"Vallone di Forzo\" (laterale della Val Soana).\nSu questa cima si trova la seraccata dell'omonimo ghiacciaio, ben visibile dalla frazione Lillaz.\nSalita sulla vetta.\nDal versante piemontese si pu\u00f2 salire sulla vetta partendo dal Bivacco Gino Revelli. Dal bivacco si risale il canalone che porta al \"Colle Superiore delle Sengie\" (3.338\u00a0m). Dal colle si sale per la cresta sud fino all'anticima; da questa aggirando l\"'Ago delle Sengie\" (3.384 m) si arriva alla vetta.\nDal versante valdostano si pu\u00f2 salire sulla vetta partendo da Lillaz e passando dal \"Bivacco Malvezzi-Antoldi\" (2.920\u00a0m)."}
{"id": "2279942", "revid": "599013", "url": "https://it.wikipedia.org/wiki?curid=2279942", "title": "Bela T\u00f3th", "text": ""}
{"id": "2279949", "revid": "767487", "url": "https://it.wikipedia.org/wiki?curid=2279949", "title": "San Mateo (Isabela)", "text": "San Mateo \u00e8 una municipalit\u00e0 di Seconda classe delle Filippine, situata nella Provincia di Isabela, nella Regione della Valle di Cagayan.\nSan Mateo \u00e8 formata da 33 baranggay:"}
{"id": "2279950", "revid": "1573940", "url": "https://it.wikipedia.org/wiki?curid=2279950", "title": "Bonellia viridis", "text": "La bonellia (\"Bonellia viridis\" ) \u00e8 un invertebrato marino della famiglia dei Bonellidi che vive, tra l'altro, nei fondali bassi del Mediterraneo.\n\u00c8 notevole il suo spiccato dimorfismo sessuale.\nSistematica.\nIl genere \"Bonellia\" fu descritto, per primo, dal medico torinese Luigi Rolando nel 1821 che lo chiam\u00f2 cos\u00ec in onore dell'ornitologo Franco Andrea Bonelli, suo amico.\nAspetti morfologici.\nLa femmina di bonellia \u00e8 di colore verde, il corpo \u00e8 formato da una parte a ovale (di circa 6 ~ 8\u00a0cm di lunghezza) ed una lunga proboscide (lunga fino ad un metro) che all'estremit\u00e0 si divide in due (assumendo la caratteristica forma a \"Y\").\nIl maschio invece rimane in uno stato larvale (anche se sessualmente maturo) da 1 a 3\u00a0mm di lunghezza e trascorre tutto il ciclo vitale all'interno della femmina in una sorta di simbiosi (in realt\u00e0 il termine simbiosi \u00e8 definito per organismi di specie diverse, quindi non applicabile a questo caso). \nHa una struttura morfologica \"semplificata\": l'apparato digerente \u00e8 molto ridotto (vivendo all'interno della femmina, assorbe gli elementi nutritivi tramite l'epidermide), e non \u00e8 presente un sistema circolatorio, la maggior parte del corpo \u00e8 occupata dagli organi di riproduzione.\nDeterminazione del sesso.\nAltro aspetto notevole \u00e8 la modalit\u00e0 di determinazione del sesso: una volta schiuse le uova, le larve nascono indifferenziate.\nQuelle che entrano nella proboscide di una femmina adulta vengono indotte, dalla presenza della bonellina, un ormone secreto da questa, a diventare un maschio.\nLe larve che invece rimangono libere e non entrano in contatto con femmine adulte si sviluppano come femmine.\nSi parla in questi casi di determinazione fenotipica del sesso, ovvero il sesso viene determinato non solo dal patrimonio genetico ma anche dall'ambiente.\nLa bonellina.\nLa femmina secerne un pigmento verde, la bonellina, che le permette di paralizzare dei piccoli animali che vengono poi mangiati.\nIn presenza di luce la bonellina induce l'interruzione della mitosi e il \"disfacimento\" di altri apparati cellulari, uccidendo cos\u00ec batteri, larve ed altri piccoli organismi. Per queste sue propriet\u00e0 biocide \u00e8 attualmente studiata come possibile sostituto degli antibiotici.\nDistribuzione e habitat.\nLa specie \u00e8 largamente diffusa nel Mediterraneo, nel Mar Rosso, nell'Oceano Atlantico del nord-est e nell'Oceano Indiano e nel Pacifico.\nVive nei fondali tra i 10 e i 100 metri di profondit\u00e0.\nBiologia.\nAlimentazione.\nLa femmina \u00e8 una saprofita e si nutre, attraverso la proboscide, di piccoli detriti organici e di piccoli animali che trova sui fondali marini.\nIl maschio, come detto, si nutre degli alimenti introdotti nel corpo della femmina.\nRiproduzione.\nLa femmina produce le uova che si sviluppano in maschi o femmine a seconda della vicinanza con un altro organismo: se le uova saranno vicine ad un'altra femmina, non andranno mai oltre lo stadio larvale e svilupperanno un paio di testicoli, quindi aggrappandosi alla femmina la feconderanno.\nIn caso le uova vengano disperse lontano rispetto alla posizione di un altro organismo femminile, queste diventeranno a loro volta femmine."}
{"id": "2279952", "revid": "74801", "url": "https://it.wikipedia.org/wiki?curid=2279952", "title": "San Pablo", "text": "San Pablo (lingua spagnola, corrispondente all'italiano \"San Paolo\")"}
{"id": "2279953", "revid": "262457", "url": "https://it.wikipedia.org/wiki?curid=2279953", "title": "U\u1e0d\u1e0diy\u0101na", "text": ""}
{"id": "2279954", "revid": "262457", "url": "https://it.wikipedia.org/wiki?curid=2279954", "title": "Sh\u0101m\u00ed", "text": ""}
{"id": "2279966", "revid": "767487", "url": "https://it.wikipedia.org/wiki?curid=2279966", "title": "San Pablo (Isabela)", "text": "San Pablo \u00e8 una municipalit\u00e0 di Terza classe delle Filippine, situata nella Provincia di Isabela, nella Regione della Valle di Cagayan.\nSan Pablo \u00e8 formata da 17 baranggay:"}
{"id": "2279978", "revid": "1543377", "url": "https://it.wikipedia.org/wiki?curid=2279978", "title": "AG2R La Mondiale 2008", "text": "Questa voce raccoglie le informazioni riguardanti l'AG2R La Mondiale nelle competizioni ufficiali della stagione 2008.\nStagione.\nLa squadra ciclistica francese partecip\u00f2 all'UCI ProTour. Ottenne due vittorie nel circuito Pro e otto in quello Continental, chiudendo al tredicesimo posto nella classifica ProTour.\nClassifiche UCI.\nUCI ProTour.\nPiazzamenti dei corridori dell'AG2R La Mondiale nella classifica individuale dell'UCI ProTour 2008.\nL'AG2R La Mondiale chiuse in tredicesima posizione con 145 punti."}
{"id": "2279981", "revid": "729019", "url": "https://it.wikipedia.org/wiki?curid=2279981", "title": "Santa Maria (Isabela)", "text": "Santa Maria \u00e8 una municipalit\u00e0 di Quinta classe delle Filippine, situata nella Provincia di Isabela, nella Regione della Valle di Cagayan.\nSanta Maria \u00e8 formata da 20 baranggay:"}
{"id": "2279985", "revid": "116429499", "url": "https://it.wikipedia.org/wiki?curid=2279985", "title": "Nocicezione", "text": "La nocicezione \u00e8 il processo sensoriale che rileva e convoglia i segnali e le sensazioni di dolore.\nNocicettori.\nIl dolore fisiologico (o nocicettivo) \u00e8 il risultato dell'attivazione di una particolare classe di recettori periferici, i nocicettori.\nI nocicettori sono terminazioni nervose specializzate nel riconoscere stimoli in grado di produrre potenzialmente o concretamente un danno tissutale. Questi stimoli sono tipicamente di natura meccanica, chimica, termica.\nNell'esperienza comune, nocicettori che rispondono a stimoli meccanici sono quelli che ci fanno provare dolore quando il nostro corpo subisce una pressione meccanica eccessiva. I nocicettori chimici rispondono invece a sostanze che possono provocare reazioni tali da ledere i tessuti, ad esempio gli acidi. I nocicettori termici ci avvisano del pericolo di ustioni o congelamento.\nCompito del dolore fisiologico \u00e8 quindi quello di proteggere il nostro organismo da eventi pericolosi per la salute o per il mantenimento della vita.\nSistema nocicettivo.\nIl nocicettore \u00e8 solo una parte del sistema nocicettivo, che nel suo complesso pu\u00f2 essere definito sinteticamente da: \nIl sistema nocicettivo ha relazioni con altre aree cerebrali che permettono di associare ulteriori propriet\u00e0 allo stimolo algico, quali ad esempio la componente motivazionale-affettiva. Verosimilmente nella complessa catena che elabora lo stimolo nocicettivo di partenza sono coinvolti anche vari circuiti talamo-corticali e limbici, che integrano le ulteriori propriet\u00e0.\nReazioni complessive.\nL'importanza biologica della percezione del dolore rende comprensibile il motivo per cui, quando si attivano i nocicettori, l'organismo produce una serie di reazioni pi\u00f9 ampie della semplice percezione del dolore.\nGeneralmente al dolore acuto \u00e8 associato un senso di ansia, risposte motorie riflesse (flessione dell'arto, fuga), e altri tipi di risposte automatiche (riflessi nocicettivi) che hanno come scopo quello di limitare il danno in atto o potenziale.\nIl sistema nocicettivo si attiva anche in risposta a situazioni patologiche (dolore clinico). Normalmente in questi casi \u00e8 espressione di un danno organico gi\u00e0 in atto, tipicamente dovuto a lesioni tissutali o nervose.\nRisposte non lineari.\nIl sistema che produce il dolore pu\u00f2 cambiare le sue risposte caratteristiche quando uno stimolo nocicettivo viene mantenuto per lungo tempo con sufficiente intensit\u00e0. In questo caso la plasticit\u00e0 del sistema nervoso produrr\u00e0 una nuova capacit\u00e0 di elaborazione della percezione del dolore a parit\u00e0 di altre condizioni. Fenomeni tipici che esprimono questa nuova condizione sono la sensibilizzazione periferica e centrale, quindi un aumento dell'eccitabilit\u00e0 neuronale. Ulteriore anomalia della risposta \u00e8 l'insorgere di iperalgesia (aumento esagerato della percezione di stimoli nocicettivi) e allodinia, che trasforma stimoli non dolorosi come il lieve sfioramento della pelle in stimoli fortemente dolorosi, a volte insopportabili. Queste condizioni spesso impediscono una vita normale, in quanto \u00e8 sufficiente il lieve sfregare degli indumenti sulla pelle per scatenare intense crisi algiche.\nLe risposte non lineari sono utili solo nella fase acuta, in quanto rivestono ancora un ruolo protettivo che favorisce il buon esito dei processi di riparazione del danno organico. Quando per una qualsiasi ragione queste risposte si prolungano nel tempo, e in particolare oltre i sei mesi, il dolore assume le caratteristiche di dolore cronico. La cronicizzazione \u00e8 una condizione che oggi si riconosce come patologia in s\u00e9, in quanto pu\u00f2 manifestarsi in maniera indipendente dalla risoluzione del danno organico, dalla reale possibilit\u00e0 di risolverlo, o con risposte non pi\u00f9 collegate linearmente con il danno stesso, come ad esempio il prolungamento dell'attivit\u00e0 del nocicettore oltre la durata dello stimolo.\nStruttura e distribuzione anatomica.\nI nocicettori sono costituiti dalle terminazioni periferiche di assoni di neuroni di I ordine (cellule a T). Hanno il corpo cellulare situato in un ganglio delle radici dorsali del midollo spinale, o nel ganglio di un nervo cranico."}
{"id": "2279991", "revid": "729019", "url": "https://it.wikipedia.org/wiki?curid=2279991", "title": "Santo Tomas (Isabela)", "text": "Santo Tomas \u00e8 una municipalit\u00e0 di Quinta classe delle Filippine, situata nella Provincia di Isabela, nella Regione della Valle di Cagayan.\nSanto Tomas \u00e8 formata da 27 baranggay:"}
{"id": "2279996", "revid": "113955134", "url": "https://it.wikipedia.org/wiki?curid=2279996", "title": "Governo in esilio della Cecoslovacchia", "text": "Governo cecoslovacco in esilio (a cui ci si riferisce anche come \"Governo provvisorio della Cecoslovacchia\") fu un titolo informale attribuito al Comitato di Liberazione Nazionale Cecoslovacco, inizialmente per riconoscimento diplomatico britannico. Il nome venne in seguito utilizzato anche dagli altri Alleati, via via che le nazioni lo riconoscevano. \nIl Comitato fu creato in origine dall'ex Presidente della Cecoslovacchia Edvard Bene\u0161 a Parigi, in Francia, nell'ottobre 1939. I negoziati senza successo con la Francia per lo status diplomatico, oltre che l'occupazione tedesca della Francia, obbligarono il Comitato a ritirarsi a Londra nel 1940. Da l\u00ec si spostarono ad Aston Abbots, nel Buckinghamshire (Inghilterra), nel 1941, dove fu loro garantita una certa sicurezza durante la Battaglia d'Inghilterra.\nFu il governo legittimo della Cecoslovacchia durante la Seconda guerra mondiale. Fu un governo specificamente anti-fascista e cerc\u00f2 di annullare gli Accordi di Monaco e la conseguente occupazione tedesca della Cecoslovacchia, per tornare ai confini nazionali del 1937. In quanto tale fu considerato, dalle nazioni che lo riconobbero, la continuazione legale della Prima Repubblica cecoslovacca.\nDal Comitato al governo.\nVedendo la fine della Repubblica come un \"fait accompli\", Edvard Bene\u0161 si dimise da Presidente della Prima Repubblica Cecoslovacca una settimana dopo che gli Accordi di Monaco ebbero ceduto i Sudeti alla Germania nazista. Lasci\u00f2 il Paese per stabilirsi prima all'Universit\u00e0 di Chicago, dove ebbe rifugio nella stessa comunit\u00e0 che aveva in passato aiutato il suo predecessore e amico, Tom\u00e1\u0161 Masaryk. Mentre si trovava l\u00e0, fu spinto a tornare in Europa per organizzare una forma di governo in esilio; torn\u00f2 quindi in Europa per vivere a Parigi, insieme ad altri personaggi chiave della sua precedente amministrazione.\nDopo lo scoppio della Seconda guerra mondiale, il gruppo divenne conosciuto come Comitato di Liberazione Nazionale Ceco, e cerc\u00f2 immediatamente di ottenere un riconoscimento internazionale come governo in esilio della Cecoslovacchia. Alla fine del 1939 la Francia e il Regno Unito avevano esteso al governo il diritto di concludere trattati internazionali (la Francia il 13 novembre e il Regno Unito il 20 dicembre 1939) ma non accettavano ancora quei trattati come siglati in nome della Repubblica Cecoslovacca. Fu la Francia stessa che si dimostr\u00f2 il maggiore ostacolo all'accettazione del Comitato come governo in esilio. Il governo di \u00c9douard Daladier fu ambivalente nei confronti delle ambizioni del Comitato e della Cecoslovacchia in generale. Anche se egli aveva criticato pubblicamente la politica di \"appeasement\" verso Adolf Hitler come strada verso la guerra, Daladier capitol\u00f2 infine davanti alle richieste di Neville Chamberlain. Dopo l'inizio della guerra, lui e il suo governo si divisero sul fatto se era maggiore il pericolo sovietico o quello nazista. In modo analogo, anche se Daladier riconobbe il Comitato come agenzia non governativa, il suo governo si dimostr\u00f2 pi\u00f9 vago verso Bene\u0161. Uno dei principali ostacoli al riconoscimento dello status di governo a Bene\u0161, era la situazione nell'allora indipendente Slovacchia.\nIl governo francese, nell'inverno del 1939, pensava che Bene\u0161 non stesse necessariamente parlando a nome di tutti i cecoslovacchi, basandosi sulla situazione relativamente fluida della Slovacchia. La diplomazia francese verso Bene\u0161 fu quindi abbastanza elastica: evit\u00f2 qualsiasi espressione diretta di sostegno per il Comitato e per il suo desiderio di ritornare alla Prima Repubblica. Tuttavia, dato che Bene\u0161 era la chiave per ottenere il sostegno militare da parte del bene addestrato esercito cecoslovacco, la Francia fu in effetti la prima nazione a concludere un trattato con il Comitato. Il 2 ottobre 1939 l'accordo tra Francia e Bene\u0161 permise la ricostituzione dell'esercito cecoslovacco sul territorio francese. Infine le unit\u00e0 della Prima Divisione dell'Esercito Cecoslovacco combatterono insieme ai loro ospiti negli stadi finali della Battaglia di Francia. Fu il fallimento delle forze alleate in questa battaglia ad aiutare pi\u00f9 direttamente le ambizioni del Comitato di Edvard Bene\u0161. Con la caduta della Francia, le idee del neoeletto Winston Churchill ebbero la meglio sui problemi della Terza Repubblica francese. Egli fu molto pi\u00f9 chiaro del suoi predecessore riguardo alla Cecoslovacchia, e riconobbe subito Bene\u0161 come Presidente del governo in esilio.\nCiononostante, il Comitato si sentiva ancora insicuro riguardo al proprio riconoscimento, dato che Churchill menzionava Bene\u0161 come Presidente, ma non lo collegava esplicitamente al governo della Cecoslovacchia. Pertanto, essi fecero pressioni sul governo inglese nell'aprile 1941 per ottenere maggiore chiarezza. Il 18 aprile inviarono una lettera al governo britannico chiedendo che i loro accordi \"fossero conclusi, come prima del settembre 1938, in nome della Repubblica Cecoslovacca\". Il Ministro degli Esteri inglese Anthony Eden avall\u00f2 la richiesta il 18 luglio 1941. Gli Stati Uniti e l'Unione Sovietica furono costretti a fare lo stesso, dato che la Slovacchia dichiar\u00f2 guerra ai due Paesi. Con un governo dell'Asse a Bratislava, l'unico governo amico che doveva ancora essere riconosciuto nella seconda met\u00e0 del 1941 era quello di Bene\u0161. La questione legale ancora in discussione era se il governo di Bene\u0161 fosse in effetti una \"continuazione\" della Prima Repubblica, oppure fosse un successore, senza solide basi costituzionali.\nIl dubbio fu cancellato nella primavera del 1942; dopo circa sei mesi di piani oltre le linee nemiche, gli Alleati cechi operativi in Boemia ferirono a morte Reinhard Heydrich, il dittatore a capo del Protettorato di Boemia e Moravia. Il successo di questa missione, l'Operazione Anthropoid, spinse il Regno Unito e Francia a rigettare formalmente gli Accordi di Monaco, confermando de iure la legittimazione al governo di Bene\u0161 e la continuazione della Prima Repubblica.\nLa continuazione dell'operato del governo dipendeva dalla vittoria militare alleata.\nProgetti per il futuro.\nGli Accordi di Monaco erano stati precipitati dalle attivit\u00e0 sovversive dei tedeschi dei Sudeti. Durante gli ultimi anni di guerra, Bene\u0161 lavor\u00f2 per risolvere il problema della minoranza tedesca e ricevette il consenso degli Alleati per una soluzione basata su un trasferimento post-bellico della popolazione tedesca dei Sudeti. La Prima Repubblica aveva condotto una politica estera di stampo occidentale, e l'Accordo di Monaco ne fu il risultato. Bene\u0161 cerc\u00f2 di rafforzare la sicurezza cecoslovacca contro una futura aggressione tedesca con alleanze con la Polonia e l'URSS; quest'ultima, tuttavia, obiett\u00f2 contro un accordo tripartito cecoslovacco-polacco-sovietico. Nel dicembre 1943 il governo di Bene\u0161 concluse un trattato con i sovietici.\nDopo la guerra.\nL'interesse di Bene\u0161 nel mantenere relazioni amichevoli con l'URSS era motivata anche dal suo desiderio di evitare l'incoraggiamento sovietico a un colpo di Stato comunista in Cecoslovacchia. Bene\u0161 oper\u00f2 per portare gli esiliati comunisti cecoslovacchi nel Regno Unito in cooperazione con il suo governo, offrendo notevoli concessioni, tra cui la nazionalizzazione dell'industria pesante e la creazione di comitati popolari locali al termine della guerra. Nel marzo 1945 Bene\u0161 diede posizioni di rilievo nel governo a comunisti cecoslovacchi esiliati a Mosca."}
{"id": "2280004", "revid": "287204", "url": "https://it.wikipedia.org/wiki?curid=2280004", "title": "Villa romana delle Paduline", "text": "La villa romana delle Paduline si trova a Castiglione della Pescaia. La sua ubicazione \u00e8 in posizione leggermente rialzata presso l'argine destro del fiume Bruna, nel punto in cui inizia a svilupparsi il porto-canale.\nIl complesso fa parte di un ben pi\u00f9 ampio sito archeologico, che fu sede di un insediamento abitativo tra il III secolo a.C. e il IV secolo d.C., che risultava conosciuto gi\u00e0 in epoca Cinquecentesca durante il dominio di Cosimo I de' Medici. Durante i lavori settecenteschi di bonifica emersero nuovi reperti, mentre altri scavi in epoca ottocentesca portarono alla luce perfino alcuni mosaici; ulteriori rinvenimenti ci furono anche durante il secolo scorso, quando tra gli anni sessanta e settanta sono stati effettuati interventi a protezione dei resti archeologici\nLa villa romana delle Paduline, risalente al periodo di transizione tra l'et\u00e0 repubblicana e l'et\u00e0 imperiale, \u00e8 ci\u00f2 che meglio si \u00e8 conservato della vasta area archeologica, che ha dato alla luce numerosissimi reperti tra cui un pregevole e ben conservato busto dell'imperatore Adriano, attualmente custodito a Grosseto presso il Museo archeologico e d'arte della Maremma. La villa era una struttura lussuosa, con mosaici ed affreschi decorativi ed una serie di ambienti annessi che ospitavano le terme.\nIl complesso era collegato al porto romano di \"Salebro\", che serviva l'intera area del Lago Prile, e alla Via Aurelia attraverso un efficiente sistema viario. "}
{"id": "2280010", "revid": "767487", "url": "https://it.wikipedia.org/wiki?curid=2280010", "title": "Tumauini", "text": "Tumauini \u00e8 una municipalit\u00e0 di Prima classe delle Filippine, situata nella Provincia di Isabela, nella Regione della Valle di Cagayan.\nTumauini \u00e8 formata da 46 baranggay:"}
{"id": "2280012", "revid": "110157", "url": "https://it.wikipedia.org/wiki?curid=2280012", "title": "Kulcs", "text": "Kulcs \u00e8 un comune dell'Ungheria di 2.009 abitanti (dati 2001). \u00c8 situato nella provincia di Fej\u00e9r."}
{"id": "2280013", "revid": "110157", "url": "https://it.wikipedia.org/wiki?curid=2280013", "title": "The Doors Collection - Collector's Edition", "text": "The Doors Collection \u00e8 un Cofanetto composto da 3 VHS precedentemente pubblicate, rispettivamente nel 1985, 1987, 1991.\nIl primo comprende una collezione di esibizioni dal vivo e televisive, videoclip promozionali e rari filmati girati dietro le quinte.\nIl secondo raccoglie il filmato del concerto dei all'Hollywood Bowl di Los Angeles nel 1968, durante il weekend del 4 luglio.\nIl terzo, invece, \u00e8 un video storico dell'ultima apparizione televisiva trasmessa dalla \"PBS\", alla vigilia del famigerato concerto di Miami del '69 conclusosi con l'arresto di Jim Morrison e con la cancellazione dell'intero tour.\nNegli Stati Uniti \u00e8 stato ripubblicato in DVD nel 1999, con l'aggiunta di Extra."}
{"id": "2280016", "revid": "767487", "url": "https://it.wikipedia.org/wiki?curid=2280016", "title": "K\u0151sz\u00e1rhegy", "text": "K\u0151sz\u00e1rhegy \u00e8 un comune dell'Ungheria di 1.467 abitanti (dati 2001). \u00c8 situato nella provincia di Fej\u00e9r."}
{"id": "2280017", "revid": "767487", "url": "https://it.wikipedia.org/wiki?curid=2280017", "title": "Famiglia Gennaro", "text": "La famiglia Genna era una potente famiglia criminale italo-americana, operante a Chicago, nell'Illinois, a partire dagli anni venti. Faceva parte del fenomeno noto come Cosa nostra statunitense ed era composta da sei dei sette fratelli Genna, originari di Marsala, detti anche \"i terribili Genna\" per il loro temperamento violento: Angelo, Antonio (Tony), Mike, Peter, Sam e Vincenzo (Jim) e Nicol\u00f2 (rimasto sempre in sicilia a fare il pastore)\nNel 1924, il giorno prima dei funerali del capo dell'Unione Siciliana Mike Merlo, Mike Genna, insieme ai killer John Scalisi e Albert Anselmi, uccidono Dean O'Banion, boss della famiglia criminale irlandese North Side Gang inaugurando cos\u00ec la guerra fra bande a Chicago. Gli irlandesi decimarono i Genna e costrinsero all'esilio i superstiti non tenendo conto del giovane e fedele Al Capone che (si narra) avrebbe vendicato i suoi amici successivamente con la strage di San Valentino.\nUn potentissimo boss di questa cosca mafiosa \u00e8 stato il siciliano Joe Aiello, acerrimo rivale di Al Capone che ha controllato Chicago negli anni venti durante il proibizionismo."}
{"id": "2280019", "revid": "767487", "url": "https://it.wikipedia.org/wiki?curid=2280019", "title": "Lajoskom\u00e1rom", "text": "Lajoskom\u00e1rom \u00e8 un comune dell'Ungheria di 2.346 abitanti (dati 2001). \u00c8 situato nella provincia di Fej\u00e9r."}
{"id": "2280022", "revid": "767487", "url": "https://it.wikipedia.org/wiki?curid=2280022", "title": "Leps\u00e9ny", "text": "Leps\u00e9ny \u00e8 un comune dell'Ungheria di 3.228 abitanti (dati 2001). \u00c8 situato nella provincia di Fej\u00e9r."}
{"id": "2280026", "revid": "1305772", "url": "https://it.wikipedia.org/wiki?curid=2280026", "title": "Lovasber\u00e9ny", "text": "Lovasber\u00e9ny \u00e8 un comune dell'Ungheria di 2.713 abitanti (dati 2001). \u00c8 situato nella provincia di Fej\u00e9r."}
{"id": "2280031", "revid": "767487", "url": "https://it.wikipedia.org/wiki?curid=2280031", "title": "The Doors (Special Edition)", "text": "The Doors (Special Edition) \u00e8 un DVD pubblicato nel 2001, per il trentennale della morte di Jim Morrison.\nEsso raccoglie, come il precedente \"The Doors Collection - Collector's Edition\", 3 filmati in un unico disco, con pi\u00f9 di 3 ore di visione sul gruppo californiano.\nIl primo, \"Dance On Fire\", \u00e8 composto da una collezione di video, clip promozionali ed esibizioni televisive della band guidata da Jim Morrison, con alcuni rari spezzoni girati dietro le quinte.\nIl secondo raccoglie il filmato del concerto dei Doors all'Hollywood Bowl di Los Angeles del 5 luglio 1968.\nIl terzo invece \u00e8 un video storico che raccoglie l'ultima apparizione televisiva dei Doors, trasmessa dalla PBS alla vigilia del famigerato concerto di Miami del '69 conclusosi con l'arresto di Jim Morrison e la cancellazione dell'intero tour."}
{"id": "2280032", "revid": "468892", "url": "https://it.wikipedia.org/wiki?curid=2280032", "title": "Honeysuckle Weeks", "text": ""}
{"id": "2280038", "revid": "767487", "url": "https://it.wikipedia.org/wiki?curid=2280038", "title": "Magyaralm\u00e1s", "text": "Magyaralm\u00e1s \u00e8 un comune dell'Ungheria di 1.491 abitanti (dati 2001). \u00c8 situato nella provincia di Fej\u00e9r."}
{"id": "2280039", "revid": "1543377", "url": "https://it.wikipedia.org/wiki?curid=2280039", "title": "Cladonia pleurota", "text": "Cladonia pleurota (Fl\u00f6rke) Schaer.(1850), \u00e8 una specie di lichene appartenente al genere Cladonia, dell'ordine Lecanorales.\nIl nome deriva dal greco , pl\u00e8uron, cio\u00e8 \"costola\", per la forma un po' inclinata.\nCaratteristiche fisiche.\nIl tallo \u00e8 di colore da grigio-verde a verde-giallo. I podezi sono di altezza variabile da 0,5 a ben 3 centimetri, con ampie coppe, simili a quelle di C. pyxidata. I soredi hanno forma e consistenza granulosa.\nHabitat.\nSpecie montana, di clima da artico-alpino a montano-boreale. Rinvenuto su suoli e su legni marcescenti, pi\u00f9 raramente su ceppaie di tronchi in habitat pi\u00f9 aperti. Predilige un pH del substrato con valori intermedi fra molto acido e subneutrale. Il bisogno di umidit\u00e0 \u00e8 pi\u00f9 igrofitico che mesofitico.\nLocalit\u00e0 di ritrovamento.\nLa specie, da considerarsi cosmopolita, \u00e8 stata reperita nelle seguenti localit\u00e0:\nIn Italia \u00e8 presente, ma poco comune, in tutto il Trentino-Alto Adige e la Valle d'Aosta, nell'arco alpino piemontese e nella Lombardia settentrionale; \u00e8 alquanto rara nella parte settentrionale del Veneto, nelle zone alpine friulane e in poche localit\u00e0 della parte occidentale dell'Emilia-Romagna.\nTassonomia.\nQuesta specie va riferita alla sezione Cocciferae, e presenta le seguenti forme, sottospecie e variet\u00e0 (al 2008):"}
{"id": "2280040", "revid": "287204", "url": "https://it.wikipedia.org/wiki?curid=2280040", "title": "Niccolo Canepa", "text": ""}
{"id": "2280042", "revid": "101175", "url": "https://it.wikipedia.org/wiki?curid=2280042", "title": "Ducati Xerox Junior Team", "text": ""}
{"id": "2280043", "revid": "767487", "url": "https://it.wikipedia.org/wiki?curid=2280043", "title": "M\u00e1ny", "text": "M\u00e1ny \u00e8 un comune dell'Ungheria di 2.374 abitanti (dati 2001). \u00c8 situato nella provincia di Fej\u00e9r."}
{"id": "2280047", "revid": "767487", "url": "https://it.wikipedia.org/wiki?curid=2280047", "title": "M\u00e1ty\u00e1sdomb", "text": "M\u00e1ty\u00e1sdomb \u00e8 un comune dell'Ungheria di 792 abitanti (dati 2001). \u00c8 situato nella provincia di Fej\u00e9r."}
{"id": "2280052", "revid": "767487", "url": "https://it.wikipedia.org/wiki?curid=2280052", "title": "Mez\u0151falva", "text": "Mez\u0151falva \u00e8 un comune dell'Ungheria di 4.929 abitanti (dati 2001). \u00c8 situato nella provincia di Fej\u00e9r."}
{"id": "2280066", "revid": "1699816", "url": "https://it.wikipedia.org/wiki?curid=2280066", "title": "Aqua Mirabilis", "text": "Il termine latino Aqua Mirabilis (in italiano \"Acqua Mirabile\") \u00e8 divenuto da almeno 500 anni una dicitura generica per indicare una categoria di acque contenenti sostanze differenti al loro interno.\nDefinizione.\nA partire dal XVII secolo questo termine viene utilizzato sempre pi\u00f9 per indicare acque alcooliche le quali trovano impiego in qualit\u00e0 di prodotti medicinali, cosmetici e della profumeria.\nDietro al nome \"Aqua Mirabilis\" si cela un vasto numero di ricette che si distinguono fra loro nella composizione. Si tratta infatti di una dicitura collettiva e non di un'espressione per acque dalla composizione nota e costante. Le Acque sono numerosissime, solo per citarne alcune: L'Acqua di melissa dei Carmi, l'Acqua di lino e quella di ciliegie contro la nefrite, l'Aqua sine pari, l'Aqua vulneraria. Un'acqua detta \"spacca-occhiali\", rimedio per fortificare la vista, macerazione di fiordalisi nell'acqua di neve.\nLa cosiddetta \"Acqua vulneraria\" era utilizzata specificamente per la disinfezione e la cura di ferite e ulcerazioni esterne.\nPer mezzo di una dicitura aggiuntiva si pass\u00f2 dal concetto generico alla denominazione di un prodotto definito. Solo dopo l'aggiunta di un nome infatti si ottenne un marchio (come ad esempio Aqua mirabilis Langii, Aqua mirabilis Giovanni Paolo Feminis, Aqua mirabilis Farina).\nQuesto termine generico \u00e8 dunque un iperonimo per indicare tutte le acque alcooliche e non alcooliche che spaziano dalle acque medicinali come lo spirito di melissa e le acquaviti, passando per le tinture omeopatiche, fino ad arrivare all'Eau de Cologne (Acqua di Colonia), all'Eau de Parfum, al profumo, al dopobarba e alle acque per il viso.\nStoria.\nPierre Bachoffner, di Strasburgo, ricorda la segnalazione del 1951 di Louis Irissou, Segretario generale della \"Revue d'Histoire de la Pharmacie\", \u00abl'esame minuzioso della genealogia complicata della famiglia Farina permette di constatare che molti Farina si sono dati alla produzione dell'Acqua di Colonia, in Germania e in altri posti. E che il merito della creazione dell'Aqua mirabilis va attribuito a un borghese agiato di Colonia, Giovanni Paolo Feminis (1660 \u2013 1736) il quale, in seguito, avrebbe lasciato in eredit\u00e0 il segreto a l'uno o l'altro dei Farina, suoi nipoti\u00bb.\nIn \"Vertus et Effets merveilleux de l'excellente Eau Admirable ou Eau de Cologne\", l'aiutante di Giovanni Maria Farina (1685-1766) Carlo Antonio Zanoli (ca 1732-ca 1780) parlava di \"Eau admirable ou Eau de Cologne\" inventata un secolo prima e perfezionata da Giovanni Maria Farina.\nGiovanni Antonio Farina, successore di Giovanni Paolo Feminis, mette sui flaconi etichette con il suo nome e la definizione \"Acqua mirabile-Acqua di Colonia\" poi utilizzata da tutti gli altri produttori. Jean-Marie Farina (1785-1864) nel prospetto informativo della sua Acqua di Colonia scriveva: \u00abAnnunciando l'Aqua mirabile detta Acqua di Colonia, il cui segreto \u00e8 stato lasciato a me, Jean Marie Farina, nipote di Gian Antonio Farina, uno dei pi\u00f9 antichi distillatori di Colonia, pronipote di Paolo Feminis (...)\u00bb."}
{"id": "2280067", "revid": "287204", "url": "https://it.wikipedia.org/wiki?curid=2280067", "title": "Diego de San Francisco Tehuetzquititzin", "text": "Biografia.\nSecondo Chimalpahin, il padre di Tehuetzquititzin, Tezcatl Popocatzin, era il figlio di T\u00edzoc, settimo tlatoani di Tenochtitlan. Prese come moglie cristiana una cugina di primo grado, do\u00f1a Mar\u00eda, da cui ebbe due figli, don Alonso Tezcatl Popocatzin e don Pablo (o Pedro) Mauhcaxochitzin, entrambi morti giovani. Dall'altra moglie ebbe figli chiamati don Miguel (o Pablo) Ixcuinantzin (anch'esso morto giovane), don Pedro Xiconocatzin, don Jos\u00e9 Xaxaqualiuhtocatzin, don Baltasar Ilhuicaxochitzin (morto giovane), do\u00f1a Juana, do\u00f1a Mar\u00eda Tlacoyehuatzin, do\u00f1a Mar\u00eda Francisca, un'altra do\u00f1a Mar\u00eda e do\u00f1a Cecilia.\nTehuetzquititzin divenne sia tlatoani che governatore di Tenochtitlan nel 1541, dopo la morte del precedente governatore, don Diego de Alvarado Huanitzin. Nello stesso anno partecip\u00f2 alla Guerra del Mixt\u00f3n in Nuova Galizia (nahuatl: \"Xochipillan\"), guidata dal vicer\u00e9 Antonio de Mendoza.\nIl 23 dicembre 1546 fu emanata una \"c\u00e9dula\" da Carlo V e dalla madre Giovanna. In questa c\u00e9dula veniva concesso a don Diego un personale stemma in riconoscimento dei suoi servizi, soprattutto in Nuova Galizia, grazie ai quali \"altri nobili [indiani] saranno convinti a servirci\". Sullo stemma compare il simbolo indigeno di Tenochtitlan (un fico d'india che nasce da una roccia al centro di un lago), che secoli dopo apparir\u00e0 anche nello Stemma del Messico, assieme ad un'aquila che potrebbe rappresentare Huitzilopochtli.\nTehuetzquititzin mor\u00ec nel 1554, dopo aver regnato per 14 anni. Invece di essere subito rimpiazzato da un successore, don Esteban de Guzm\u00e1n giunse a Tenochtitlan nel ruolo di \"juez de residencia\". Rimase \"juez\" fino al 1557, quando don Crist\u00f3bal de Guzm\u00e1n Cecetzin fu nominato regnante."}
{"id": "2280082", "revid": "110157", "url": "https://it.wikipedia.org/wiki?curid=2280082", "title": "Maglia Memnonia", "text": "La maglia Memnonia \u00e8 una regione di Marte che copre una latitudine da 0\u00b0 a 30\u00b0 sud e una longitudine da 135\u00b0 a 180\u00b0 ovest.\nLe Mangala Valles sono collocate nella regione montana della Memnonia. La parte pi\u00f9 occidentale della Memnonia \u00e8 una regione montuosa fortemente craterizzata che mostra una vasta estensione di crateri di degrado.\nMnemonia include queste regioni topografiche di Marte:\nRecentemente sono state trovate tracce di acqua nell'area.\nStrati di rocce sedimentarie sono state rinvenute sulla parete e sul fondo del cratere Colombo. Queste rocce potrebbero essere state depositate dall'acqua o dal vento. Minerali idratati sono stati trovati in alcuni degli strati, cosa che avrebbe anche potuto comportare la presenza di acqua.\nDentro la maglia della Memnonia giace la Mangala Vallis, un'enorme e antica valle fluviale. Sembra che abbia avuto inizio con la formazione di una depressione del terreno, orlato da una serie di falle che potrebbero aver causato l'esposizione di un acquifero."}
{"id": "2280095", "revid": "71433", "url": "https://it.wikipedia.org/wiki?curid=2280095", "title": "Satellite Award per il miglior attore in un film commedia o musicale", "text": ""}
{"id": "2280096", "revid": "1543377", "url": "https://it.wikipedia.org/wiki?curid=2280096", "title": "Isoodon macrourus", "text": "Il bandicoot bruno settentrionale (Isoodon macrourus ) \u00e8 un bandicoot diffuso solamente lungo le coste settentrionali e orientali dell'Australia e nelle isole vicine, specialmente in Papua Nuova Guinea. In Australia, tuttavia, non si spinge troppo all'interno, dove l'ambiente \u00e8 estremamente arido e inadatto per la maggior parte degli organismi.\nHabitat.\nLe popolazioni di \"I. macrourus\" vivono in due diversi habitat a seconda della stagione. Durante la stagione secca, questa specie di marsupiale vive in fitte boscaglie costituite da erbe alte, alberelli e folti arbusti. Ci\u00f2 probabilmente \u00e8 dovuto alla scarsit\u00e0 di cibo. Nella stagione umida, invece, \"I. macrourus\" \u00abesce allo scoperto\u00bb e si spinge nelle praterie aperte, dove pu\u00f2 trovare fonti di cibo pi\u00f9 abbondanti.\nIl bandicoot brun settentrionale edifica sul terreno nidi o covi individuali costituiti da semplici mucchi di fieno e ramoscelli ben camuffati e impermeabili. L'interno \u00e8 cavo e grande abbastanza per permettere l'accesso a un unico esemplare. Alcuni bandicoot utilizzano come rifugio tronchi caduti o tane di coniglio abbandonate. In generale, tuttavia, \"I. macrourus\" mostra una spiccata preferenza per le aree riparate.\nDescrizione fisica.\nCome gli altri bandicoot, si differenzia dagli altri marsupiali per due caratteristiche: la poliprotodontia e la sindattilia. \"I. macrourus\" ha il corpo e la coda lunghi rispettivamente 40 e 15\u00a0cm e un peso medio di 1.200\u00a0g. Questo marsupiale, dall'aspetto simile a un roditore, \u00e8 ricoperto da un mantello folto e ruvido, ma non spinoso. Sul dorso il pelame \u00e8 marrone chiaro, picchiettato un po' ovunque di nero. Sul ventre, invece, \u00e8 di un bianco intenso. Questo bandicoot, inoltre, ha piccole orecchie arrotondate e naso corto. Si pu\u00f2 confondere facilmente con \"Isoodon obesulus\", il bandicoot bruno meridionale. Le due specie, comunque, differiscono tra loro sia per le dimensioni, maggiori in \"I. macrourus\", che per la distribuzione, in quanto \"I. obesulus\" \u00e8 diffuso solamente lungo le coste meridionali dell'Australia.\nIl maschio, generalmente, \u00e8 pi\u00f9 lungo della femmina di 5-7\u00a0cm e pesa circa mezzo chilo in pi\u00f9.\nRiproduzione.\nIl bandicoot bruno settentrionale si riproduce in ogni periodo dell'anno. Una sua nidiata \u00e8 costituita in media da 2 a 4 piccoli. Essendo un marsupiale, i neonati sono nudi e immaturi e quindi sono sottoposti ad un grande sviluppo all'interno del marsupio materno. Il periodo di gestazione (12,5 giorni) \u00e8 il pi\u00f9 breve mai registrato tra i mammiferi. I bandicoot sono inoltre i soli marsupiali metateri ad avere una placenta simile a quella dei mammiferi euteri. I giovani sono svezzati dopo 60 giorni dal parto. A quell'et\u00e0, sono in grado di mantenere da soli la propria endotermia. \"I. macrourus\" ha una durata di vita di circa due anni.\nIn tutta la vita una femmina d\u00e0 alla luce da 8 a 11 nidiate. Il maschio non gioca un ruolo significativo nella cura dei piccoli.\nComportamento.\nIl bandicoot bruno settentrionale difende e marca diligentemente il proprio territorio. Possiede ghiandole odorifere su orecchie, bocca, marsupio e cloaca. Questo marsupiale solitario \u00e8 aggressivo solamente nei confronti di altri esemplari della propria specie. Se un bandicoot viene sorpreso nei pressi del sito di nidificazione fuggir\u00e0 via. Quasi mai un \"I. macrourus\" cerca di difendersi, tranne il caso dei maschi che combattono tra loro per far valere i propri diritti territoriali. Questi scontri, che terminano in genere con la morte del pi\u00f9 debole, possono essere evitati se uno dei contendenti si sottomette spontaneamente all'altro. Cos\u00ec facendo il maschio subordinato cede al dominante anche il diritto di accoppiarsi con tutte le femmine dei dintorni. I bandicoot non sono animali sociali e non vivono in gruppo, eccetto le madri con i piccoli.\nAlimentazione.\n\"I. macrourus\" \u00e8 onnivoro. Si nutre di insetti, lombrichi, bacche e semi di graminacee. Talvolta, quando il cibo \u00e8 scarso, la femmina pu\u00f2 mangiare i propri piccoli. Questo marsupiale solitario si spinge alla ricerca di cibo solamente di notte, utilizzando l'ottimo senso dell'olfatto. Ci\u00f2 gli permette di individuare il cibo sia sul suolo che nel terreno. Cacciare di notte, tuttavia, ha i suoi svantaggi: il bandicoot \u00e8 la preda principale di molti gatti, volpi e gufi dell'Australia.\nConservazione.\nNel corso del secolo scorso, le popolazioni di \"I. macrourus\" sono notevolmente diminuite dopo l'introduzione da parte degli europei di conigli e bestiame in Australia. Questo ha drammaticamente accresciuto la concorrenza diretta di cibo e di habitat. Il bandicoot, inoltre, ha sofferto notevolmente per l'introduzione di volpi e gatti, entrambi predatori di piccoli animali."}
{"id": "2280100", "revid": "361188", "url": "https://it.wikipedia.org/wiki?curid=2280100", "title": "Ciclo delle rocce", "text": ""}
{"id": "2280127", "revid": "580", "url": "https://it.wikipedia.org/wiki?curid=2280127", "title": "Armoriale dei comuni della provincia del Verbano-Cusio-Ossola", "text": "Questa pagina contiene le armi (stemmi e blasonature) dei comuni della Provincia del Verbano-Cusio-Ossola."}
{"id": "2280131", "revid": "91583845", "url": "https://it.wikipedia.org/wiki?curid=2280131", "title": "Tessera hospitalis", "text": "La tessera hospitalis, nella Roma antica era un documento usato per riconoscimento e garanzia, sul quale si incidevano i nomi dell'ospite e dell'ospitato. \nAgli inizi del commercio a Roma, si poteva accedere in citt\u00e0 solo se in possesso di questa tessera. L'ospite (colui che ospita) faceva da garante dello straniero (ospitato). Lo stesso accadeva quando il romano andava presso l'ospitato che diventava a sua volta \"ospite\". \nTali tessere potevano essere di diversi materiali, per esempio bronzo, piombo, avorio, osso. Un esempio di Tessera Hospitalis, ritrovata in un deposito votivo accanto al podio del tempio pi\u00f9 antico dell'area di Sant'Omobono, \u00e8 a forma di leoncino, in avorio, intagliata solo da un lato, con sopra un'iscrizione in etrusco: \"Araz Silqetenas Spurianas\" (sono un nome, un cognome e un secondo gentilizio)."}
{"id": "2280132", "revid": "287204", "url": "https://it.wikipedia.org/wiki?curid=2280132", "title": "Bonsly", "text": ""}
{"id": "2280133", "revid": "287204", "url": "https://it.wikipedia.org/wiki?curid=2280133", "title": "Isoodon obesulus", "text": "Il bandicoot bruno meridionale (Isoodon obesulus ), noto anche come quenda dal termine utilizzato dagli indigeni Noongar, \u00e8 un bandicoot dal naso corto diffuso soprattutto in Australia meridionale.\nQuesto bandicoot mostra alcuni aspetti di dimorfismo sessuale, essendo le femmine leggermente pi\u00f9 piccole dei maschi. Un maschio, mediamente, \u00e8 lungo 330 mm ed ha una coda di 120 mm. La femmina, invece, ha il corpo e la coda pi\u00f9 corti rispettivamente di 30 e 10 mm. Il primo pesa circa 0,9 kg, la seconda 0,7. La pelliccia di questo marsupiale \u00e8 ruvida e di colorazione variabile dal grigiastro scuro al bruno giallastro, con il ventre bianco-crema. Le orecchie sono corte e arrotondate.\nLa riproduzione \u00e8 strettamente correlata al locale regime delle piogge e molti bandicoot bruni si riproducono in ogni periodo dell'anno. Una nidiata che pu\u00f2 essere costituita anche da 5 piccoli viene data alla luce dopo una gestazione di 11 giorni e svezzata a 2 mesi.\nNonostante alcuni autori riconoscano almeno cinque sottospecie (\"I. o. fusciventer\", \"I. o. obesulus\", \"I. o. peninsulae\", \"I. o. affinus\", \"I. o. nauticus\"), l'edizione pi\u00f9 recente di \"Mammal Species of the World\", oltre a quella nominale, considera come sottospecie valida solamente \"I. o. nauticus\"; le altre vengono ritenute semplici sinonimi."}
{"id": "2280137", "revid": "367445", "url": "https://it.wikipedia.org/wiki?curid=2280137", "title": "Valentino (azienda)", "text": "Valentino S.p.A. \u00e8 una casa di alta moda fondata nel 1960 da Valentino Garavani. Direttore creativo unico \u00e8 Pierpaolo Piccioli. Gi\u00e0 dalla met\u00e0 degli anni sessanta il marchio Valentino divenne popolarissimo, e nel 1968 la rivista statunitense \"Women Wear Daily\" lo defin\u00ec \"re della moda italiana\". Nel 1967 lo stilista ricevette il prestigioso riconoscimento Neiman Marcus Award. Nel 1982 all'interno del Metropolitan Museum di New York per la prima volta venne allestita una sfilata di moda, dedicata proprio a Valentino.\nStoria.\nIl marchio nacque nel 1960 quando Valentino Garavani apr\u00ec una casa di moda a Via Condotti a Roma insieme ad alcuni soci, fra cui suo padre. Gli alti costi di gestione, unitamente al gusto per il lusso dello stilista, portarono i soci a ritirarsi dall'attivit\u00e0 e facendo rischiare la bancarotta evitata grazie all'entrata nella societ\u00e0 di Giancarlo Giammetti, studente di architettura con il quale Garavani riavvi\u00f2 la casa di moda, occupandosi esclusivamente dell'aspetto creativo, e lasciando al socio l'aspetto finanziario.\nIl debutto internazionale avvenne a Firenze nel 1962 con una prima sfilata di moda a Palazzo Pitti che ebbe un'ottima accoglienza di pubblico e critica, attirando sul marchio l'attenzione dei media, compresa quella della rivista \"Vogue\". In seguito lo stilista riveler\u00e0 che dopo un'ora dall'inizio della sfilata, era stata venduta l'intera collezione. La clientela di Valentino si accrebbe notevolmente, includendo personalit\u00e0 di spicco come Farah Diba, Jacqueline Kennedy Onassis che sposer\u00e0 Aristotele Onassis con un abito disegnato da Valentino, Elizabeth Taylor, Marella Agnelli e la principessa Margaret Windsor. Dal 1972 - attraverso una collaborazione con la Italo Cremona destinata a durare fino al 1978 - Valentino lanci\u00f2 una serie di linee di occhiali da sole. Dal 1978, grazie ad una collaborazione con il Gruppo Finanziario Tessile, lanci\u00f2 la propria linea di pr\u00eat-\u00e0-porter.\nNel 1998 Garavani e Giammetti hanno venduto la compagnia per circa 500 miliardi di lire al gruppo Hdp, conglomerato controllato in parte da Gianni Agnelli. Nel 2002, dopo mesi di trattative, la Hdp cede la \"Valentino S.p.A.\" al Gruppo Marzotto per un importo che si aggira intorno ai 240 milioni di euro. Nel 2003 alcuni abiti \"Valentino\" vengono esibiti in occasione della mostra \"My Favorite Dress\", organizzata dalla stilista Zandra Rhodes e tenutasi presso il Fashion Textile Museum di Londra. Nel 2005 infine il gruppo Marzotto subisce uno scorporo. Vengono quindi separate le attivit\u00e0 del settore tessile che confluiscono in \"Marzotto S.p.A\", da quelle dell'abbigliamento che vanno a costituire la \"Valentino Fashion Group\".\nIl 12 luglio 2012 la casa di moda viene venduta, insieme al marchio M Missoni, alla societ\u00e0 \"Mayhoola for Investments\" del Qatar.\nIl 12 maggio 2020 la maison annuncia il subentro, a partire dal 1\u00ba giugno, di Jacopo Venturini al posto di Stefano Sassi nel ruolo di amministratore delegato.\nMarchi principali.\nValentino.\nIl marchio \"Valentino\" \u00e8 il core brand dell'intera azienda \"Valentino S.p.A.\", e comprende le collezioni dell'alta moda sia femminile che maschile. Si tratta di prodotti destinati a una clientela selezionata, considerando che essi fanno parte della fascia pi\u00f9 alta del mercato (per quanto riguarda il pret-a-porter), o sono addirittura capi unici confezionati su misura dai sarti dell'atelier di Roma. Sono compresi nel marchio \"Valentino\" anche le collezioni di abiti da sposa, gli occhiali da sole, l'orologeria e i profumi, realizzati e commercializzati su licenza come i seguenti:\nValentino Roma.\n\"Valentino Roma\" \u00e8 il marchio destinato all'abbigliamento pr\u00eat-\u00e0-porter femminile, destinato ad un bacino di utenza pi\u00f9 ampio rispetto a quello del marchio \"Valentino\", tramite una maggiore diffusione nelle boutique e prezzi leggermente pi\u00f9 bassi. Anche a livello stilistico la linea \"Valentino Roma\" \u00e8 pi\u00f9 soggetta ai cambiamenti della moda, e risulta meno marcata rispetto al core brand.\nValentino Garavani.\n\"Valentino Garavani\", \u00e8 il marchio della maison specializzato nella realizzazione di accessori moda. Attraverso \"Valentino Garavani\" vengono distribuite borse, calzature, pelletteria, cinture ed altri accessori destinati alle donne ed agli uomini. Si tratta di prodotti che si collocano nello stesso segmento dell'abbigliamento \"Valentino Roma\".\nREDValentino.\nIl marchio \"REDValentino\", \u00e8 nato come un brand della maison dedicato alla clientela pi\u00f9 giovane.\nDistribuzione.\nIl marchio \"Valentino S.p.A.\" \u00e8 distribuito in oltre 100 paesi in tutto il mondo, attraverso una capillare rete di negozi che conta all'incirca 1500 punti vendita, di cui 175 boutique monomarca.\nTestimonial.\nDa anni \"Valentino\" \u00e8 il marchio scelto da diversi personaggi celebri, che spaziano dal mondo dello spettacolo a quello della politica. La sceicca Moza bint Nasser al Missned ha dichiarato di vestire abitualmente abiti Valentino mentre Jacqueline Kennedy Onassis spos\u00f2 Aristoteles Onassis indossando un abito appositamente disegnato da Valentino. Meryl Streep in pi\u00f9 occasioni ha indossato abiti Valentino, come durante la prima del film \"Il diavolo veste Prada\" (nello stesso film lo stilista Valentino Garavani compare in un cameo) o al Festival del Cinema di Venezia. Sul palco del Festival di Sanremo nel 2006 Ilary Blasi ha indossato abiti firmati Valentino, lo stesso per Michelle Hunziker nel 2007, durante la prima serata. Un'altra celebre testimonial per il marchio \u00e8 stata la presentatrice Simona Ventura che nel corso del reality show L'isola dei famosi 5 ha sfoggiato ogni settimana un diverso abito della maison, tutti rigorosamente rosso Valentino. A scopi benefici \u00e8 stata realizzata una Barbie in edizione limitata, vestita con un abito Valentino, che in precedenza era stato sfoggiato da Julia Roberts, durante la premiazione degli oscar del 2001."}
{"id": "2280141", "revid": "63727", "url": "https://it.wikipedia.org/wiki?curid=2280141", "title": "Mercedes 14/35 PS", "text": ""}
{"id": "2280143", "revid": "267099", "url": "https://it.wikipedia.org/wiki?curid=2280143", "title": "1\u00ba Reggimento Bersaglieri", "text": ""}
{"id": "2280146", "revid": "712828", "url": "https://it.wikipedia.org/wiki?curid=2280146", "title": "La fattoria (quarta edizione)", "text": "La quarta edizione del reality show La fattoria \u00e8 andata in onda dall'8 marzo al 19 aprile 2009 ogni domenica in prima serata su Canale 5 con la conduzione di Paola Perego (che ha sostituito Barbara D'Urso), affiancata dalgli opinionisti Sonia Bruganelli, Raffaello Tonon e Anna Pettinelli e con la partecipazione dell'inviata Mara Venier. \u00c8 durata 43 giorni, ha avuto 16 concorrenti e 7 puntate e si \u00e8 tenuta in Paraty (Brasile)\nI concorrenti del reality sono divisi in \"contadini\" e in un gruppo pi\u00f9 ristretto che forma \"la casta\". La casta gioca un ruolo molto importante: essi infatti decidono a chi assegnare le mansioni giornaliere, verificano se sono state eseguite bene e, cosa molto importante, decidono uno dei due concorrenti che deve andare in nomination.\nL'edizione \u00e8 stata seguita da una media di 19,95% di share con il 4.053.416 spettatori. A causa del calo di ascolti e delle pesanti critiche ricevute durante l'edizione (la maggior parte delle quali dovute alla presenza di Fabrizio Corona), il programma \u00e8 stato cancellato dai palinsesti di Canale 5.\nLa sigla e jingle del programma \u00e8 il brano \"Funky Bahia\" di S\u00e9rgio Mendes.\nL'edizione si \u00e8 conclusa con la vittoria di Marco Baldini, che si \u00e8 aggiudicato il montepremi di 200.000 \u20ac.\nI contadini.\nL'et\u00e0 dei concorrenti si riferisce al momento dell'arrivo nella fattoria.\nTabella delle nomination e dello svolgimento del programma.\nAll'interno di ciascuna cella, corrispondente alla riga del singolo concorrente, \u00e8 segnata la nomination espressa in quella determinata puntata. Lo sfondo della cella \u00e8 colorato secondo la seguente legenda:\nAscolti.\nIn questa tabella sono indicati i risultati in termini di ascolto della puntata andata in onda ogni domenica in prima serata su Canale 5."}
{"id": "2280150", "revid": "56818", "url": "https://it.wikipedia.org/wiki?curid=2280150", "title": "Quattro ragazzi per un computer", "text": ""}
{"id": "2280151", "revid": "287204", "url": "https://it.wikipedia.org/wiki?curid=2280151", "title": "Charles Penrose", "text": "\u00c8 stato un celebre attore radiofonico, famoso soprattutto per la sua canzone comica \"The Laughing Policeman\".\nBiografia.\nCharles Penrose nasce a Biggleswade, nel Bedfordshire, da un mastro orologiaio e gioielliere, Richard James Cranch Cawse, e sua moglie Elizabeth King. Il suo nome alla nascita \u00e8 Frank Penrose Cawse, ma poco dopo la sua nascita viene cambiato in Charles Penrose Dunbar Cawse. Inizialmente segue le orme del padre nel mercato dei gioielli, ma ottiene grande successo in alcune feste locali con le sue canzoni in cui il protagonista ride rumorosamente (\"laughing songs\") e, a 18 anni, viene invitato a unirsi a un \"tour\" teatrale. La sua carriera decolla e Charles Penrose appare presso il West End e, soprattutto, al Gaiety Theatre di Londra, nel \"musical\" \"To-Night's the Night\" di Paul Rubens.\nNel 1899 sposa Harriet Lewcock. In seconde nozze sposa, poi, l'autrice di canzoni Mabel Anderson, che diventa un'importante collaboratrice. Nel 1922 incide per la prima volta \"The Laughing Policeman\", con lo pseudonimo di \"Charles Jolly\". La canzone \u00e8 ufficialmente attribuita a sua moglie, a sua volta sotto lo pseudonimo di \"Billie Grey\", ma la musica e le risate sono tratte da \"The Laughing Song\" dello statunitense George W. Johnson (1901). \"The Laughing Policeman\" ha molto successo soprattutto nel programma della stazione BBC Light Programme (della BBC) \"Children's Favourites\".\nPenrose interpreta, inoltre, alcuni film tra il 1936 e il 1948.\nCharles Penrose muore a Kensington, Londra, il 17 novembre 1952 per una malattia cardiaca."}
{"id": "2280154", "revid": "125488939", "url": "https://it.wikipedia.org/wiki?curid=2280154", "title": "Aha oe feii?", "text": "Aha oe feii? (\"Come, sei gelosa?\") \u00e8 un dipinto del pittore francese Paul Gauguin, realizzato nel 1892 e conservato al Museo Pu\u0161kin di Mosca.\nDescrizione.\nDisgustato dal decadente caos in cui era precipitata la giungla urbana parigina, nel 1891 Gauguin si rec\u00f2 a Tahiti, in Polinesia, mosso dall'utopistico sogno di rifugiarsi in un \u00abregno dell'estasi, della pace e dell'arte, lontano da questa europea lotta per il denaro\u00bb, per essere \u00ablibero, finalmente\u00bb. Sotto il sole del Sud, in effetti, Gauguin oltre a ritrovare la felicit\u00e0 approfond\u00ec e persegu\u00ec nuovi stimoli pittorici, licenziando numerose opere di particolare pregio artistico. Gauguin realizz\u00f2 \"Aha oe feii?\" agli inizi del suo primo soggiorno nel Pacifico, nel 1892, sulla base di numerosi appunti grafici e schizzi preparatori. Il risultato finale lo soddisf\u00f2 molto, tanto che una volta confid\u00f2 ad un amico: \u00abHo fatto ultimamente un nudo a memoria, due donne sulla spiaggia, credo che sia anche la mia cosa migliore fino ad oggi\u00bb. Le circostanze che hanno ispirato Gauguin nell'esecuzione del dipinto sono riportate nel suo libro \"Noa noa\":\nIl titolo dell'opera, riportato in basso a sinistra, \u00e8 rigorosamente in lingua maori, in modo tale da investire l'osservatore di misteriose suggestioni. \"Aha oe feii?\" raffigura due fanciulle tahitiane che si offrono agli occhi dell'osservatore nude, senza peccaminosi sottintesi o ammiccamenti, bens\u00ec con una spontaneit\u00e0 talmente dirompente da essere quasi insopportabile (non erano passati che ventisette anni dall'esposizione dell'\"Olympia\" al Salon di Parigi). La ragazza di destra \u00e8 completamente distesa sulla sabbia rosa corallino e si lascia accarezzare piacevolmente dai raggi solari, con la mano fiaccamente poggiata sul ventre e un pareo rosso che le nasconde il pube. A sinistra, invece, vi \u00e8 una fanciulla con la chioma nera e fluente, impreziosita di una candida ghirlanda di fiori e avvolta dietro la nuca con un nastro blu: mentre la sua compagna \u00e8 supina, lei \u00e8 accovacciata, all'ombra. Gauguin descrive con particolare interesse la sua fisionomia e si sofferma in particolare sul plasticismo robusto, quasi michelangiolesco, del seno, sulle labbra carnose, e sulla linea curva del suo naso. In alto incombe un piccolo alberello, mentre in alto a sinistra troviamo uno specchio d'acqua, dove l'osservatore pu\u00f2 agevolmente assaporare un diapason di luci, colori e incanti.\nDal punto di vista compositivo \u00e8 particolarmente interessante l'intreccio formato dai corpi delle due ragazze, le quali sono l'una il rovescio dell'altra, nel segno di una squisita complementarit\u00e0 pittorica. Gauguin, infatti, dispone in maniera speculare elementi analoghi, in modo tale che le loro teste diventano due estremi della stessa direzione, cos\u00ec come il perizoma della ragazza al sole, al quale corrisponde il pareo rosso della ragazza in ombra. L'osservatore, tuttavia, non \u00e8 colpito solo da questa sorta di chiasmo pittorico: a destare la sua attenzione interviene anche lo spiccato antinaturalismo pittorico dell'opera. Gauguin, infatti, applica i colori non in ragione di una presunta rispondenza con la realt\u00e0, bens\u00ec in virt\u00f9 del loro valore simbolico, in modo tale da ottenere uno straordinario potere suggestivo: \u00e8 per questo motivo che la sabbia si tinge di un'improbabile tinta rosa e che l'acqua, increspandosi, inscena un caleidoscopico trionfo di colori, dove trovano posto tonalit\u00e0 rossastre, brune, nere che non possono assolutamente corrispondere alla realt\u00e0. In piena ottemperanza con la tecnica \"cloisonniste\" gi\u00e0 maturata a Pont-Aven, poi, le figure sono definite da una spessa linea di contorno, decorativa ed elegante, tracciata da Gauguin con perfetta padronanza. \u00c8 grazie ai colori antinaturalistici e al muto e ancestrale dialogo che lega le due ragazze che Gauguin rende l'osservatore involontariamente partecipe di una \"tranche de vie\" immersa in un luogo primordiale e mitico, \u00abun paradiso terrestre cui non crediamo per cinismo\u00bb (RaiArte)."}
{"id": "2280155", "revid": "709565", "url": "https://it.wikipedia.org/wiki?curid=2280155", "title": "Peace of Mind", "text": ""}
{"id": "2280160", "revid": "1005847", "url": "https://it.wikipedia.org/wiki?curid=2280160", "title": "Tabuk", "text": ""}
{"id": "2280165", "revid": "22475", "url": "https://it.wikipedia.org/wiki?curid=2280165", "title": "Ponte Vecchio (Cesena)", "text": "Il Ponte Vecchio, o Ponte Clemente, \u00e8 il ponte pi\u00f9 antico di Cesena. Attraversa il fiume Savio, in uno dei punti pi\u00f9 stretti della citt\u00e0.\nStoria.\nL'originario tracciato romano della Via Emilia attraversava il fiume Savio con un ponte in legno che si trovava nella stessa zona ove poi venne costruito il Ponte Vecchio. Il ponte romano croll\u00f2 varie volte ma venne sempre ricostruito fino a quando non venne sostituito da un ponte in pietra, edificato un po' pi\u00f9 a valle per volont\u00e0 di Andrea Malatesta e poi completato sotto Novello. Nel corso del Cinquecento e del Seicento il ponte venne pi\u00f9 volte danneggiato dal fiume Savio in piena; nel 1684 avvenne il definitivo crollo, cui fece seguito la costruzione di un nuovo ponte in legno, che per\u00f2 croll\u00f2 irrimediabilmente nel 1727.\nNel 1733, dietro interessamento di papa Clemente XII e sotto la direzione di Domenico Cipriani, si dette inizio alla costruzione di un nuovo ponte in pietra che prese il nome del pontefice, Ponte Clemente, e che aveva forme diverse dalle attuali; purtroppo la costruzione del ponte venne presto interrotta fino al 1766 quando ripresero i lavori, su progetto di Pietro Carlo Borboni approvato da Ferdinando Fuga e Luigi Vanvitelli. Nel 1773 il ponte poteva dirsi completato nelle forme definitive ma solo nel 1779 tutti i lavori poterono dirsi conclusi.\nL'apertura della nuova circonvallazione, nel 1816, devi\u00f2 il traffico proveniente da Forl\u00ec dal Ponte di San Martino, ora via Canonico Lugaresi. Furono la costruzione del Ponte del Risorgimento nel 1914 e l'apertura di via Cesare Battisti, nel 1921, a cambiare la storia del ponte: \"Clemente\" divenne \"Vecchio\", per distinguerlo dal nuovo (\"Ponte del Risorgimento\") e il traffico si spost\u00f2 sempre di pi\u00f9 verso quest'ultimo.\nDurante la seconda guerra mondiale, quando la citt\u00e0 venne liberata dai tedeschi (20 ottobre 1944), questi, in fuga, fecero saltare in aria la parte media del ponte, che per\u00f2 venne poi riedificata.\nArchitettura.\nIl ponte \u00e8 introdotto da due pilastri e in pietra d'Istria per ogni senso di marcia, tutti con data 1773 e recati stemmi e lapidi dedicatorie. Quelli occidentali presentano a destra una lapide a ricordo del cardinale Vittorio Borromeo, legato di Romagna in quell'anno; a sinistra due iscrizioni: una per Pio VI, con stemma pontificio, l'altra per i cardinali Neri Corsini e Pallavicini. I pilastri orientali presentano a sinistra una lapide dedicata a Clemente XIV, pontefice nel 1773, con stemma della citt\u00e0; a sinistra una dedica a Clemente XII, cui il ponte \u00e8 dedicato."}
{"id": "2280167", "revid": "38120", "url": "https://it.wikipedia.org/wiki?curid=2280167", "title": "Bencini (cocktail)", "text": "Il Bencini (pronuncia \"ben\u00e7ini\") \u00e8 un cocktail, simile al Negroni, ma con rum bianco che sostituisce il gin.\nProcedimento.\nMettere 4-5 cubetti di ghiaccio nel bicchiere (ideale il tumbler medio) e aggiungere gli altri ingredienti. Mescolare e decorare con la mezza fetta d'arancia."}
{"id": "2280169", "revid": "57342", "url": "https://it.wikipedia.org/wiki?curid=2280169", "title": "Premi C\u00e9sar 2004", "text": "La cerimonia di premiazione della 29\u00aa edizione dei Premi C\u00e9sar si \u00e8 svolta il 21 febbraio 2004 al Th\u00e9\u00e2tre du Ch\u00e2telet di Parigi. \u00c8 stata presieduta da Fanny Ardant e presentata da Gad Elmaleh. \u00c8 stata trasmessa da Canal+.\nIl film che ha ottenuto il maggior numero di candidature (undici) \u00e8 stato \"Bon Voyage\" di Jean-Paul Rappeneau, mentre i film che hanno vinto il maggior numero di premi (tre) sono stati \"Bon voyage\", \"Le invasioni barbariche\" (\"Les invasions barbares\") di Denys Arcand e \"Mai sulla bocca\" (\"Pas sur la bouche\") di Alain Resnais.\nVincitori e candidati.\nI vincitori sono indicati in grassetto, a seguire gli altri candidati."}
{"id": "2280172", "revid": "287204", "url": "https://it.wikipedia.org/wiki?curid=2280172", "title": "Passo del Sattel", "text": "Il passo del Sattel \u00e8 un valico alpino del Canton Svitto. Scollina a un'altitudine di 932\u00a0m s.l.m. nella localit\u00e0 di Mittlere Altmatt {Rothenthurm}. Serve a collegare molte localit\u00e0 del canton Svitto e alcune dei cantoni Zugo e Zurigo, ma anche collegamenti della svizzera centrale con quella orientale. Da nord la strada inizia a Pf\u00e4ffikon, ma si pu\u00f2 arrivare anche da Wollerau o Samstagern, comunque passando da Schindellegi. Anche chi arriva da Einsiedeln e vuole dirigersi a sud utilizza questo passo. Da sud si pu\u00f2 arrivare da Seewen, Steinen o da Goldau. Se invece si arriva dal canton zugo si passa prima per Ober\u00e4geri. Pur non essendo un'autostrada risulta efficace per i collegamenti fra i cantoni di Glarona, San Gallo e Turgovia e la svizzera centrale e il Canton Ticino.\nNel medioevo la strada del passo del San Gottardo proseguiva verso nord utilizzando questo valico."}
{"id": "2280174", "revid": "326701", "url": "https://it.wikipedia.org/wiki?curid=2280174", "title": "Novello Malatesta", "text": ""}
{"id": "2280175", "revid": "1543377", "url": "https://it.wikipedia.org/wiki?curid=2280175", "title": "Futsal Hasselt", "text": "Il Futsal Hasselt \u00e8 una squadra belga di calcio a 5 con sede a Hasselt.\nStoria.\nDurante l'egida dell'ABFS, lo Zaalvoetbal Klub Hasselt \u00e8 stato il club pi\u00f9 vincente del Belgio. Con l'istituzione dei campionati gestiti dall'URBSFA/KBVB, nel 1991 la squadra ha continuato a vincere: sommando i titoli vinti sotto le due federazioni, l'Hasselt rimane tuttora la squadra pi\u00f9 titolata del Belgio dopo l' con otto campionati nazionali. A questi si aggiungono due Coppe del Benelux e due finali di European Champions Tournament. Nel 1999 la societ\u00e0 unisce le forze con lo ZVK Kermt e, nel 2002, con il per diventare \"Kermt-Sint-Truiden Hasselt\" (abbreviato in KST Hasselt). Al termine della stagione 2002-03, conclusa con la retrocessione in seconda divisione, la societ\u00e0 unisce le forze con la dirigenza del Cobra Primus Koersel. Nella fusione, il titolo sportivo del Cobra Primus viene trasferito ad Hasselt per proseguirne la tradizione sportiva come Cobra Primus Hasselt; il titolo sportivo del KST passa invece al rinato ZVK Koersel che si iscrive al girone B di Division 2 2003-04. Il 23 novembre 2005 la societ\u00e0 cambia denominazione in Futsal Hasselt."}
{"id": "2280177", "revid": "367445", "url": "https://it.wikipedia.org/wiki?curid=2280177", "title": "Mais (disambigua)", "text": ""}
{"id": "2280179", "revid": "339392", "url": "https://it.wikipedia.org/wiki?curid=2280179", "title": "Gramineae", "text": ""}
{"id": "2280184", "revid": "63727", "url": "https://it.wikipedia.org/wiki?curid=2280184", "title": "Mercedes 10/20 PS", "text": ""}
{"id": "2280185", "revid": "2091899", "url": "https://it.wikipedia.org/wiki?curid=2280185", "title": "Obiettivi Canon EF 300mm", "text": "L'obiettivo EF 300mm \u00e8 un teleobiettivo fisso prodotto da Canon Inc.. L'obiettivo ha un attacco EF ed \u00e8 quindi compatibile con macchine fotografiche reflex della serie EOS.\nQuesto obiettivo \u00e8 usato principalmente nella fotografia sportiva e naturalistica, ma la sua lunghezza focale \u00e8 corta abbastanza da permettere anche di effettuare ritratti stretti in primo piano. Grazie alla sua capacit\u00e0 d'ingrandimento alquanto elevata, pu\u00f2 essere impiegato anche in alcuni tipi di macrofotografia.\nInformazioni tecniche.\nIl Canon EF 300mm \u00e8 un obiettivo serie L. Questa ottica presenta una costruzione e una montatura in metallo con estremit\u00e0 e selettori di plastica.\nCaratteristiche di questo obiettivo sono: un'ampia ghiera di gomma per la messa a fuoco manuale, il limitatore di messa fuoco e lo stabilizzatore d'immagine. Il diaframma, composto da 8 lamelle, con una massima apertura di f/2.8 o f/4, permette a quest'ottica di creare effetti di profondit\u00e0 di campo ridotto e di sfocato. La costruzione ottica \u00e8 costituita da 15 lenti, comprese due lenti UD (Ultra low Dispersion - a bassissima dispersione). Questo obiettivo impiega un sistema di messa a fuoco interno, alimentato da un motore ultrasonico ad anello. La lente frontale non ruota e non si estende durante la messa a fuoco. Come tutti gli altri teleobiettivi fissi Canon, il 300mm supporta i moltiplicatori Canon Extender EF. Esiste una versione con apertura massima f/1.8, mai prodotta in grande serie ed utilizzata prevalentemente per equipaggiare i sistemi fotofinish usati nell'ippica."}
{"id": "2280186", "revid": "902071", "url": "https://it.wikipedia.org/wiki?curid=2280186", "title": "Full Moon Project", "text": "Fullmoon Project \u00e8 una serie a fumetti di genere horror, pubblicata in Italia dal 1991 al 1992 dalle Edizioni Eden.\nStoria editoriale.\nLa serie venne ideata e realizzata da un gruppo di giovani autori bresciani (Davide Longoni, Giancarlo Olivares, Mario Rossi (Majo), Gigi Simeoni, Stefano Vietti, Marco Febbrari e Fabio Pezzi) ed \u00e8 composta da sette albi autoconclusivi in formato bonelliano. La serie venne interrotta con il settimo numero, con un finale drammatico non inizialmente previsto e lasciato in qualche modo \"aperto\" a eventuali future riprese.\nLo stesso gruppo cre\u00f2, per la casa editrice Star Comics, una space opera a fumetti con il titolo \"Hammer\".\nTrama.\nLe trame erano costituite da racconti di genere horror-fantasy, imperniati attorno a trame poliziesche: le indagini venivano condotte da una coppia di agenti, spesso in contrasto tra loro, appartenenti a uno speciale reparto dell'FBI con sede a San Francisco che si occupava di casi insoliti e inspiegabili. La medesima formula fu sviluppata a partire dal 1993 da Chris Carter per la nota serie televisiva \"X-files.\""}
{"id": "2280189", "revid": "22475", "url": "https://it.wikipedia.org/wiki?curid=2280189", "title": "La dea della guerra", "text": "La dea della guerra \u00e8 un romanzo fantasy facente parte del Ciclo di Avalon, che per anni ha impegnato la scrittrice statunitense Marion Zimmer Bradley fino alla sua morte nel 1999, in seguito proseguito da Diana L. Paxson.\nTrama.\n\"Britannia. 40-61 d.C.\" I Romani minacciano di invadere la Britannia, divisa in trib\u00f9 e priva della forza e della coesione necessarie per impedirlo.\nUna ragazza di nobile stirpe, chiamata Boudica, figlia del capo degli Iceni, \u00e8 stata mandata ad Avalon per essere iniziata agli antichi misteri presso le sacerdotesse che da secoli presiedono quell'isola sacra. \nIntraprende il viaggio insieme alla potente sacerdotessa Lhiannon, che diventer\u00e0 la sua confidente e poi migliore amica.\nAnni dopo, tornata nella terra degli Iceni, viene data in sposa ad un nobile locale, Prasutagos, abile sia nell'arte militare sia nell'oratoria politica; egli sfrutta le proprie abilit\u00e0 per allearsi con Roma e rinviare l'invasione. \nEgli riesce nel suo intento, garantendo al suo popolo una temporanea autonomia, ma dopo la sua morte, Boudica e le sue figlie si troveranno in pericolo. I Romani non le riconoscono il diritto a regnare, e gli Iceni - chiamati anche i \"Corvi\" - si sollevano contro l'invasore, in una battaglia senza precedenti. \nAmbientazione.\nIl marito di Boudica, Prasutagus, con il quale ebbe due figlie, i cui nomi sono sconosciuti, govern\u00f2 come alleato nominalmente indipendente di Roma e lasci\u00f2 il suo regno congiuntamente alle sue figlie e all'imperatore romano nel suo testamento. Tuttavia, quando mor\u00ec, la sua volont\u00e0 fu ignorata, il regno fu annesso e le sue propriet\u00e0 prese. \nSecondo Tacito, Boudica venne frustata e le sue figlie violentate.\nNel 60 o 61 d.C., mentre il proconsole romano Gaio Svetonio Paolino stava conducendo una campagna contro i druidi dell'isola di Anglesey (nel Galles settentrionale), gli Iceni e i loro vicini, i Trinovanti, si ribellarono sotto la guida di Budica, furiosa per l'affronto subito e desiderosa di vendetta. Il primo obiettivo dei ribelli fu la colonia romana di \"Camulodunum\" (odierna Colchester), dove era presente molto risentimento verso i veterani Romani, che durante la loro permanenza avevano ripetutamente vessato la popolazione locale. \nCi fu una scarsa resistenza da parte dei locali e gli ultimi difensori furono assediati nel tempio dedicato al \"divo\" Claudio, arrendendosi dopo due giorni. Il futuro governatore, Quinto Petilio Ceriale, al comando della \"Legio\" IX \"Hispana\" cerc\u00f2 di riconquistare la citt\u00e0, ma fu sconfitto. L'esercito ribelle incendi\u00f2 e rase al suolo anche \"Londinium\" (l'odierna Londra), che non aveva sufficienti truppe per difendersi dai ribelli, e \"Verulamium\" (oggi St Albans), per un totale di morti che si stima tra le 70 000 e le 80 000 persone.\nLa crisi indusse Nerone a considerare il ritiro di tutte le forze romane dalla Gran Bretagna, ma la vittoria di Svetonio su Boudica conferm\u00f2 il controllo romano della provincia. Boudica poi si uccise per evitare la cattura (secondo Tacito), o mor\u00ec di malattia (secondo Cassio Dione)."}
{"id": "2280191", "revid": "125458869", "url": "https://it.wikipedia.org/wiki?curid=2280191", "title": "Leo Colonna", "text": "Biografia.\nLeo Colonna, all'anagrafe Maurizio Martellini, ha iniziato la carriera come protagonista di fotoromanzi (per 'Bolero') ed \u00e8 stato il partner di Elisabetta Viviani come protagonista in diverse commedie musicali a puntate trasmesse dalla Rai con ruoli di rilievo: Valentina (1977), Mademoiselle Nitouche (1978), Macario pi\u00f9 (1979) e Ateli\u00e8r (1986), tutte con la regia di Vito Molinari.\nLeo Colonna ha interpretato anche alcuni film del filone commedia all'italiana sotto la regia di Mariano Laurenti con partners come Edwige Fenech, Gloria Guida, Lino Banfi e prodotti dalla Dania Film di Luciano Martino: L'insegnante va in collegio (1978), L'infermiera di notte (1979) e La ripetente fa l'occhietto al preside (1980).\nHa poi lavorato in teatro con Gino Bramieri dopo essere stato scelto e guidato da Pietro Garinei in Pardon Monsieur Moli\u00e8re, commedia brillante tratta da Il borghese gentiluomo di Moli\u00e8re e liberamente elaborata da Terzoli e Vaime. Debutto in ottobre 1983 al Teatro Politeama Rossetti di Trieste e tourn\u00e9e in tutta Italia, dal teatro Sistina in Roma, al teatro Lirico di Milano, al teatro Verdi di Firenze.\nLeo Colonna oggi \u00e8 produttore discografico, compositore, autore di testi e arrangiatore. \nHa partecipato come autore con un suo brano al Festival di Sanremo 2003, scritto insieme a Vince Tempera e Andrea Zurawski intitolato 'Lei che', portando i fratelli Zurawski a classificarsi al terzo posto nella sezione giovani proposte.\nCon Iva Zanicchi ha lavorato nelle vesti di arrangiatore in un concerto sinfonico prodotto nell'ottobre 2017 al Teatro Sociale di Mantova a favore dell'Ospedale Gaslini di Genova.\nNel 2020 con la partecipazione dell'editore De Ferrari e il giornale Il Secolo XIX produce un album, 'Genova Vita, interpretato dal tenore Fabio Armiliato nel cui ambito si trova l'omonimo brano, di cui \u00e8 autore di musica e testo, dedicato alla tragedia del ponte Morandi.\nNello stesso anno \u00e8 l'arrangiatore della canzone scritta da Andrea Tomassini - 'Mai mollare' - con cui anche i portatori di handicap dimostrano che con la tenacia e il talento nessun traguardo pu\u00f2 esser loro precluso.\nNel novembre 2021 produce '10 th Anniversary Ppg Studios', l'evento che ha sancito il decimo anno di apertura dello studio di registrazione di Pierpaolo Guerrini gi\u00e0 tenuto a battesimo da Andrea Bocelli in occasione della sua apertura. Presenti lo stesso Andrea Bocelli, Matteo Bocelli, Stjepan Hauser, Irene Grandi, Steven Mercurio, Bedy Moratti, Francesca Patan\u00e8 e tanti altri artisti.\n\u00c8 Director Project Manager del PPG Studios, storico epicentro tecnico di Andrea Bocelli, con cui collabora dal 2011."}
{"id": "2280192", "revid": "287204", "url": "https://it.wikipedia.org/wiki?curid=2280192", "title": "Aimone di Challant", "text": "Biografia.\nEra figlio di Gotofredo II di Challant, primogenito di Ebalo Magno, e della nobile genovese Beatrice Fieschi, e fratello di Ebalo di Ussel.\nSpos\u00f2 Fiorina Provana, figlia di Franceschino Provana Signore di Leyn\u00ec, dalla quale ebbe almeno sei figli maschi e alcune femmine. Tra di essi Bonifacio, Amedeo, Francesco (sacerdote che fu forse vescovo di Ginevra), Guglielmo (che divenne vescovo di Losanna), Antonio (che divenne arcivescovo di Tarantasia e cardinale), Giacomo Francesco (che intraprese la carriera militare al servizio dei Savoia), Beatrice, Margherita, Alasia e Bona.\nNel 1337 ricevette in eredit\u00e0 dal nonno paterno Ebalo Magno il feudo di F\u00e9nis, dopo una serie di dispute familiari che lo videro protagonista insieme al fratello Ebalo (a cui spettarono i feudi di Ussel e di Saint-Marcel) e ai quattro zii figli di Ebalo Magno.\nIntorno al 1340 inizi\u00f2 una prima grande campagna di ampliamento del castello di F\u00e9nis, costruendo probabilmente il corpo centrale nella forma pentagonale che \u00e8 possibile vedere ancora oggi. Una seconda campagna di ristrutturazione ebbe probabilmente luogo circa venti anni dopo sempre sotto la sua signoria.\nRicopr\u00ec diverse cariche militari e incarichi diplomatici al servizio dei Savoia, tra i quali castellano di Lanzo dal 1332 al 1357, castellano di Moriana, Avigliana, Chamb\u00e9ry, Tarantasia, Susa, Montm\u00e9lian, Ivrea, Bard, Sallanches e Castruzzone, governatore di Ivrea e balivo della Val di Susa e della Savoia.\nTra il 1354 e il 1357 ricevette da Amedeo VI di Savoia il feudo di Aymavilles ed inizi\u00f2 a restaurarne il castello, realizzando le quattro torri angolari a pianta circolare.\nCome indicato nel suo testamento del 1377, alla sua morte intorno al 1387 il feudo e il castello di F\u00e9nis passarono al suo primogenito Bonifacio, che prosegu\u00ec nell'opera di ristrutturazione e ingrandimento del castello, mentre il secondogenito Amedeo ricevette il feudo di Aymavilles, dando origine al ramo cadetto degli Challant-Aymavilles."}
{"id": "2280196", "revid": "767487", "url": "https://it.wikipedia.org/wiki?curid=2280196", "title": "Balbalan", "text": "Balbalan \u00e8 una municipalit\u00e0 di Quarta classe delle Filippine, situata nella Provincia di Kalinga, nella Regione Amministrativa Cordillera.\nBalbalan \u00e8 formata da 14 baranggay:"}
{"id": "2280199", "revid": "767487", "url": "https://it.wikipedia.org/wiki?curid=2280199", "title": "Salh\u00f6he", "text": "Il Salh\u00f6he \u00e8 un passo nel massiccio del Giura tra il Canton Soletta e il Canton Argovia. Collega le localit\u00e0 di Kienberg ed Erlinsbach. Scollina a un'altitudine di 779\u00a0m s.l.m."}
{"id": "2280208", "revid": "1573940", "url": "https://it.wikipedia.org/wiki?curid=2280208", "title": "Armoriale dei comuni della provincia di Brindisi", "text": "Questa pagina contiene le armi (stemmi e blasonature) dei comuni della provincia di Brindisi."}
{"id": "2280217", "revid": "320578", "url": "https://it.wikipedia.org/wiki?curid=2280217", "title": "Forte di Leopoldo I", "text": ""}
{"id": "2280219", "revid": "3831", "url": "https://it.wikipedia.org/wiki?curid=2280219", "title": "Jasbinder Mann", "text": ""}
{"id": "2280220", "revid": "767487", "url": "https://it.wikipedia.org/wiki?curid=2280220", "title": "Lubuagan", "text": "Lubuagan \u00e8 una municipalit\u00e0 di Quarta classe delle Filippine, situata nella Provincia di Kalinga, nella Regione Amministrativa Cordillera.\nLubuagan \u00e8 formata da 9 baranggay:"}
{"id": "2280222", "revid": "62004", "url": "https://it.wikipedia.org/wiki?curid=2280222", "title": "Ren\u00e9 Mandri", "text": ""}
{"id": "2280223", "revid": "118053796", "url": "https://it.wikipedia.org/wiki?curid=2280223", "title": "Sattelegg", "text": "Il Sattelegg \u00e8 un passo nel Canton Svitto che collega la localit\u00e0 di Vorderthal a Willerzell. Scollina a un'altitudine di 1\u00a0190\u00a0m s.l.m."}
{"id": "2280224", "revid": "269570", "url": "https://it.wikipedia.org/wiki?curid=2280224", "title": "Luigi Guardigli", "text": "Biografia.\nLuigi Guardigli nasce a Lugo di Ravenna nel 1923. A 18 anni si iscrive e frequenta il Liceo Artistico di belle arti di Ravenna. Scoppia la guerra e dal 1943 al 1946 viene chiamato alle armi e viene arruolato nella Regia Marina (La Spezia), finito il conflitto mondiale si diploma nel 1948. Si iscrive alla Scuola di Pittura e Mosaico , sempre a Ravenna, e si diploma nel 1951. Dal 1951 al 1955 lavora con il \"Gruppo mosaicisti\" di Ravenna e restaura molti mosaici. Sempre nel 1951, fine novembre, arriva a Parigi per insegnare all'\"Ecole d'Art Italien\", in qualit\u00e0 d'assistente del pittore Gino Severini fondatore e direttore della scuola. Insieme ad un altro mosaicista, il ravennate Lino Melano, realizza opere di mosaico per artisti come Fernand L\u00e9ger, Georges Braque, Marc Chagall, Jean Bazaine, Raoul Ubac e altri. Collabora anche al mosaico della facciata del Museo Leger a Biot (Alpi Marittime). Nel 1960 realizza, alla \"Colombe d'Or\" di Saint-Paul-de-Vence, un mosaico per il pittore Georges Braque. Nel 1961 si installa in un atelier de La Ruche in 2, passage de Dantzing a Parigi (luogo descritto da Lorenzo Viani nel libro Parigi 1925 Fratelli Treves Editori) . Nel 1962 altra collaborazione con Braque, realizza la famosa vasca dai pesci lunghi della Fondazione Maeght di St Paul de Vence. Continua le collaborazioni con moltissimi illustri artisti per ultimo Jean-Michel Folon. Sono molti i suoi lavori personali di mosaico e pittura in collezione private e pubbliche. \nSignore nell'arte e nella vita con i suoi modi gentili e rispettosi finisce purtroppo ricoverato in una casa di riposo per anziani a Parigi, dove muore nel 2008."}
{"id": "2280227", "revid": "521302", "url": "https://it.wikipedia.org/wiki?curid=2280227", "title": "Aurora calcio", "text": ""}
{"id": "2280228", "revid": "173469", "url": "https://it.wikipedia.org/wiki?curid=2280228", "title": "Elisabetta d'Austria (1526-1545)", "text": ""}
{"id": "2280231", "revid": "1305772", "url": "https://it.wikipedia.org/wiki?curid=2280231", "title": "Frank Nitti", "text": "Fu il vice e braccio destro di Al Capone, e poi suo successore a capo della Chicago Outfit dal 1931 al 1943, anno della sua morte.\nBiografia.\nAnni del proibizionismo.\nNato ad Angri, in provincia di Salerno, il 27 gennaio 1888, emigr\u00f2 a New York subito dopo la fine della prima guerra mondiale e poco pi\u00f9 tardi si trasfer\u00ec a Chicago, dove apr\u00ec un negozio da barbiere. \nParallelamente mise in piedi una piccola banda di ladri di gioielli, grazie alla quale conobbe Johnny Torrio. Entrato nella banda di Torrio e di Capone, ne divenne rapidamente uno dei capi. All'inizio degli anni venti, durante il proibizionismo, si occup\u00f2 del contrabbando di liquori, importando whiskey dal Canada. Grazie al suo fiuto per il crimine dopo il ritiro di Torrio, alla met\u00e0 degli anni venti, Capone lo nomin\u00f2 suo vice. Nonostante il suo soprannome fosse \"The enforcer\", Nitti fu considerato un boss che non amava la violenza; quando non poteva evitare gli spargimenti di sangue, delegava gli omicidi ai suoi uomini di fiducia, evitando di fare il lavoro sporco di persona.\nBoss dell'Outfit.\nNel 1931 sia Nitti che Capone finirono in carcere per evasione fiscale. Nitti fu condannato a 18 mesi, mentre Capone a 11 anni. Nel periodo trascorso in carcere si dimostr\u00f2 un detenuto tranquillo. Poich\u00e9 soffriva di claustrofobia fu trasferito in una cella pi\u00f9 ampia.\nAll'inizio del 1932, uscito di prigione, divenne il boss reggente della Chicago Outfit in sostituzione di Capone. sostengono che in realt\u00e0 avesse fatto parte di un triumvirato, insieme a Paul Ricca e a Tony Accardo.\nEbbe ottimi rapporti con i principali boss di New York, soprattutto con Lucky Luciano e con Meyer Lansky.\nI suoi uomini di fiducia furono Tony Accardo, Sam Giancana, Paul Ricca, Ross Prio, Louis Campagna e Sam Battaglia.\nL'organizzazione traeva profitto dai racket della prostituzione, del gioco d'azzardo, delle estorsioni e dei sindacati.\nUltimi anni.\nNel 1943 fu arrestato insieme ad alcuni dei pi\u00f9 importanti membri della cosca, per le estorsioni ai sindacati del cinema di Hollywood, in California. Tra gli arrestati figuravano anche i suoi uomini di fiducia: Paul Ricca e Louis Campagna, oltre a John Roselli, Phil D'Andrea, Charles Gioe e Nick Circella. Le case di produzione cinematografica interessate erano gli MGM Studios, la Paramount Pictures, la 20th Century Fox e la Columbia Pictures.\nNitti, non sopportando di tornare in carcere a causa della sua claustrofobia, decise di togliersi la vita: il giorno precedente al processo, dopo aver accompagnato la moglie in chiesa, prese una pistola e and\u00f2 verso la stazione ferroviaria di Nord Riverside, dove, arrivato vicino ai binari, si spar\u00f2 alla testa. Alla guida della cosca gli successe Paul Ricca, conosciuto anche come Felice DeLucia. Le autorit\u00e0 ipotizzarono anche altri motivi per il suicidio, senza tuttavia giungere ad accertarli.\nNitti viene sepolto nel Cimitero di Mount Carmel ad Hillside, Illinois."}
{"id": "2280233", "revid": "253269", "url": "https://it.wikipedia.org/wiki?curid=2280233", "title": "Alain Cuny", "text": "Biografia.\nEra il figlio di Marguerite Soud\u00e9e, casalinga e Albert Cuny, avvocato. Dopo aver studiato pittura e disegno all'\u00c9cole nationale sup\u00e9rieure des beaux-arts di Parigi, divent\u00f2 cartellonista e scenografo teatrale, passando successivamente al cinema in qualit\u00e0 di scenografo e costumista lavorando al fianco di grandi registi come Alberto Cavalcanti, Jacques Feyder e Jean Renoir. Passato alla recitazione teatrale, debutt\u00f2 come attore sul grande schermo con \"Madame Sans G\u00e8ne\" (1941) ed ebbe il primo ruolo di rilievo nel film \"L'amore e il diavolo\" (1942) di Marcel Carn\u00e9.\nGrazie a un volto dai lineamenti severi e squadrati e ad una imponente presenza scenica, Alain Cuny si specializz\u00f2 in personaggi romantici e solitari, e in ruoli di intellettuali tormentati, rendendo significativi molti personaggi non protagonisti grazie alla sua figura pacata e riflessiva. Dopo una pausa successiva agli esordi nei primi anni quaranta, torn\u00f2 sul grande schermo nel 1950 con il film \"Il Cristo proibito\" di Curzio Malaparte, che fu il primo di numerosi altri successi che egli conquist\u00f2 in pellicole di produzione italiana, come il ruolo dell'intellettuale che uccide i propri bambini e se stesso ne \"La dolce vita\" (1960) di Federico Fellini. Cuny torn\u00f2 a essere diretto dal regista riminese in \"Fellini Satyricon\" (1969), e durante la sua carriera lavor\u00f2 con altri grandi registi italiani, come Michelangelo Antonioni in \"La signora senza camelie\" (1952), e Mauro Bolognini in \"La corruzione\" (1963).\nInterprete di personaggi sempre pi\u00f9 drammatici e complessi, spesso ambigui e sfuggenti, Cuny lavor\u00f2 con Jean Delannoy in \"Il gobbo di Notre Dame\" (1956), in cui interpret\u00f2 il ruolo di Frollo, Louis Malle in \"Gli amanti\" (1958), Luis Bu\u00f1uel in \"La via lattea\" (1969), Marco Ferreri in \"L'udienza\" (1971) e \"Non toccare la donna bianca\" (1974).\nFu pi\u00f9 volte impegnato in pellicole dirette dal regista Francesco Rosi, a iniziare da \"Uomini contro\" (1970), in cui imperson\u00f2 un generale italiano, per proseguire con \"Cadaveri eccellenti\" (1976), \"Cristo si \u00e8 fermato a Eboli\" (1979) e \"Cronaca di una morte annunciata\" (1987), che fu una delle sue ultime significative interpretazioni. Dello stesso periodo, da ricordare la sua partecipazione a \"Detective\" (1985) di Jean-Luc Godard."}
{"id": "2280240", "revid": "767487", "url": "https://it.wikipedia.org/wiki?curid=2280240", "title": "Pasil", "text": "Pasil \u00e8 una municipalit\u00e0 di Quinta classe delle Filippine, situata nella Provincia di Kalinga, nella Regione Amministrativa Cordillera.\nPasil \u00e8 formata da 14 baranggay:"}
{"id": "2280243", "revid": "182396", "url": "https://it.wikipedia.org/wiki?curid=2280243", "title": "Toga pretesta", "text": ""}
{"id": "2280245", "revid": "767487", "url": "https://it.wikipedia.org/wiki?curid=2280245", "title": "Mez\u0151kom\u00e1rom", "text": "Mez\u0151kom\u00e1rom \u00e8 un comune dell'Ungheria di 1.031 abitanti (dati 2001). \u00c8 situato nella provincia di Fej\u00e9r."}
{"id": "2280248", "revid": "767487", "url": "https://it.wikipedia.org/wiki?curid=2280248", "title": "Mez\u0151szentgy\u00f6rgy", "text": "Mez\u0151szentgy\u00f6rgy \u00e8 un comune dell'Ungheria di 1.379 abitanti (dati 2001). \u00c8 situato nella provincia di Fej\u00e9r."}
{"id": "2280249", "revid": "767487", "url": "https://it.wikipedia.org/wiki?curid=2280249", "title": "Mez\u0151szilas", "text": "Mez\u0151szilas \u00e8 un comune dell'Ungheria di 2.300 abitanti (dati 2001). \u00c8 situato nella provincia di Fej\u00e9r."}
{"id": "2280250", "revid": "767487", "url": "https://it.wikipedia.org/wiki?curid=2280250", "title": "Pinukpuk", "text": "Pinukpuk \u00e8 una municipalit\u00e0 di Seconda classe delle Filippine, situata nella Provincia di Kalinga, nella Regione Amministrativa Cordillera.\nPinukpuk \u00e8 formata da 23 baranggay:"}
{"id": "2280255", "revid": "1391549", "url": "https://it.wikipedia.org/wiki?curid=2280255", "title": "Moha (Ungheria)", "text": "Moha \u00e8 un comune dell'Ungheria di 425 abitanti (dati 2001). \u00c8 situato nella provincia di Fej\u00e9r."}
{"id": "2280257", "revid": "298055", "url": "https://it.wikipedia.org/wiki?curid=2280257", "title": "Chiquita (personaggio)", "text": ""}
{"id": "2280261", "revid": "767487", "url": "https://it.wikipedia.org/wiki?curid=2280261", "title": "Nadap", "text": "Nadap \u00e8 un comune dell'Ungheria di 460 abitanti (dati 2001). \u00c8 situato nella provincia di Fej\u00e9r."}
{"id": "2280263", "revid": "767487", "url": "https://it.wikipedia.org/wiki?curid=2280263", "title": "N\u00e1dasdlad\u00e1ny", "text": "N\u00e1dasdlad\u00e1ny \u00e8 un comune dell'Ungheria di 1.872 abitanti (dati 2001). \u00c8 situato nella provincia di Fej\u00e9r."}
{"id": "2280266", "revid": "767487", "url": "https://it.wikipedia.org/wiki?curid=2280266", "title": "Nagykar\u00e1csony", "text": "Nagykar\u00e1csony \u00e8 un comune dell'Ungheria di 1.520 abitanti (dati 2001). \u00c8 situato nella provincia di Fej\u00e9r.\nQuesto paese dal 1995, \u00e8 la casa ungherese di Babbo Natale e i bambini possono spedire qui le loro letterine. La casa di Babbo Natale si trova nel cuore del paese, al numero 14 di via Pet\u0151fi S\u00e1ndor. Quasi ogni anno \"dal 15 novembre al 23 dicembre\" a Nagykar\u00e1csony, si svolge il festival di Babbo Natale."}
{"id": "2280270", "revid": "110157", "url": "https://it.wikipedia.org/wiki?curid=2280270", "title": "Hiddensee", "text": "Hiddensee \u00e8 un'isola tedesca sul Mar Baltico, appartenente al \"land\" Meclemburgo-Pomerania Anteriore (\"Mecklenburg-Vorpommern\") (Germania nord-orientale.\u00c8 situata ad ovest dell'Isola di R\u00fcgen, da cui \u00e8 divisa da un tratto di mare chiamato Schaproder Bodden (dalla cittadina sull'isola di R\u00fcgen Schaprode) a sud e Vitter Bodden a nord (dalla cittadina di Hiddensee Vitte). Amministrativamente \u00e8 un comune del circondario (\"Landkreis\") della Pomerania Anteriore-R\u00fcgen.\nCentro principale e sede amministrativa di Hiddensee \u00e8 Vitte (600 ab. ca.), che \u00e8 anche il porto pi\u00f9 grande dei tre presenti sull'isola Altri importanti centri dell'isola sono: Plogshagen, Vitte, Kloster.\nL'isola, quasi completamente pianeggiante (salvo una piccola porzione a nord-ovest), stretta e dalla forma allungata, \u00e8 interdetta alle automobili ed \u00e8 raggiungibile via traghetto da Stralsund e dall'isola di R\u00fcgen (dalle citt\u00e0 di Schaprode, Wiek e Breege).\nHiddensee, che gli abitanti chiamano \"dat s\u00f6te L\u00e4nneken\", vale a dire \u201cla dolce piccola terra\u201d, \u00e8 apprezzata per le sue spiagge con dune. Dall'inizio del XX secolo \u00e8 una localit\u00e0 di villeggiatura molto amata da scrittori (soprattutto dal poeta premio Nobel Gerhart Hauptmann, che \u00e8 qui sepolto, ma anche, tra gli altri, da Thomas Mann), pittori, attori (come Asta Nielsen, diva danese del cinema muto) e altri intellettuali e personaggi importanti (come Sigmund Freud ed Albert Einstein).\nGeografia fisica.\nNell'isola si distinguono tre zone: il Dornbusch a nord-ovest, il Bessin a nord-est e il Gellen a sud.\nStoria.\nL'isola di Hiddensee \u00e8 citata gi\u00e0 dal 1195, quando i Vichinghi parlano di una \"hi\u00f0in\u00f8\" (= \u201cisola delle capanne\u201d) e di una \"hedin\u00f8\" (= \u201cisola di Hedin); Saxo Grammaticus parla, invece, di una \"Hythini gracilis\", vale a dire \u201cla graziosa Hiddensee\u201d.\nIl tesoro di Hiddensee.\nNel 1873 fu trovato sull'isola un tesoro di gioielli in oro comprendente 16 pezzi costituiti da pendenti, anelli, spille e collier per un peso complessivo di 600 grammi. Gli studiosi li hanno datati intorno al X secolo, e hanno ritenuto che potessero appartenere al re vichingo Harald Bl\u00e5tand (Aroldo \"Dente blu\") e che siano stati eseguiti da abili orafi dello Jutland. Le figurazioni si riferiscono sia alla mitologia norrena sia al Cristianesimo, ad es. il martello di Thor (Mj\u00f6llnir) e la croce: rappresentano quindi un'epoca di passaggio fra credenze pagane e fede cristiana. I gioielli sono conservati nel Museo di Storia Culturale di Stralsund."}
{"id": "2280272", "revid": "767487", "url": "https://it.wikipedia.org/wiki?curid=2280272", "title": "Nagyl\u00f3k", "text": "Nagyl\u00f3k \u00e8 un comune dell'Ungheria di 1.137 abitanti (dati 2001). \u00c8 situato nella provincia di Fej\u00e9r."}
{"id": "2280275", "revid": "767487", "url": "https://it.wikipedia.org/wiki?curid=2280275", "title": "Nagyveleg", "text": "Nagyveleg \u00e8 un comune dell'Ungheria di 720 abitanti (dati 2001). \u00c8 situato nella provincia di Fej\u00e9r."}
{"id": "2280280", "revid": "1798099", "url": "https://it.wikipedia.org/wiki?curid=2280280", "title": "Perameles bougainville", "text": "Il bandicoot fasciato occidentale (Perameles bougainville ), noto anche come marl, \u00e8 una piccola specie di bandicoot che vive in Australia. Un tempo era largamente diffuso in tutta l'Australia meridionale, dall'Australia Occidentale al Nuovo Galles del Sud centrale, ma ora si trova solamente sulle isole di Bernier, Dorre e Faure, nella Baia degli Squali (Australia Occidentale), mentre sul continente esiste una popolazione in cattivit\u00e0 a Barna Mia, nel Bosco di Dryandra.\nIl bandicoot fasciato occidentale \u00e8 molto pi\u00f9 piccolo del suo stretto parente, il bandicoot fasciato orientale (\"Perameles gunnii\"), ed ha una colorazione pi\u00f9 scura, bruna brizzolata. Misura circa 45 centimetri di lunghezza. Presenta due \u00abfasce\u00bb lungo il groppone ed ha una coda corta e affusolata. \u00c8 un cacciatore solitario e crepuscolare che si nutre di insetti, ragni, vermi e, occasionalmente, di tuberi e radici. Quando il bandicoot si sente minacciato, generalmente compie un salto per poi cercare la salvezza sottoterra.\nQuesta specie attualmente \u00e8 stata reintrodotta in alcune aree vicine del continente, dove i predatori, come la volpe rossa, sono stati oggetto di programmi di controllo. \u00c8 stata reintrodotta con successo anche nella Riserva di Arid Recovery di Roxby Downs, in Australia Meridionale."}
{"id": "2280281", "revid": "767487", "url": "https://it.wikipedia.org/wiki?curid=2280281", "title": "Nagyvenyim", "text": "Nagyvenyim \u00e8 un comune dell'Ungheria di 4.081 abitanti (dati 2001). \u00c8 situato nella provincia di Fej\u00e9r."}
{"id": "2280283", "revid": "124123", "url": "https://it.wikipedia.org/wiki?curid=2280283", "title": "Evgenija Volodina", "text": "Carriera.\nLa carriera della Volodina nel mondo della moda inizia nel 1998, quando partecipa ad un casting di un'importante agenzia di moda russa. Pur non vincendo, alla Volodina viene offerto un contratto da una agenzia parigina nel 2000, che la costringe a trasferirsi in Europa. Dopo due anni, nel 2002 la modella acquisisce una certa popolarit\u00e0 grazie ad un servizio, curato dal fotografo Steven Meisel per \"Vogue Italia\". Quello stesso anno, la Volodina, insieme alla collega connazionale Natal'ja Vodjanova apre le sfilate della collezione autunno/inverno di Gucci.\nIn seguito la modella conquister\u00e0 le copertine di \"Vogue\", \"Harper's Bazaar\", ed \"Elle\" e comparir\u00e0 nei cataloghi di Bloomingdale's, Louis Vuitton, Neiman Marcus, e Victoria's Secret, per la quale oltretutto ha sfilato nel 2002, 2003, 2005 e 2007. Inoltre ha lavorato con Escada, Bulgari, Bill Blass, Versace, Valentino, Yves Saint-Laurent, Zac Posen, Salvatore Ferragamo, Fendi, Gucci, Chanel eyewear, Dolce &amp; Gabbana, Oscar de la Renta, e C\u00e9line.\n\u00c8 stata la testimonial per la linea di cosmetici di Yves Saint-Laurent e per il profumo \"V by Valentino\", ed \u00e8 apparsa sul calendario Pirelli. \u00c8 sotto contratto con le agenzie DNA di New York, Why Not di Milano, Viva di Parigi, Take Two di Londra e Traffic di Madrid."}
{"id": "2280289", "revid": "243132", "url": "https://it.wikipedia.org/wiki?curid=2280289", "title": "Sillogismi", "text": ""}
{"id": "2280292", "revid": "767487", "url": "https://it.wikipedia.org/wiki?curid=2280292", "title": "\u00d3barok", "text": "\u00d3barok \u00e8 un comune dell'Ungheria di 797 abitanti (dati 2001). \u00c8 situato nella provincia di Fej\u00e9r."}
{"id": "2280295", "revid": "182396", "url": "https://it.wikipedia.org/wiki?curid=2280295", "title": "Patres", "text": ""}
{"id": "2280296", "revid": "126257", "url": "https://it.wikipedia.org/wiki?curid=2280296", "title": "Cucina goriziana", "text": "La cucina goriziana rappresenta l'offerta enogastronomica dell'omonima provincia del Friuli-Venezia Giulia, che racchiude la cultura giuliana, friulana e slovena.\nPiatti tipici.\nDal punto di vista gastronomico, a Gorizia c'\u00e8 un incontro della cucina tipica mitteleuropea, friulana, slovena e triestina (giuliana) che influenzano la cucina goriziana rendendola ricca e varia.\nI piatti tipici della cucina goriziana sono il cotechino con i crauti, il gulasch (in sl. \"g\u00f3la\u017e\"), le frittate alle erbe. Contorni tipici sono le patate \"in tecia\" o il fresco abbinato a radicchio e fagioli. Il dolce pi\u00f9 caratteristico \u00e8 la gubana. I vini sono prodotti soprattutto nella zona di Oslavia. La gubana goriziana, il miele ed i vini d'Oslavia sono oggi riuniti sotto il marchio \"Prodotti tipici goriziani\".\nDegna di nota \u00e8 anche la coltivazione della rosa di Gorizia, radicchio dalla caratteristica forma di rosa, tipico della zona e coltivato nel Comune di Gorizia.\nGli ingredienti principali sono costituiti dalla selvaggina: fagiano, lepre, capriolo e cinghiale preparati secondo la tradizione locale o con note austriache ed ungheresi. La carne di maiale occupa una parte di rilievo. Sono piuttosto noti anche i bolliti di carni varie, il prosciutto cotto nel pane serviti con salsa di cren (rafano orientale).\nTra i primi piatti si annoverano la pasta fatta in casa e tagliata a strisce (\"blecs\"), condita con sughi d'arrosto e selvaggina, gli gnocchi di semolino e patate ripieni di susine e conditi con burro fuso e cannella, la polenta; prevalenti su tutti sono le minestre di verdure. La tradizione contadina ha trasmesso le frittate in diverse varianti: con gli asparagi, con i germogli di luppolo selvatico, con dodici variet\u00e0 di erbe selvatiche. Ispirati alla tradizione mitteleuropea sono i dolci costituiti da strudel di mele, ricotta, pinoli, uvetta, profumate crostate di frutta e la pi\u00f9 nota gubana.\nLa cucina del goriziano \u00e8 fondamentalmente mitteleuropea, caratterizzata da piatti sia rustici e rurali, come la jota, la minestra di cavoli, o fagioli e stinco, che pi\u00f9 raffinati come gnocchi di susine, gulasch e Gugelhupf (localmente chiamato \"cugluf\").\nLa sottile differenza con la cucina triestina \u00e8 sostanzialmente determinata dall'influenza marinara di Trieste, la quale aggiunge alla tipicit\u00e0 triestina un diversivo come gli scampi alla busara e alcune sottili differenze nella preparazione dei cibi come il gulasch.\nNel goriziano le grigliate sono molto diffuse. Sono molto influenzate dalla cultura culinaria balcanica, infatti molto spesso troviamo i \"\u0107evap\u010di\u0107i\" (in sl. \"\u010devap\u010di\u010di\") e le \"pljeskavice\" (in sl. \"pleskavice\"), pietanze spesso servite con la \"lepinja\" (pane molto morbido) e l\"'ajvar\" (salsa di peperoni, peperoncini, melanzane e aglio). Oltre a queste due, abbiamo anche i \"ra\u017enji\u0107i\" (in sl. \"ra\u017eni\u010di\"), che sono spiedini di carne (maiale, pecora o agnello), cipolle e peperoni cotti alla griglia."}
{"id": "2280297", "revid": "110157", "url": "https://it.wikipedia.org/wiki?curid=2280297", "title": "P\u00e1kozd", "text": "P\u00e1kozd \u00e8 un comune dell'Ungheria di 2.829 abitanti (dati 2001). \u00c8 situato nella provincia di Fej\u00e9r."}
{"id": "2280299", "revid": "33689", "url": "https://it.wikipedia.org/wiki?curid=2280299", "title": "Dionigi di Corinto", "text": "\u00c8 venerato come santo dalla Chiesa cattolica, da quella ortodossa e da quella copta.\nBiografia.\nFu nominato vescovo di Corinto, la sua citt\u00e0. Le poche notizie sulla sua vita sono tramandate da Girolamo e soprattutto da Eusebio di Cesarea, il quale ha conservato frammenti interessanti di otto sue lettere, inviate alle Chiese di Atene, di Lacedemone, di Amastri nel Ponto, di Cnosso in Creta. Tali frammenti non contengono notizie su Dionigi, ma forniscono informazioni sulla religiosit\u00e0 di alcune citt\u00e0 e regioni, durante il pontificato di Sotere.\nNel Martiriologo Romano Dionigi \u00e8 commemorato come martire ma anche sulla sua morte, non ci sono informazioni certe. "}
{"id": "2280306", "revid": "287204", "url": "https://it.wikipedia.org/wiki?curid=2280306", "title": "Ruppenpass", "text": "Il Ruppenpass \u00e8 un passo tra il Canton Appenzello Esterno e il Canton San Gallo che collega la localit\u00e0 di Trogen con Altst\u00e4tten. Scollina ad un'altitudine di 1.003\u00a0m s.l.m."}
{"id": "2280314", "revid": "767487", "url": "https://it.wikipedia.org/wiki?curid=2280314", "title": "Facciamo fiesta", "text": "Facciamo fiesta \u00e8 un film del 1997, diretto da Angelo Longoni.\nTrama.\nSandro \u00e8 un cameraman che lavora per le tv private, Marco saltuariamente fa collaborazioni giornalistiche e accetta la proposta di un'agenzia turistica di partire per Cuba per realizzare una videocassetta pubblicitaria. A Cuba si deve incontrare con Sandro che \u00e8 gi\u00e0 sul posto per raccogliere materiale filmato. Conoscono Consuelo, una bella ragazza che lavora in un ristorante e su sua indicazione entrano in contatto con Antonio, un connazionale imbroglione che fa loro da guida e li informa sui cambiamenti sociali in atto a Cuba. Vengono coinvolti in una vicenda che li induce a cambiare idea sulla realt\u00e0 sociale del paese."}
{"id": "2280315", "revid": "31886", "url": "https://it.wikipedia.org/wiki?curid=2280315", "title": "Mattone silico-calcareo", "text": "I mattoni silico-calcarei sono composti da calce viva in polvere e sabbia di quarzo, con l'aggiunta di selce o altra roccia silicea frantumata e di eventuali minerali coloranti. Con la stessa formulazione si producono delle lastre per usi edilizi. \nVengono preparati tramite miscelazione dei materiali componenti per essere poi introdotti in un reattore chimico, in cui la calce viva viene completamente idratata, con trasformazione in calce idrata (calce spenta). Quindi la miscela viene miscelata e pressata in stampi per modellarla in mattoni. Per accelerarne l'indurimento chimico, i mattoni vengono posti per due o tre ore in autoclave, a pressione di vapore.\nIl processo di stagionatura avviene in camere sigillate sotto pressione per non permetterne la deformazione e ottenere un prodotto preciso nelle forme e dimensioni. \nIl colore \u00e8 generalmente bianco, ma, con l'aggiunta di opportuni minerali coloranti, \u00e8 possibile raggiungere varie tonalit\u00e0 pastello.\nCaratteristiche.\nI mattoni finiti presentano le seguenti caratteristiche:"}
{"id": "2280325", "revid": "767487", "url": "https://it.wikipedia.org/wiki?curid=2280325", "title": "Rizal (Kalinga)", "text": "Rizal \u00e8 una municipalit\u00e0 di Quinta classe delle Filippine, situata nella Provincia di Kalinga, nella Regione Amministrativa Cordillera.\nRizal \u00e8 formata da 14 baranggay:"}
{"id": "2280326", "revid": "104458", "url": "https://it.wikipedia.org/wiki?curid=2280326", "title": "\u00c4cherlipass", "text": "L'\u00c4cherlipass \u00e8 un passo di montagna tra il Canton Obvaldo e il Canton Nidvaldo, collega la localit\u00e0 di Kerns con Dallenwil. Scollina ad un'altitudine di 1.398\u00a0m s.l.m."}
{"id": "2280331", "revid": "287204", "url": "https://it.wikipedia.org/wiki?curid=2280331", "title": "December (album)", "text": ""}
{"id": "2280336", "revid": "2084998", "url": "https://it.wikipedia.org/wiki?curid=2280336", "title": "December", "text": ""}
{"id": "2280337", "revid": "85418", "url": "https://it.wikipedia.org/wiki?curid=2280337", "title": "Conlang", "text": ""}
{"id": "2280342", "revid": "1762097", "url": "https://it.wikipedia.org/wiki?curid=2280342", "title": "Strange Times", "text": ""}
{"id": "2280343", "revid": "834", "url": "https://it.wikipedia.org/wiki?curid=2280343", "title": "Sur La Mer", "text": ""}
{"id": "2280348", "revid": "287204", "url": "https://it.wikipedia.org/wiki?curid=2280348", "title": "Bruno Innocenti", "text": "Biografia.\nFiglio di un orafo, e inizialmente avviato a lavorare nella bottega del padre, Bruno Innocenti si form\u00f2 presso l'Istituto Statale d'Arte di Firenze, avendo come maestro Libero Andreotti, di cui divenne poi assistente. Alla morte di Andreotti (1933), prese il suo posto come insegnante di scultura; vi rimase fino al suo pensionamento, che avvenne nel 1975.\nGi\u00e0 dal 1926 cominciarono a delinearsi quelle che sarebbero state le caratteristiche della sua opera. Il suo interesse era rivolto soprattutto alla figura femminile, ai soggetti religiosi e mitologici, ai volti di persone per lui importanti; in queste sculture l'eleganza delle linee e del modellato era tutt'uno con un'instancabile ricerca psicologica. Disegni e pitture esprimevano la sua contemplazione affettuosa di tutto ci\u00f2 che lo circondava, in parole sue, le \u201catmosfere delicate e raccolte, le piccole cose serene, la bellezza dei particolari apparentemente insignificanti\u201d. Un altro elemento importante era il suo grande interesse per gli aspetti tecnici del suo lavoro, per le materie utilizzate, che egli impar\u00f2 a conoscere a fondo. A questo proposito, egli ebbe a scrivere: \u201c[Alla mia esperienza di orafo io devo] due cose almeno: innanzitutto l'amore del mestiere, la voglia di saperlo fare sempre meglio con modestia. In secondo luogo, l'amore e il rispetto per la materia, sia questa il gesso, la creta, il bronzo, il marmo, il legno; il sentire la materia come un qualcosa di vivo, che a volte mi ostacola, magari anche vincendo lui, ma che tante altre volte mi aiuta, ed \u00e8 allora profondamente partecipe dei miei migliori resultati.\u201d\nIl fatto che i suoi lavori andassero alquanto controcorrente rispetto al gusto pi\u00f9 eroico e celebrativo imperante nell'Italia di quell'epoca non gli imped\u00ec di conseguire notevoli successi a partire dal 1928, realizzando opere sia private che pubbliche a Firenze, Roma e Milano, e svolgendo un'intensa attivit\u00e0 espositiva sia in Italia che all'estero.\nSebbene egli rimanesse sempre legato alle sue origini e all'arte toscana, il suo orizzonte artistico and\u00f2 ampliandosi lungo tutto l'arco della sua vita, tanto \u00e8 vero che \u00e8 stato affermato che la sua scultura \u201c\u00e8 tra le pi\u00f9 raffinate testimonianze dell'arte italiana del Novecento, e si nutre di una cultura internazionale che va da Medardo Rosso e Vincenzo Gemito a Rodin, Bourdelle e Despiau, sino alla plastica indiana. Innocenti assimila queste influenze trasponendole immediatamente, grazie alla sua rara perizia tecnica, in un linguaggio personale di profondo lirismo, fortemente emozionale.\u201d\nNel 1946 Innocenti visse e lavor\u00f2 per un anno negli Stati Uniti, e cinque anni dopo il Metropolitan Museum di New York gli dedic\u00f2 una mostra personale.\nDagli anni cinquanta in poi, Innocenti ridusse la sua attivit\u00e0 espositiva, e si dedic\u00f2 interamente all'insegnamento e alla scultura. Nel 1957 gli fu affidata la realizzazione della Statua del Redentore a Maratea, opera monumentale voluta dal Conte Stefano Rivetti di Val Cervo. La statua venne ultimata nel 1965, divenendo a quel tempo la seconda al mondo dopo quella di Rio de Janeiro e il simbolo identificativo della citt\u00e0 di Maratea. Tra il 1960 e il 1980, Innocenti realizz\u00f2, tra l'altro, una serie di opere in legno caratterizzate da una forte tensione drammatica, espressa attraverso un'intima adesione alle caratteristiche individuali dei pezzi di legno che si trovava a lavorare, e che diventavano tra le sue mani dei veri e propri interlocutori. Nella sua produzione di questo periodo compaiono spesso allusioni letterarie e musicali, e in generale l'espressione di uno stato d'animo pi\u00f9 tormentato e complesso.\nNel 1985 l'Accademia delle arti del disegno, di cui egli era membro, organizz\u00f2 una grande mostra di suoi disegni e sculture.\nDopo la sua morte (1986), sue opere hanno partecipato alla mostra \u201cTridente Tre\u201d nella Galleria dell'Oca di Roma, e a diverse mostre a Milano, Faenza, Montopoli, San Miniato, Bologna e Mesola; mostre personali sono state allestite a Firenze e Parigi. Nel 2011 la Fondazione Cassa di Risparmio di San Miniato (Pisa) gli ha dedicato una mostra intitolata \"Bruno Innocenti scultore\", in cui sono state esposte 55 sue opere.\nIl Gabinetto dei Disegni e delle Stampe degli Uffizi possiede un'ampia collezione di suoi disegni giovanili (di cui ha organizzato una mostra nel 1991).\nBruno Innocenti \u00e8 stato maestro del pittore Piero Tredici, e degli scultori Giuliano Vangi, Loreno Sguanci e Raffaello Arcangelo Salimbeni."}
{"id": "2280350", "revid": "767487", "url": "https://it.wikipedia.org/wiki?curid=2280350", "title": "Perameles eremiana", "text": "Il bandicoot del deserto (Perameles eremiana ) era un piccolo bandicoot diffuso nelle aride regioni del centro dell'Australia. L'ultimo esemplare conosciuto venne catturato nel 1943 lungo la Canning Stock Route, in Australia Occidentale. Si ritiene ormai estinto.\nLa testa e la coda erano lunghe rispettivamente 180-285 e 100\u00a0mm; aveva lunghe orecchie semi-appuntite, piedi posteriori con piante notevolmente pelose e (almeno in alcune aree) una colorazione arancio opaco sui fianchi e sul dorso, invece della classica colorazione bruna dei bandicoot. La sua dieta non era nota con certezza, ma \u00e8 stato riportato che si nutriva di formiche, larve di coleottero e termiti.\nI primi esemplari, provenienti dall'area di Alice Springs, furono descritti nel 1897. Sembra che questo animale sia stato piuttosto comune nelle remote regioni del nord-ovest dell'Australia Meridionale, del sud-ovest del Territorio del Nord e delle zone centrali dell'Australia Occidentale almeno fino agli anni '30. Avvistamenti non confermati suggeriscono che il suo areale si estendeva fino al Deserto di Tanami e all'arida costa dell'Australia Occidentale tra Broome e Port Hedland.\nIl suo habitat preferito erano i deserti sabbiosi con \"spinifex\" ed altre erbe cespugliose. Sembra che sia scomparso tra il 1943 e il 1960. Sebbene la causa del suo declino rimanga ignota, si ritiene connessa ai cambiamenti nel regime del fuoco in seguito alla deportazione del popolo aborigeno dai deserti centrali australiani. Un altro fattore potrebbe essere stato l'arrivo della volpe rossa, introdotta dagli europei."}
{"id": "2280352", "revid": "327773", "url": "https://it.wikipedia.org/wiki?curid=2280352", "title": "Pile", "text": "Pile (o pail) \u00e8 uno pseudoanglicismo usato in Italia per indicare un tessuto sintetico di origine relativamente recente, il cui nome originale \u00e8 Polar fleece o pi\u00f9 semplicemente Fleece, nome con il quale \u00e8 conosciuto nei paesi di lingua anglosassone. In Francia \u00e8 detto tissu polaire e in Spagna tela polar.\nStoria.\nEsso venne creato nel 1979 dalla messa a punto di una fibra sintetica, ricavata dal poliestere, da parte dalla ditta americana Malden Mills, che deposit\u00f2 il marchio con il nome Polartec assieme alla consociata Patagonia. Venne messo a punto un materiale chiamato \"Synchilla\" unione delle parole \"synthetic chinchilla\" (chinchilla sintetico). La societ\u00e0 stessa dal 2007 si chiama Polartec LLC.\nMalden Mills con il suo CEO Aaron Feuerstein intenzionalmente non brevettarono la fibra, permettendo un uso planetario senza restrizioni.\nMalden Mills registr\u00f2 il marchio \"PolarFleece\" al United States Patent and Trademark Office il 6 ottobre 1981.\nCaratteristiche.\nOltre al poliestere, possono essere aggiunte altre fibre, come poliammide, acrilico ed elastane. Il pile non \u00e8 propriamente un tessuto, \u00e8 ottenuto con una particolare lavorazione a maglia che lo rende voluminoso e soffice.\nRispetto ai tessuti in lana presenta molte caratteristiche positive:\nPer contro alcune negative:\nIl grado di isolamento termico del pile \u00e8 definito da un numero: polartec 100 per indumenti intimi o molto leggeri; polartec 200 \u00e8 la fibra standard, con cui si producono la maggior parte dei capi in commercio; polartec 300 adatto alla realizzazione di capi tecnici per temperature molto basse.\nUsato inizialmente per l'abbigliamento sportivo per la sua praticit\u00e0, si \u00e8 velocemente diffuso in tutti i campi della moda.\nIn pile non vengono confezionati soltanto capi di abbigliamento, ma anche plaid che, date le caratteristiche del materiale, sono molto apprezzati perch\u00e9 molto leggeri, morbidi e caldi.\nProblemi ambientali.\nNonostante alcuni ritengano che il pile sia un materiale ecologico in quanto derivato da plastica riciclata, esso \u00e8 caratterizzato da un impatto ambientale non nullo in quanto durante la fase di lavaggio rilascia microparticelle di plastica nell'acqua di scarico."}
{"id": "2280354", "revid": "339392", "url": "https://it.wikipedia.org/wiki?curid=2280354", "title": "Andriy Grivko", "text": ""}
{"id": "2280355", "revid": "767487", "url": "https://it.wikipedia.org/wiki?curid=2280355", "title": "Tabuk (Filippine)", "text": "Tabuk \u00e8 una municipalit\u00e0 di Prima classe delle Filippine, capoluogo della Provincia di Kalinga, nella Regione Amministrativa Cordillera.\nIl \"Republic Act\" N. 9398 aveva concesso a Tabuk lo \"status\" di citt\u00e0; il 18 novembre 2008 la Corte Suprema delle Filippine ha per\u00f2 accolto un ricorso della \"Lega delle Citt\u00e0 delle Filippine\" annullando la trasformazione in citt\u00e0 di 16 municipalit\u00e0, tra cui Tabuk.\nTabuk \u00e8 formata da 42 baranggay:"}
{"id": "2280357", "revid": "984922", "url": "https://it.wikipedia.org/wiki?curid=2280357", "title": "The Catherine Tate Show", "text": "The Catherine Tate Show \u00e8 uno sketch show televisivo di produzione britannica.\nLo spettacolo \u00e8 stato ideato da Derren Litten e dall'attrice comica inglese Catherine Tate, che ne \u00e8 anche protagonista insieme a Niky Wardley, Mathew Horne e Angela McHale.\nDato il grande successo della prima serie dello show, andata in onda dal 16 febbraio al 22 marzo 2004 sull'emittente televisiva BBC Two, sono state prodotte e trasmesse anche la seconda serie (dal 21 luglio al 25 agosto 2005) e la terza (dal 14 ottobre al 25 novembre 2006), oltre ad uno speciale mandato in onda il 25 dicembre 2007, per un totale di 20 episodi della durata di circa 30 minuti.\nIn Italia lo show \u00e8 trasmesso da Bonsai da febbraio 2009."}
{"id": "2280361", "revid": "54193", "url": "https://it.wikipedia.org/wiki?curid=2280361", "title": "Rustega", "text": ""}
{"id": "2280367", "revid": "118054357", "url": "https://it.wikipedia.org/wiki?curid=2280367", "title": "Les Agites", "text": "Les Agites \u00e8 un passo di montagna nel Canton Vaud, collega la localit\u00e0 di Yvorne con La L\u00e9cherette . Scollina a un'altitudine di 1\u00a0569\u00a0m s.l.m."}
{"id": "2280368", "revid": "30610", "url": "https://it.wikipedia.org/wiki?curid=2280368", "title": "W\u0113ij\u012b", "text": "Il termine w\u0113ij\u012b (in Hanyu Pinyin, mentre \u00e8 \u5371\u6a5f in cinese tradizionale e \u5371\u673a in cinese semplificato; Wade-Giles: wei-chi) \u00e8 di frequente invocato nei discorsi motivazionali insieme all'affermazione non vera che i caratteri di cui \u00e8 composta rappresentino sia il concetto di \"crisi\" che quello di \"opportunit\u00e0\". In realt\u00e0 l'affermazione \u00e8 mutuata dalla errata convinzione diffusa negli Stati Uniti che i due caratteri significhino uno \"pericolo\" e l'altro \"opportunit\u00e0\". Molti linguisti considerano questa idea una colorita pseudoetimologia, poich\u00e9 \"j\u012b\" da solo non significa necessariamente \"opportunit\u00e0\".\nAnalisi di \"w\u0113ij\u012b\".\nVictor H. Mair della Universit\u00e0 della Pennsylvania ha chiamato l'interpretazione popolare di \"w\u0113ij\u012b\" nel mondo anglofono una \"idea sbagliata largamente diffusa\". In effetti, \"w\u0113i\" () significa approssimativamente \"pericolo, pericoloso; mettere in pericolo, rappresentare un pericolo; periglioso; precipitoso, precario; alto; paura, timoroso\" (come in \"w\u0113ixi\u0103n\" \u5371\u9669, \"pericoloso\"), ma la parola polisema \"j\u012b\" () non significa necessariamente \"opportunit\u00e0\". La composizione \"j\u012bhu\u00ec\" (\u673a\u4f1a) significa \"opportunit\u00e0\", ma \"j\u012b\" \u00e8 solo una parte di essa; \"j\u012b\" assume numerosi significati, tra cui \"macchina, meccanico; aeroplano; occasione adatta; punto cruciale; perno; momento incipiente; opportuno, opportunit\u00e0; occasione; collegamento chiave; segreto; inganno\". Mair suggerisce che \"j\u012b\" in \"w\u0113ij\u012b\" sia pi\u00f9 vicino a \"punto cruciale\" che a \"opportunit\u00e0\".\nOrigini.\nBenjamin Zimmer ha percorso a ritroso la storia di \"weiji\" nell'inglese addirittura fino a un editoriale anonimo in un giornale per missionari in Cina. L'uso del termine ha probabilmente guadagnato la sua importanza quando John F. Kennedy tenne un discorso a Indianapolis il 12 aprile 1959:\nKennedy utilizzava questo tropo regolarmente nei suoi discorsi ed in seguito Richard M. Nixon e altri lo fecero proprio. L'uso \u00e8 stato adottato da consulenti finanziari e oratori motivazionali e ha guadagnato grande popolarit\u00e0 nelle universit\u00e0 e nella stampa popolare. Per esempio, nel 2007, Condoleezza Rice ha ripetuto l'equivoco durante le trattative di pace per il Medio Oriente, e lo ha fatto anche Al Gore nella sua testimonianza davanti alla Commissione Energia e Commercio della Camera dei Rappresentanti degli Stati Uniti, e nel suo discorso di ringraziamento per il Premio Nobel per la pace.\nAlcuni linguisti hanno attribuito il successo di questa cattiva interpretazione al fatto di averla a portata di mano come strumento retorico e come \"chiamata alle armi\" in chiave ottimistica. A causa dell'attrazione esercitata da questa pseudoetimologia, Mair ha suggerito che la sua popolarit\u00e0 sia in parte dovuta al \"pio desiderio\" (\"wishful thinking\")."}
{"id": "2280371", "revid": "765341", "url": "https://it.wikipedia.org/wiki?curid=2280371", "title": "Romualdo II di Benevento", "text": "Biografia.\nFiglio di Gisulfo I e di Winiperga, apparteneva alla stirpe dei Gausi. Fu duca di Benevento dalla morte del padre, nel 706 (), fino alla morte, nel 731. Secondo Paolo Diacono, Gisulfo regn\u00f2 17 anni e attribuisce a Romualdo un regno di 26 anni; di conseguenza, la sua morte cade o nel 731 (; nel 724 se invece si assume il 698 come data della morte di Gisulfo e quindi di inizio del regno di Romualdo). \nRomualdo si spos\u00f2 due volte: la prima con Gumperga (o Guntberga), figlia di Aurona, che era la sorella del re d'Italia Liutprando, e la seconda con Ranigunda, figlia del duca di Brescia Gaidualdo. Gli succedette il figlio avuto da Gumperga, Gisulfo II, ma era un minore e fu spodestato dall'usurpatore Audelais, anche se la vita gli fu risparmiata."}
{"id": "2280372", "revid": "767487", "url": "https://it.wikipedia.org/wiki?curid=2280372", "title": "Tanudan", "text": "Tanudan \u00e8 una municipalit\u00e0 di Quarta classe delle Filippine, situata nella Provincia di Kalinga, nella Regione Amministrativa Cordillera.\nTanudan \u00e8 formata da 16 baranggay:"}
{"id": "2280378", "revid": "1543377", "url": "https://it.wikipedia.org/wiki?curid=2280378", "title": "Mercedes Knight", "text": "Il nome Mercedes Knight identifica una famiglia di autovetture appartenenti alla fascia superiore e di lusso, prodotte dal 1910 al 1924 dalla Casa tedesca Daimler per il suo marchio automobilistico Mercedes.\nStoria e profilo.\nLa storia della famiglia delle \"Mercedes Knight\" testimonia gli sforzi della \"Daimler\" tedesca nel ricercare nuove soluzioni tecniche che potessero servire come alternativa ai tradizionali motori a scoppio. Le \"Mercedes Knight\" erano infatti tutte accomunate da una particolarit\u00e0 tecnica, non riscontrabile sulle altre Mercedes, e neanche nelle successive Mercedes-Benz: tale particolarit\u00e0 tecnica stava nel motore avalve con valvole a fodero realizzato secondo il \"Silent-Knight\" dell'inventore statunitense Charles Yale Knight, dal quale la Mercedes acquist\u00f2 i diritti per la produzione sotto licenza, con l'obbligo di denominarne le vetture.\nLa storia delle Mercedes con motore Knight ebbe inizio durante i primi mesi del 1910, quando Paul Daimler acquist\u00f2 i diritti di produzione per tali motori, colpito dalle loro doti di silenziosit\u00e0. Nel giro di pochi mesi il primo di tali motori venne montato sul primo modello della famiglia \"Knight\" destinato alla produzione in serie.\nLa Knight 16/40 PS.\nTale modello fu la Knight 16/40 PS, un modello gi\u00e0 appartenente alla fascia lusso della gamma Mercedes di allora, poich\u00e9 montava un motore a 4 cilindri in linea di tipo biblocco. Tale motore, della cilindrata di 4080 cm\u00b3 (100x130\u00a0mm di alesaggio e corsa), era alimentato mediante un carburatore con valvola a saracinesca e le valvole a fodero erano mosse da un albero (ovviamente non a camme), a sua volta azionato da ingranaggi cilindrici. La potenza massima raggiunta da tale propulsore era di 40 CV a 1750 giri/min, valore che consentiva alla vettura il raggiungimento di una velocit\u00e0 massima di 80\u00a0km/h.\nL'autotelaio era in lamiera d'acciaio stampata con sezione ad U. Tale struttura ospitava gli attacchi delle sospensione ad assale rigido con molle a balestra e degli organi dell'impianto frenante, che agiva sull'albero cardanico di trasmissione. Il cambio era a 4 marce, con frizione a doppio cono.\nLa 16/40 PS venne prodotta dal 1910 al 1916.\nLa Knight 10/30 PS.\nIl 1912 fu un anno assai importante per la gamma Knight del marchio Mercedes: in quell'anno la gamma si arricch\u00ec notevolmente, poich\u00e9 vide l'entrata in produzione di altri due modelli di diverse fasce di mercato, modelli che andarono ad affiancarsi alla \"16/40 PS\", fino a quel momento unica rappresentante della gamma Knight. Il modello che si posizionava alla base di tale gamma era la Knight 10/30 PS, che montava un motore Knight da 2610\u00a0cm\u00b3 di cilindrata, motore in grado di erogare una potenza massima di 30\u00a0CV a 1750 giri/min. La velocit\u00e0 massima era di 70\u00a0km/h. Il resto della meccanica ricalcava praticamente quanto gi\u00e0 visto a proposito del modello \"16/40 PS\".\nLa \"Knight 10/30 PS\" fu prodotta fino al 1915 e fu sostituita lo stesso anno dalla Mercedes 12/32 PS, con motore da 3 litri non pi\u00f9 a fodero, ma di tipo tradizionale.\nLa Knight 17/50 PS.\nIl modello 17/50 PS della gamma Knight fu l'unico della famiglia Knight a non vedere mai la produzione in serie: nei due anni in cui la Casa tedesca vi si dedic\u00f2, esso fu prodotto in tre esemplari sperimentali. Esso montava un motore da 4400\u00a0cm\u00b3, nato dall'allungamento della corsa dei cilindri del 4.1 litri montato sulla \"16/40 PS\". La potenza massima era di 50\u00a0CV a 1750 giri/min.\nLa Knight 25/65 PS.\nIl modello 25/65 PS della gamma Knight, anch'esso esordiente nel 1912, fu il modello di punta della gamma. Nacque per affiancarsi ai modelli di lusso Mercedes con motore tradizionale, in modo da costituire un'alternativa per chi voleva (e poteva permettersi) un modello diverso dal solito. \u00c8 considerato quindi uno dei modelli che andarono a sostituire la 31/55 PS, uscita di produzione tre anni prima.\nLa \"25/65 PS\" montava un quadricilindrico biblocco da 6330\u00a0cm\u00b3 (120x140\u00a0mm), caratterizzato da un rapporto di compressione di 4.6:1 e da una potenza massima di 65\u00a0CV a 1750 giri/min. Si trattava di una vettura dalle dimensioni imponenti, poich\u00e9 arrivava a 4.9 m di lunghezza, con un passo che poteva raggiungere anche i 3.645\u00a0m. Era notevole quindi anche la massa del veicolo, la quale superava senza difficolt\u00e0 le due tonnellate. Ci\u00f2 penalizzava enormemente le prestazioni, visto che la velocit\u00e0 massima era di appena 85\u00a0km/h.\nLa \"25/65 PS\" fu tolta di produzione nel 1915: in seguito a ci\u00f2, l'unica Mercedes di pari livello sarebbe stata la 22/50 PS, in produzione gi\u00e0 da 3 anni.\nLa Knight 16/45 PS.\nLa Knight 16/45 PS fu la naturale evoluzione del modello \"16/40 PS\" visto poco sopra. Debutt\u00f2 nel 1916 e si differenziava dalla \"16/40 PS\", appunto, per il motore, identico, ma con potenza massima innalzata di 5\u00a0CV. Tale incremento si ebbe grazie all'aumento del rapporto di compressione, portato da 4:1 a 5:1. Le prestazioni rimasero per\u00f2 pressoch\u00e9 invariate. Il modello \"16/45 PS\" fu quello coronato da miglior successo commerciale tra quelli appartenenti alla gamma Knight, poich\u00e9 ne furono venduti ben 5350 esemplari. La produzione della \"Knight 16/45 PS\" termin\u00f2 nel 1923.\nLa Knight 16/50 PS.\nQuesto modello venne prodotto solo nel 1924, ultimo anno di produzione della gamma Knight, ed and\u00f2 a sostituire il modello \"16/45 PS\". La differenza principale stava nel motore, con potenza ulteriormente innalzata a 50\u00a0CV. Anche in questo caso le prestazioni non si discostavano di molto da quelle dei due modelli che l'hanno preceduta. Alla fine dello stesso anno la Knight 16/50 PS venne tolta di produzione, sostituita due anni dopo da un modello Mercedes-Benz, la W03."}
{"id": "2280379", "revid": "22737242", "url": "https://it.wikipedia.org/wiki?curid=2280379", "title": "Carte nautiche", "text": ""}
{"id": "2280381", "revid": "37401", "url": "https://it.wikipedia.org/wiki?curid=2280381", "title": "Et\u00e0 edoardiana", "text": "Il periodo edoardiano o et\u00e0 edoardiana nel Regno Unito \u00e8 il periodo che coincide con il regno di Edoardo VII del Regno Unito (1901-1910).\nLa morte della Regina Vittoria il 22 gennaio 1901 e la successione al trono del figlio Edoardo segn\u00f2 l'inizio di un nuovo secolo e la fine dell'Et\u00e0 vittoriana. Mentre Vittoria rifuggiva la societ\u00e0, Edoardo fu il leader di un'\u00e9lite alla moda che stabil\u00ec uno stile influenzato dall'arte e dalle mode dell'Europa continentale - forse a causa della passione del Re per i viaggi. L'et\u00e0 fu contrassegnata da importanti mutamenti in politica mentre settori della societ\u00e0 che erano stati largamente esclusi dall'esercizio del potere in passato, come gli operai comuni e le donne, divennero sempre pi\u00f9 politicizzati.\nL'et\u00e0 edoardiana viene spesso estesa oltre la morte di Edoardo avvenuta nel 1910, per includere gli anni fino all'affondamento del \"Titanic\" nel 1912, fino all'inizio della prima guerra mondiale nel 1914, o fino alla fine della stessa guerra, nel 1918. Per la fine della guerra, il modo di vita edoardiano, come le sue intrinseche discrasie di benessere e potere, era divenuto sempre pi\u00f9 anacronistico agli occhi della popolazione che aveva sofferto durante la guerra e che era stata esposta agli elementi dei nuovi mezzi di comunicazione di massa che denunciavano l'ingiustizia della divisione di classe.\nClasse e societ\u00e0.\nDa un punto di vista sociale, l'et\u00e0 edoardiana fu un periodo durante il quale il sistema di classi Britannico fu molto rigido. Tuttavia, i mutamenti economici e sociali crearono anche un ambiente in cui si realizz\u00f2 una maggiore mobilit\u00e0 sociale come mai prima d'allora. Questi mutamenti comprendevano un aumento dell'interesse verso il socialismo, un'attenzione alle condizioni dei poveri e delle donne, compreso il soggetto del suffragio femminile, insieme alle aumentate opportunit\u00e0 economiche come risultato della rapida industrializzazione. Questi mutamenti furono accelerati dallo strascico della prima guerra mondiale.\nLe classi inferiori, come durante i periodi precedenti, erano state segregate dalla \"societ\u00e0\" aristocratica e mercantile, e avevano condotto vite lontane dal relativo lusso goduto dalle altre classi.\nModa.\nLe classi elevate si dedicarono allo sport nel tempo libero, il che port\u00f2 a rapidi sviluppi nella moda, perch\u00e9 si rese necessario un abbigliamento pi\u00f9 comodo e versatile. Lo strettissimo busto, o corsetto, fu modificato, e pi\u00f9 tardi il suo uso quotidiano venne gradualmente abbandonato.\nArti.\nL'et\u00e0 edoardiana divenne anche nota come \"Belle \u00c9poque\". Nonostante la sua breve vita, questo periodo si caratterizz\u00f2 per uno stile unico in architettura, moda e modo di vita. L'Art Nouveau esercit\u00f2 una forte influenza. Ad oggi l'organizzazione inglese Victorian Society si occupa della salvaguardia e della cura delle architetture edoardiane.\nLetteratura.\nNella narrativa, alcuni dei nomi pi\u00f9 in vista furono Herbert George Wells, John Galsworthy, Arnold Bennett, Joseph Conrad, Edward Morgan Forster, Kenneth Grahame, Lucy Maud Montgomery e P.G. Wodehouse. Oltre a questi scrittori famosi, questo fu un periodo in cui un numero enorme di romanzi e di storie brevi fu scritto e consumato, e venne emergendo un'importante distinzione tra letteratura intellettuale e romanzo popolare. Tra le opere pi\u00f9 famose della critica letteraria ci fu la \"Tragedia shakespeariana\" (\"Shakespearean Tragedy\"), di A.C. Bradley (1904). I giornali quotidiani di massa, controllati da baroni della stampa come i fratelli Harmsworth, Alfred Harmsworth, primo visconte Northcliffe e Harold Harmsworth, primo visconte Rothermere, assunsero un'importanza via via maggiore.\nMusica.\nI mezzi di registrazione musicali, come i cilindri di cera suonati sui fonografi, erano di qualit\u00e0 mediocre. Gli spettacoli dal vivo, sia amatoriali che professionistici, godevano di molta popolarit\u00e0. Henry Wood, Edward Elgar, George Butterworth e Thomas Beecham erano tutti attivi. Le bande militari di ottoni suonavano spesso all'aperto nei parchi nel corso dell'estate.\nArti performative.\nIl cinema era alla sua infanzia e il pubblico preferiva gli spettacoli dal vivo ai film. I \"Music hall\" erano molto popolari e diffusi; artisti famosi erano Vesta Tilley (che recitava in abiti maschili) e il comico Little Tich.\nIl teatro fu contrassegnato dal sorgere del \"New Drama\", e dalle opere di George Bernard Shaw, Harley Granville Barker, e da importazioni continentali di Henrik Ibsen e Gerhardt Hauptmann. Il sistema attore/manager, di cui furono precursori Sir Henry Irving, Sir George Alexander, e Sir Herbert Beerbohm Tree, si avvi\u00f2 invece al declino.\nArchitettura.\nImportanti architetti furono Edwin Lutyens, John Belcher, Charles Rennie Mackintosh e Giles Gilbert Scott.\nEventi negativi dell'et\u00e0 edoardiana.\nTra i vari eventi negativi dell'et\u00e0 edoardiana, oltre le numerose battaglie sul campo inglese ed europeo, quello che risulta il pi\u00f9 tristemente famoso \u00e8 il naufragio del \"Titanic\", durante il suo viaggio inaugurale, nella notte tra il 14 e il 15 Aprile 1912 nelle fredde acque dell'Oceano Atlantico, dopo la collisione con un iceberg. Quella notte persero la vita circa 1500 persone e solo 700 si salvarono. Quella tragedia apr\u00ec una mega inchiesta negli Stati Uniti e in Inghilterra per capire il motivo del disastro.\nScienza e tecnologia.\nIl volgere del secolo vide molte grandi innovazioni. Europei continentali, come Max Planck, Albert Einstein, e Sigmund Freud producevano alcuni dei loro lavori pi\u00f9 grandi. Venne assegnato il primo Premio Nobel ed Ernest Rutherford pubblic\u00f2 il suo libro sulla radioattivit\u00e0. I primi segnali radio transatlantici furono inviati da Guglielmo Marconi, e i Fratelli Wright si librarono nel loro primo volo.\nPer la fine di questo periodo, Louis Bl\u00e9riot aveva attraversato la Manica in volo, la pi\u00f9 grande nave del mondo, l'Olympic, aveva salpato per il suo viaggio inaugurale, le automobili erano divenute una vista comune, e il Polo Sud era stato raggiunto dalle spedizioni di Roald Amundsen e poi di Robert Falcon Scott.\nSport.\nI Giochi della IV Olimpiade furono tenuti a Londra nel 1908. La popolarit\u00e0 degli sport tendeva a seguire la divisione in classi, con tennis e vela popolari tra i ricchi e il calcio tra i pi\u00f9 poveri.\nPolitica ed eventi significativi.\nNei primi anni di questo periodo, la seconda guerra boera in Sudafrica aveva diviso il paese in fazioni pro- e contro- la guerra. Grandi oratori, come il liberale David Lloyd George che parl\u00f2 contro la guerra, esercitarono un'influenza via via maggiore, bench\u00e9 i politici pro-guerra, come il conservatore Joseph Chamberlain, detenessero il potere. Le politiche imperialistiche dei Conservatori si dimostrarono alla fine impopolari e alle elezioni generali del 1906 i Liberali vinsero con un enorme scarto. Il governo liberale non fu in grado di portare avanti tutto il proprio programma radicale senza il sostegno della Camera dei Lords, largamente Conservatrice. Il conflitto tra le due Camere del Parlamento sull'argomento del Bilancio del Popolo (\"People's Budget\") port\u00f2 alla riduzione del potere dei pari nel 1910. Le elezioni generali del gennaio di quell'anno portarono a una situazione senza maggioranza di nessuno dei due partiti, con il potere diviso tra Laburisti e Nazionalisti Irlandesi.\nPercezioni.\nL'et\u00e0 edoardiana viene spesso vista come l'Et\u00e0 d'Oro romantica di lunghi pomeriggi estivi, ricevimenti all'aperto e cappelli a larghe falde; questa percezione culturale venne principalmente creata da coloro i quali serbavano un ricordo nostalgico dell'et\u00e0 edoardiana guardando indietro alla loro infanzia o giovinezza attraverso i vasti, tetri e orridi abissi della Grande Guerra. Successivamente, si guard\u00f2 all'et\u00e0 edoardiana con ironia, un mediocre periodo di piacere tra le grandi conquiste dell'et\u00e0 vittoriana che la precedette e la grande catastrofe della guerra che sarebbe venuta dopo. Oggi, l'immenso e reale abisso tra i ricchi e i poveri osservabile durante l'et\u00e0 edoardiana ha condotto a valutazioni pi\u00f9 sobrie, che tentano di fornire un ritratto di quel periodo come annunciante mutamenti nella vita politica e sociale che faceva presagire. Il popolare romanzo di Robert Tressell \"Filantropi dai calzoni laceri\" (\"The Ragged Trousered Philanthropists\"), \u00e8 un pregnante esempio di critica sociale del tempo."}
{"id": "2280387", "revid": "767487", "url": "https://it.wikipedia.org/wiki?curid=2280387", "title": "Tinglayan", "text": "Tinglayan \u00e8 una municipalit\u00e0 di Quinta classe delle Filippine, situata nella Provincia di Kalinga, nella Regione Amministrativa Cordillera.\nTinglayan \u00e8 formata da 20 baranggay:"}
{"id": "2280394", "revid": "963244", "url": "https://it.wikipedia.org/wiki?curid=2280394", "title": "Suore del Sacro Cuore di Ges\u00f9", "text": "Suore del Sacro Cuore di Ges\u00f9 \u00e8 il nome di numerosi istituti religiosi femminili."}
{"id": "2280397", "revid": "86343", "url": "https://it.wikipedia.org/wiki?curid=2280397", "title": "La Union (Filippine)", "text": ""}
{"id": "2280410", "revid": "182396", "url": "https://it.wikipedia.org/wiki?curid=2280410", "title": "Fasti trionfali", "text": ""}
{"id": "2280413", "revid": "1305772", "url": "https://it.wikipedia.org/wiki?curid=2280413", "title": "Piccole suore della Sacra Famiglia", "text": "Nome di diversi istituti religiosi femminili:"}
{"id": "2280418", "revid": "585241", "url": "https://it.wikipedia.org/wiki?curid=2280418", "title": "Away in a Manger", "text": "Away in a manger (\u201cLontano in una mangiatoia\u201d) \u00e8 un celebre canto natalizio, le cui prime due strofe sono state pubblicate per la prima volta nel 1885 da James Ramsey Murray in una raccolta statunitense di inni luterani con il sottotitolo \"Luther's Cradle Hymn\" (composed by Martin Luther for his children and still sung by German mothers to their children today), vale a dire \u201cNinna nanna di Lutero (composta da Martin Lutero per i suoi bambini e cantata tuttora dalle madri tedesche ai loro bambini\u201d), circostanza che ha fatto a lungo ritenere che si trattasse di un adattamento di un inno da attribuire a Martin Lutero. A questo testo \u00e8 stata poi aggiunta una terza strofa nel 1905, attribuita al newyorkese John Thomas McFarland (1851 - 1913). \nIl testo \u00e8 accompagnato da due diverse melodie: \"Mueller\", composta dallo stesso James R. Murray nel 1887 e popolare negli Stati Uniti, in particolar modo tra le confessioni evangeliche e luterane, e \"The Cradle Song\", composta da William J. Kirkpatrick e popolare nel Regno Unito."}
{"id": "2280427", "revid": "115897868", "url": "https://it.wikipedia.org/wiki?curid=2280427", "title": "Armamento ferroviario", "text": "Con il termine armamento, o armamento ferroviario viene definito, nel linguaggio tecnico che si riferisce all'infrastruttura ferroviaria, il complesso costruttivo costituito dal binario di qualsivoglia tipo o genere, dai deviatoi di ogni tipo (semplice, doppio, inglese, etc.), dalla massicciata e da quanto occorre al montaggio, fissaggio e regolazione della via ferrata su cui corrono i treni.\nUn \"armamento\" viene definito \"leggero\" quando le rotaie sono di bassa massa per metro lineare e con traverse distanti pi\u00f9 di 60 cm l'una dall'altra. Tale armamento \u00e8 quello solitamente impiegato per le tranvie e per le ferrovie secondarie o a scartamento ridotto. Molto usato un tempo, oggi, data la poca differenza in termini di costi di costruzione, viene sempre meno impiegato.\nViene definito \"armamento pesante\" quello adatto al transito di carichi assiali elevati o per alta velocit\u00e0. In genere oggi \u00e8 considerato armamento pesante quello di tipo 60 UNI con traverse a modulo 60 o meglio in calcestruzzo armato precompresso."}
{"id": "2280436", "revid": "110157", "url": "https://it.wikipedia.org/wiki?curid=2280436", "title": "Balatonf\u00fcred", "text": "Balatonf\u00fcred \u00e8 una citt\u00e0 della provincia di Veszpr\u00e9m in Ungheria, situata sulla costa settentrionale del lago Balaton. Localit\u00e0 turistica, \u00e8 dotata di due porti turistici ed \u00e8 tra le mete preferite dei pescatori. La temperatura del lago nelle sue vicinanze si mantiene sopra i 20\u00a0\u00b0C da maggio a settembre e la qualit\u00e0 dell'acqua \u00e8 eccellente.\nLa citt\u00e0 dispone di moderni alberghi, residenze e ampi campeggi capaci di ospitare circa 50.000 visitatori nel periodo estivo. Nei dintorni si trovano i villaggi di Tihany, Asz\u00f3f\u0151, Balatonsz\u0151l\u0151s e Csopak, famosi per i loro vigneti e le loro spiagge.\nLa citt\u00e0 \u00e8 collegata al resto del Paese dalla strada statale nr. 71, ed \u00e8 collegata a Budapest anche da una ferrovia a binario unico.\nNella citt\u00e0 e nelle vicinanze si trovano numerose sorgenti di acqua termale, che vengono usate a scopo terapeutico fin dal XVII secolo. Balatonf\u00fcred venne ufficialmente riconosciuta come centro termale nel 1772. L'acqua proveniente da queste sorgenti, contenente anidride carbonica e oligoelementi di potassio, calcio, sodio e zolfo, viene riscaldata fino a 32 - 34\u00a0\u00b0C e usata per trattamenti idroterapici.\nLa clinica cardiologica di Balatonf\u00fcred vanta il pi\u00f9 grande centro di riabilitazione cardiologica dell'Ungheria. La clinica si trova sulle rive del lago ed \u00e8 fiancheggiata dalla \"passeggiata Tagore\", cos\u00ec chiamata in onore di Rabindranath Tagore, poeta indiano Premio Nobel per la letteratura, che venne curato in questo centro.\nAmministrazione.\nGemellaggi.\nBalatonf\u00fcred \u00e8 gemellata con:"}
{"id": "2280438", "revid": "115754174", "url": "https://it.wikipedia.org/wiki?curid=2280438", "title": "Perameles gunnii", "text": "Il bandicoot fasciato orientale (Perameles gunnii ) un tempo era diffuso nelle Basalt Plains del Victoria sud-occidentale, in un piccolo angolo dell'Australia Meridionale e in Tasmania. \u00c8 un piccolo marsupiale delle dimensioni di un coniglio, dal peso inferiore a 1\u00a0kg, con una coda corta e tre o quattro fasce biancastre lungo il groppone. Vive appena due o tre anni e non \u00e8 gregario. I maschi occupano territori pi\u00f9 grandi di quelli delle femmine, con le quali si incontrano solamente per accoppiarsi. Questa specie \u00e8 notturna. Emerge dal nido al crepuscolo per nutrirsi di una gran variet\u00e0 di invertebrati, compresi grilli, coleotteri e lombrichi. Durante il giorno resta nel suo nido foderato di erba. Quando va alla ricerca di cibo utilizza il lungo naso per sondare nel suolo e appena individua la preda la dissotterra premurosamente. Le femmine sono munite di 8 capezzoli e danno alla luce nidiate composte al massimo da 5 piccoli, ma pi\u00f9 comunemente da 2 o 3. La gestazione dura appena 12 giorni - uno dei periodi di gestazione pi\u00f9 brevi tra tutti i mammiferi. I piccoli sono svezzati a 55 giorni, ma rimangono dipendenti dalla madre per il cibo fino all'ottantaseiesimo giorno. In condizioni ideali, una femmina pu\u00f2 avere fino a cinque nidiate l'anno, sebbene la riproduzione divenga meno frequente durante l'estate e cessi totalmente nei periodi di siccit\u00e0.\nA causa della predazione da parte delle volpi e dei gatti introdotti, nonch\u00e9 della deforestazione a scopo agricolo, la sottospecie del Victoria si trova in pericolo critico di estinzione. A partire dal 1989, in alcune zone dell'antico areale del bandicoot sono stati costituiti otto siti di reintroduzione. Sfortunatamente, gli animali che vivevano in quattro siti (Riserva Naturale delle Floating Islands, Lanark, Riserva Naturale di Cobra Killuc e Riserva Naturale del Lago Goldsmith) sono ora scomparsi, quelli del Parco Storico di Woodlands lo sono quasi e quelli di Mooramong sono in netta diminuzione; l'unica popolazione in aumento \u00e8 quella dei Parchi della Comunit\u00e0 di Hamilton e del Monte Rothwell. Anche l'ultima popolazione rimasta in natura, un tempo diffusa lungo il Grange Burn, un torrente nei pressi di Hamilton, \u00e8 stata dichiarata estinta. La popolazione dei bandicoot fasciati orientali del Victoria \u00e8 stimata sui 150 esemplari.\nLa sottospecie della Tasmania (\"P. g. gunnii\") \u00e8 considerata vulnerabile.\nNella cultura di massa.\nCrash e Coco Bandicoot, i famosi protagonisti dell'omonima serie di videogiochi inaugurata da Naughty Dog nel 1996, sono due bandicoot fasciati orientali."}
{"id": "2280444", "revid": "320578", "url": "https://it.wikipedia.org/wiki?curid=2280444", "title": "Gypsy (Moody Blues)", "text": ""}
{"id": "2280445", "revid": "834", "url": "https://it.wikipedia.org/wiki?curid=2280445", "title": "Question (Moody Blues)", "text": ""}
{"id": "2280446", "revid": "834", "url": "https://it.wikipedia.org/wiki?curid=2280446", "title": "The Voice (Moody Blues)", "text": ""}
{"id": "2280447", "revid": "124701438", "url": "https://it.wikipedia.org/wiki?curid=2280447", "title": "A Sua immagine", "text": "A Sua immagine \u00e8 un programma televisivo a sfondo cattolico condotto da Lorena Bianchetti su Rai 1, nato nell'ottobre del 1997 sulla scia delle rubriche religiose presenti nel palinsesto della Rai dal 1954.\nProduzione e crediti.\nIl programma nasce dalla collaborazione tra la Rai e la Conferenza Episcopale Italiana, e va in onda su Rai 1 ogni sabato alle ore 16:05 e ogni domenica alle 10:30.\nIl programma offre al pubblico numerose storie riguardo alla vita di persone comuni, che attraverso la loro fede portano avanti desideri, passioni, opere per la comunit\u00e0. Il programma varia nei due giorni di programmazione.\nConduttori di \"A sua immagine\".\nTra il 1997 ed il 1999 la conduttrice era Arianna Ciampoli mentre dal 1999 al 2005 era Lorena Bianchetti, dal 2005 al 2008 il programma \u00e8 stato presentato da Andrea Sarubbi, eletto poi parlamentare nelle liste del Partito Democratico. Dal 2008 al 26 gennaio 2014 la conduzione passa a Rosario Carello per poi tornare nuovamente nelle mani di Lorena Bianchetti a partire dal 1\u00ba febbraio fino ad oggi. Nel marzo 2019 durante la gravidanza della Bianchetti in occasione della nascita della figlia Etelle ha preso il suo posto alla conduzione per tre puntate, dal 3 al 17 marzo, Paolo Balduzzi.\nNel 2017 il programma ha rinnovato studio e scenografia, ma anche la struttura del formati con l'inserimento dei social in diretta e l'approfondimento di temi legati a fiction, film, libri, programmi televisivi e documentari.\nLa sezione del sabato pomeriggio \u00e8 stata rinnovata nel 2014 passando dal classico commento del Vangelo alla trattazione quasi in real time con conduttori consacrati definiti preti di strada. Dal 2017 il commento del Vangelo \u00e8 affidato a don Davide Banzato e a don Marco Pozza. Dal 2018 si sono aggiunti come conduttori S.Em. Matteo Zuppi e sono tornati in alternanza anche Luigi Ciotti e don Maurizio Patriciello.\nElenco conduttori:\nRedazione.\nIl programma \u00e8 a cura di padre Gianni Epifani autore e produttore per la Conferenza Episcopale Italiana e Laura Misiti per la Rai con la collaborazione in qualit\u00e0 di autori di: Lorena Bianchetti, Paolo Balduzzi, Franz Coriasco, Roberto Fittipaldi, Aurelio Mol\u00e8, Carmela Radatti, Lorenza Rossi, Maria Luisa Rinaldi. Produttore Esecutivo: Daniela Piccioni.\nRegisti di studio: Marco Brigliadori e Gaia Valeria Rosa. Registi programmisti per i servizi esterni: Barbara Borgiotti, Maria Amata Calo\u2019, Lucio Cocchia, Mariantonietta Fiordelisi, Andrea Schneider, Salvatore Tomai, Mauro Albanesi. Assistenti al programma : Francesca Colantoni, Giovanna Di Carlo, Francesca Lo Bianco.\nPuntata del sabato.\nNel programma del sabato ci sono due parti. Nella prima vengono ospitati in studio personaggi che durante la loro vita hanno avuto esperienze che hanno esaltato la loro fede cristiana.\nNella seconda parte c'\u00e8 la storica rubrica \"Le ragioni della speranza\" dove ogni settimana \u00e8 spiegato il Vangelo della domenica.\nConduttori di \"Le ragioni della speranza\".\nNegli anni si sono susseguiti diversi conduttori dello spazio pomeridiano dedicato al commento del Vangelo:\nPuntata della domenica.\nLa domenica \u00e8 presente sempre il collegamento in diretta con la Santa Messa e con la recita dell'Angelus da parte del Papa.\nConduce Lorena Bianchetti temi di attualit\u00e0, spiritualit\u00e0, storie di fede.\nLa rubrica del breve notiziario illustrante eventi della vita cristiana \u00e8 stato condotto in passato da Francesca Fialdini, poi da Giulia Nannini e attualmente da Paolo Balduzzi.\nSpeciale del Venerd\u00ec Santo.\nIl 22 aprile 2011, Venerd\u00ec Santo, in uno speciale del programma, Papa Benedetto XVI rispose ad alcune domande poste dai fedeli.\nAlcuni mesi prima, il pontefice aveva accettato la proposta fattagli da Rosario Carello di comparire in televisione e rispondere alle domande del pubblico; delle tremila domande inviate da tutto il mondo al sito internet della trasmissione, ne furono selezionate sette. Gli argomenti riguardavano: il male, la malattia, le persecuzioni dei cristiani, la pace, la morte e risurrezione di Ges\u00f9 e Maria.\nL'intervento del papa era stato registrato una settimana prima della messa in onda, che fu seguita da un milione e mezzo di telespettatori.\nIl 10 aprile 2020 intervenne in diretta, in collegamento telefonico, Papa Francesco, con una breve riflessione legata alla pandemia del Covid-19.\nA Sua Immagine Settimanale.\nDal gennaio 2013 viene pubblicata \"A Sua Immagine Settimanale\", rivista ufficiale della trasmissione. Contiene esperienze di fede e testimonianze di vita cristiana, il commento quotidiano delle Sacre Scritture e varie rubriche.\nLa rivista dell\u2019omonima trasmissione di Rai Uno \u00e8 realizzata dall\u2019Ufficio Nazionale per le Comunicazioni Sociali della Conferenza Episcopale Italiana. \"A Sua Immagine Settimanale\" \u00e8 diretto da don Gianni Epifani e prodotta con Edizioni Master."}
{"id": "2280452", "revid": "486946", "url": "https://it.wikipedia.org/wiki?curid=2280452", "title": "Thomas Lovkvist", "text": ""}
{"id": "2280462", "revid": "287204", "url": "https://it.wikipedia.org/wiki?curid=2280462", "title": "Perameles nasuta", "text": "Il bandicoot dal naso lungo (Perameles nasuta ) \u00e8 una specie di bandicoot diffusa in Australia. \u00c8 il membro pi\u00f9 grande del suo genere, che comprende inoltre il bandicoot fasciato occidentale, il bandicoot fasciato orientale e il bandicoot del deserto.\nIl bandicoot dal naso lungo \u00e8 molto meno colorato dei suoi stretti parenti e presenta una semplice colorazione bruna. Vive lungo la costa orientale australiana, da Ravenshoe, nel Queensland, a Naringal, nel Victoria sud-occidentale. \u00c8 un predatore notturno e solitario che si nutre di invertebrati e tuberi.\nHabitat.\nIl bandicoot dal naso lungo vive nelle foreste dell'Australia orientale dove le precipitazioni sono regolari. Sebbene si trovi a proprio agio anche nella brughiera e nei boschi pi\u00f9 secchi, preferisce soprattutto la foresta pluviale e le foreste di eucalipti; dove \u00e8 possibile stabilisce la propria tana vicino a una riserva d'acqua, in terreni umidi, fertili e ricchi di cibo. Ovunque scelga di vivere, il bandicoot dal naso lungo predilige il sottobosco; anche i lussureggianti giardini suburbani gli offrono un habitat ideale e la specie ha ormai popolato con successo le periferie di alcune grandi citt\u00e0 australiane come Sydney e Brisbane. Sebbene tendenzialmente non ami scavare la tana e riesca a vivere in terreni rocciosi, il bandicoot preferisce comunque le zone con un suolo sabbioso o morbido in cui \u00e8 facile scavare alla ricerca di cibo. La parte pi\u00f9 importante del territorio del bandicoot \u00e8 costituita dal nascondiglio in cui l'animale trascorre il giorno: talvolta esso \u00e8 costruito appositamente, ma pi\u00f9 spesso \u00e8 allestito nella cavit\u00e0 naturale di un albero o nella tana abbandonata di un coniglio.\nCibo e nutrizione.\nIl bandicoot dal naso lungo si nutre prevalentemente di invertebrati, come gli insetti adulti, le loro larve e i vermi. Questo animale \u00e8 inoltre sufficientemente agile da catturare lucertole e topi. Se le prende sono scarse, il bandicoot si dedica alla ricerca di cibo vegete: sgranocchia semi e frutti e scava il terreno alla ricerca di funghi, tuberi e bulbi. Il bandicoot cerca il cibo nel sottobosco della foresta, fiutandolo grazie all'acuto senso dell'odorato; utilizza le zampe anteriori, robuste e dotate di lunghi artigli, per rovistare tra le foglie o scavare. In seguito, sonda la presenza di cibo con il lungo muso, che infila nelle fessure fra le pietre o fra il legno marcio per scoovare gli insetti che vi si nascondono. Con i suoi denti aguzzi mastica facilmente gli insetti.\nComportamento.\nIl bandicoot dal naso lungo \u00e8 un animale notturno e rigidamente solitario, sebbene il territorio di un maschio possa parzialmente includere i territori di alcune femmine. Con il sopraggiungere dell'oscurit\u00e0 l'animale esce dalla tana e va in cerca di cibo. Sempre in allerta e pieno di energie, si muove con rapidit\u00e0 e nervosismo sulle quattro zampe. Sebbene il bandicoot non sia un animale territoriale in senso stretto, il maschio sorveglia il proprio territorio e lo pattuglia con regolarit\u00e0. Accoglie facilmente le femmine in cui s'imbatte, soprattutto se sono disponibili sessualmente, mentre un incontro tra maschi pu\u00f2 facilmente trasformarsi in uno scontro.\nRiproduzione.\nIl bandicoot dal naso lungo si riproduce con eccezionale facilit\u00e0 ed \u00e8 molto prolifico: la femmina, una volta raggiunta la maturit\u00e0 sessuale (4 mesi), trascorre la maggior parte della propria vita in gestazione o allattando. La specie inoltre pu\u00f2 contare sul pi\u00f9 breve periodo di gestazione esistente tra mammiferi solo 12 giorni! Alla nascita i piccoli, di solito da 2 a 4 e molto poco sviluppati, si arrampicano sino al marsupio e, una volta al suo interno, si attaccano ciascuno a un capezzolo rimanendovi a succhiare il latte per 7-8 settimane. Terminato lo svezzamento vanno in cerca di cibo con la madre per circa 10 giorni, dopo i quali ciascuno deve iniziare a badare a se stesso a causa dell'imminente arrivo di una nuova cucciolata."}
{"id": "2280464", "revid": "21880", "url": "https://it.wikipedia.org/wiki?curid=2280464", "title": "Callosciurus hyperythrus", "text": ""}
{"id": "2280466", "revid": "21880", "url": "https://it.wikipedia.org/wiki?curid=2280466", "title": "Scoiattolo variabile", "text": ""}
{"id": "2280472", "revid": "1714743", "url": "https://it.wikipedia.org/wiki?curid=2280472", "title": "Francesco di Lorena", "text": "Biografia.\nEra il settimo figlio maschio del duca Renato II di Lorena e della seconda moglie Filippina di Gheldria.\nGiovanissimo, entr\u00f2 a far parte dell'esercito francese divenendone un comandante. Scese in campo accanto a Francesco I di Francia partecipando alla Battaglia di Pavia. In particolare si distinse per aver comandato la cosiddetta \"fascia nera\" ossia mercenari al soldo del re di Francia. La \"fascia nera\" era composta da Lanzichenecchi che avevano rifiutato di prestare servizio sotto l'imperatore.\nDurante il combattimento Francesco perse la vita. La battaglia venne comunque vinta da Carlo V."}
{"id": "2280473", "revid": "36426", "url": "https://it.wikipedia.org/wiki?curid=2280473", "title": "Manieristi", "text": ""}
{"id": "2280488", "revid": "1543377", "url": "https://it.wikipedia.org/wiki?curid=2280488", "title": "Agoo", "text": "Agoo \u00e8 una municipalit\u00e0 di Prima classe delle Filippine, situata nella Provincia di La Union, nella Regione di Ilocos.\nAgoo \u00e8 formata da 49 baranggay:"}
{"id": "2280489", "revid": "767487", "url": "https://it.wikipedia.org/wiki?curid=2280489", "title": "Perameles bowensis", "text": "Perameles bowensis \u00e8 un piccolo bandicoot estinto i cui resti sono stati trovati nelle Caverne di Wellington (Nuovo Galles del Sud). Si ritiene sia scomparso nel Pliocene Superiore."}
{"id": "2280495", "revid": "110157", "url": "https://it.wikipedia.org/wiki?curid=2280495", "title": "Regione del Vardar", "text": "La regione del Vardar \u00e8 una delle regioni di sviluppo della Macedonia del Nord situata nel centro del paese e confina con la Grecia. Comprende 7 comuni. Deve il nome al fiume Vardar che scorre per tutta la regione.\nSociet\u00e0.\nEvoluzione demografica.\nIn base al censimento del 2002 la regione conta 133.248 abitanti, la meno popolosa tra tutte.\nEtnie e minoranze straniere.\nIn base al censimento del 2002 la popolazione \u00e8 cos\u00ec divisa dal punto di vista etnico:"}
{"id": "2280502", "revid": "124307884", "url": "https://it.wikipedia.org/wiki?curid=2280502", "title": "Prima Repubblica cecoslovacca", "text": "La Prima Repubblica Cecoslovacca (\u010ceskoslovensk\u00e1 republika, \u010cSR) fu lo stato cecoslovacco che esistette dal 1918 al 1938; lo stato era comunemente chiamato Cecoslovacchia (\"\u010ceskoslovensko\"). Era composta dalla Boemia, dalla Moravia, dalla Slesia, dalla Slovacchia e dalla Rutenia subcarpatica. Dopo il 1933, la Cecoslovacchia rimase l'unica democrazia operante nell'Europa orientale, dato che gli altri stati orientali avevano regimi autoritari o autocratici. Sotto le enormi pressioni della Germania nazista e della minoranza tedesca dei Sudeti che vivevano nella nazione, la Cecoslovacchia fu costretta a cedere la regione dei Sudeti, abitata da tedeschi, il 1\u00ba ottobre 1938, come stabilito dagli Accordi di Monaco; sempre secondo gli accordi, alcune parti meridionali della Slovacchia e della Rutenia subcarpatica furono cedute all'Ungheria e la regione di Teschen, in Slesia, alla Polonia. Questo fatto pose effettivamente fine alla Prima Repubblica cecoslovacca, che fu seguita dalla Seconda Repubblica.\nStoria.\nL'indipendenza della Cecoslovacchia fu proclamata nelle ultime fasi della prima guerra mondiale, il 28 ottobre 1918, dal Concilio Nazionale Cecoslovacco a Praga. Per formare la nuova nazione, dovettero essere uniti in un'unica struttura diversi gruppi etnici e territori con diverse tradizioni storiche, politiche ed economiche.\nL'autorit\u00e0 dentro la Cecoslovacchia fu inizialmente assunta dalla neo-costituita Assemblea Nazionale il 14 novembre 1918. Tenuto conto che i limiti territoriali erano incerti e le elezioni impossibili, fu costituita l'Assemblea Nazionale provvisoria sulla base dell'elezione del 1911 al parlamento austriaco con l'aggiunta di 54 rappresentanti per la Slovacchia. Le minoranze nazionali furono rappresentate; i Sudeti tedeschi dichiararono di far parte dell'Austria nello spirito del principio di auto-determinazione del presidente statunitense Wilson mentre gli ungheresi rimasero fedeli all'Ungheria. L'assemblea nazionale elesse Tom\u00e1\u0161 Garrigue Masaryk come suo primo presidente, il quale scelse un governo provvisorio guidato da Karel Kram\u00e1\u0159 elaborando inoltre una costituzione provvisoria.\nAlla Conferenza di pace di Parigi convocata nel gennaio 1919, La delegazione ceca fu guidata da Kram\u00e1\u0159 e Bene\u0161, rispettivamente primo ministro e ministro degli esteri del governo provvisorio cecoslovacco. La conferenza approv\u00f2 la costituzione della Repubblica Cecoslovacca, per comprendere la storia del Regno di Boemia (incluse Boemia, Moravia, Slesia), Slovacchia, e Rutenia subcarpatica. L'inclusione della Rutenia forn\u00ec una frontiera comune con la Romania, un importante alleato contro l'Ungheria. I confini definitivi della nazione e l'organizzazione del suo governo furono infine stabiliti con la Costituzione cecoslovacca del 1920. Tom\u00e1\u0161 Garrigue Masaryk, che era stato riconosciuto dagli Alleati come leader del governo provvisorio cecoslovacco, nel 1920 fu eletto primo Presidente della nazione. Fu rieletto nel 1925 e nel 1929, fungendo da Presidente fino al 14 dicembre 1936, quando si dimise a causa delle cattive condizioni di salute; gli successe Edvard Bene\u0161.\nA seguito dell\"'Anschluss\" dell'Austria da parte della Germania nazista nel marzo 1938, il successivo obiettivo del leader nazista Adolf Hitler fu l'annessione della Cecoslovacchia. Il pretesto furono le privazioni sofferte dalla popolazione tedesca abitante nelle parti vicine ai confini settentrionali e occidentali della Cecoslovacchia, conosciute collettivamente come Sudeti. La loro incorporazione all'interno della Germania avrebbe lasciato il resto della Cecoslovacchia senza la forza di reagire alla successiva occupazione.\nPolitica.\nLa democrazia cecoslovacca era tenuta insieme dal primo Presidente della nazione, Tom\u00e1\u0161 Masaryk. Come principale padre fondatore della repubblica, Masaryk fu considerato allo stesso modo in cui George Washington \u00e8 trattato negli Stati Uniti d'America. Tale rispetto autorizz\u00f2 Masaryk a oltrepassare problemi politici che sembravano insormontabili; ancora oggi, Masaryk \u00e8 considerato come simbolo della democrazia cecoslovacca.\nLa Costituzione del 1920 approv\u00f2 la costituzione provvisoria del 1918 nei suoi caratteri di base. Lo stato cecoslovacco fu concepito come democrazia parlamentare, diretta principalmente dall'Assemblea Nazionale, consistente del Senato e della Camera dei deputati, i cui membri dovevano essere eletti a suffragio universale. L'Assemblea Nazionale era responsabile dell'iniziativa legislativa e le fu assegnato il compito di supervisione anche sui poteri esecutivo e giudiziario. Ogni sette anni, il Parlamento eleggeva un Presidente, e confermava il governo da lui nominato. Il potere esecutivo era condiviso da Presidente e governo; quest'ultimo, responsabile davanti all'Assemblea Nazionale, poteva prevalere sul Presidente. La realt\u00e0, tuttavia, differ\u00ec da questi ideali, durante le presidenze del carismatico Masaryk e del suo successore, Bene\u0161. La Costituzione del 1920 assegn\u00f2 al governo centrale un ampio grado di controllo sui governi locali. Dal 1928 al 1940 la Cecoslovacchia fu divisa nelle quattro \"terre\" (in ceco: \"zem\u011b\", in slovacco: \"krajiny\"): Boemia, Moravia-Slesia, Slovacchia e Rutenia subcarpatica. Nel 1927 vennero previste Assemblee per Boemia, Slovacchia e Rutenia, ma la loro giurisdizione fu limitata alla modifica delle leggi e alle regole del governo centrale, secondo le necessit\u00e0 locali. Il governo centrale nominava un terzo dei membri di queste assemblee. La costituzione identificava la \"nazione cecoslovacca\" come creatrice e principale costituente dello stato cecoslovacco e stabil\u00ec il ceco e lo slovacco come lingue ufficiali. Il concetto di nazione cecoslovacca (nonostante le differenze fra i due popoli che la componevano) era necessario per giustificare l'istituzione della Cecoslovacchia nel mondo, dato che i Cechi erano solo il 50% della popolazione statale (6.900.000), poco pi\u00f9 del doppio degli abitanti di nazionalit\u00e0 tedesca (3.220.000) che a loro volta erano ben pi\u00f9 numerosi degli Slovacchi (1.950.000). Alle minoranze nazionali furono assicurate protezioni speciali; nei distretti in cui essi costituivano il 20% della popolazione, ai membri dei gruppi di minoranza fu garantita piena libert\u00e0 di utilizzare la propria lingua nella vita quotidiana, nelle scuole e nelle comunicazioni con le autorit\u00e0.\nL'operato del nuovo governo cecoslovacco fu caratterizzato dalla stabilit\u00e0. La causa fu la buona organizzazione dei partiti politici che emersero come reali centri di potere; escluso il periodo dal marzo 1926 al novembre 1929, quando la coalizione non resse, la struttura del governo fu formata da una coalizione di cinque partiti cecoslovacchi: il Partito Repubblicano di Fattori e Contadini (poi Partito Agrario), il Partito Social Democratico, il Partito Nazional Socialista, il Partito Popolare e il Partito Nazionale Democratico. I leader di questi partiti divennero conosciuti come \"Petka\" (\"pronuncia pyetka\", che significa \"I cinque\"). La Petka era diretta da Anton\u00edn \u0160vehla del Partito Agrario, che detenne la carica di Primo ministro per gran parte degli anni venti e che costitu\u00ec una struttura di coalizioni che sopravvisse fino al 1938. La politica della coalizione era espressa dallo slogan \"Ci siamo accordati su ci\u00f2 che decideremo\". All'inizio del 1926 parteciparono al governo anche alcuni partiti tedeschi; i partiti ungheresi, influenzati dalla propaganda irredentista dell'Ungheria, non entrarono mai nei governi cecoslovacchi, ma non furono completamente ostili:\nPolitica estera.\nEdvard Bene\u0161, Ministro degli Esteri cecoslovacco dal 1918 al 1935, cre\u00f2 il sistema di alleanze che determin\u00f2 la stabilit\u00e0 internazionale della nazione fino al 1938. Statista democratico di orientamento occidentale, Bene\u0161 ebbe forti relazioni con la Societ\u00e0 delle Nazioni come garante dello status quo post-bellico, e la sicurezza degli stati neonati. Negozi\u00f2 la Piccola intesa (alleanza con Jugoslavia e Romania) nel 1921 per contrastare il revanscismo ungherese e la restaurazione asburgica tentata dall'ultimo imperatore austro-ungarico Carlo I. Tent\u00f2 inoltre di negoziare trattati con il Regno Unito e la Francia, cercando assistenza in caso di aggressione contro la piccola e democratica repubblica cecoslovacca. L'Inghilterra rimase intransigente nella sua politica isolazionista, e nel 1924 Bene\u0161 concluse un'alleanza separata con la Francia. La politica occidentale di Bene\u0161 ricevette un duro colpo nel 1925: il Patto di Locarno, che spian\u00f2 la strada all'ingresso della Germania nella Societ\u00e0 delle Nazioni, garant\u00ec i confini occidentali tedeschi. Le truppe francesi furono pertanto lasciate al Reno, rendendo impossibile l'aiuto ai cecoslovacchi. Inoltre, il trattato stabil\u00ec che la frontiera orientale della Germania sarebbe rimasta soggetta a negoziati. Quando Adolf Hitler giunse al potere nel 1933, si diffusero le paure di un'aggressione tedesca nell'Europa orientale e centrale. Bene\u0161 ignor\u00f2 la possibilit\u00e0 di un forte sistema di alleanze nell'Europa centrale, restando fiducioso (gli atteggiamenti iniziali di Bene\u0161 verso il regime sovietico erano stati cauti). Nel 1935 l'Unione Sovietica firm\u00f2 trattati con Francia e Cecoslovacchia, stabilendo che l'URSS sarebbe giunta in aiuto della Cecoslovacchia solo dopo un intervento francese.\nNel 1935, quando Bene\u0161 successe a Masaryk come Presidente della Cecoslovacchia, il Primo ministro Milan Hod\u017ea divenne anche Ministro degli Esteri. Gli sforzi di Hod\u017ea per rafforzare le alleanze nell'Europa centrale furono troppo tardive: nel febbraio 1936 il Ministero degli Esteri cadde sotto la direzione di Kamil Krofta, fedele alla linea di Bene\u0161.\nEconomia.\nLa nuova nazione aveva una popolazione di oltre 13,5 milioni di persone. Eredit\u00f2 il 70\u201480% dell'industria dall'Impero austro-ungarico, tra cui le industrie della porcellana e del vetro, oltre alle raffinerie dello zucchero; ebbe anche pi\u00f9 del 40% delle distillerie e delle birrerie, le fabbriche \u0160koda a Plze\u0148, che producevano armamenti, locomotive, automobili e macchinari. Ricevette anche l'industria chimica della Boemia settentrionale. Il 17% dell'industria del Regno d'Ungheria che si era sviluppata in Slovacchia durante il tardo XIX secolo rimase anche alla nuova repubblica. La Cecoslovacchia era uno dei dieci paesi pi\u00f9 industrializzati del mondo.\nLe terre ceche erano molto pi\u00f9 industrializzate della Slovacchia. In Boemia, Moravia e Slesia, il 39% della popolazione era impiegata nell'industria e il 31% nell'agricoltura e nel settore boschivo. L'industria leggera e pesante era situata prevalentemente nei Sudeti, ed era posseduta perlopi\u00f9 da tedeschi e controllata dalle banche tedesche. I cechi controllavano solo il 20\u201430% dell'industria. In Slovacchia, il 17,1% della popolazione lavorava nelle industrie, mentre il 60,4% nell'agricoltura; solo il 5% delle industrie in Slovacchia erano possedute da slovacchi. La Rutenia subcarpatica era quasi senza industrie.\nNel settore agricolo, fu introdotto un programma di riforme subito dopo l'istituzione della repubblica, per aggiustare l'ineguale distribuzione delle terre. Un terzo di tutte le terre agricole e delle foreste apparteneva a pochi proprietari terrieri tedeschi (perlopi\u00f9 aristocratici), come i Kinsky, Czernin, Kaunitz, o agli ungheresi e alla Chiesa cattolica. Met\u00e0 di tutti i possedimenti era inferiore ai 20.000 m\u00b2. La legge sul controllo delle terre dell'aprile 1919 previde l'espropriazione di tutti i possedimenti che superavano i 1,5 chilometri quadri di terra arabile, o i 2,5 km\u00b2 di terra in generale (5 chilometro quadri come limite massimo). La redistribuzione procedette in via graduale; i proprietari avrebbero continuato a possederle nel frattempo, e fu offerta in cambio una ricompensa.\nGruppi etnici.\nLe dispute nazionali iniziarono per il fatto che i cechi, pi\u00f9 numerosi, dominavano il governo centrale e le altre istituzioni nazionali, le quali avevano tutte sede nella capitale della Boemia, Praga. \nLa classe media slovacca era poco numerosa nel 1919, dato che fino ad allora erano stati gli ungheresi, i tedeschi e gli ebrei a occupare le posizioni amministrative, professionali e commerciali; questi posti furono poi occupati dai cechi.\nInoltre, gran parte dell'industria cecoslovacca era situata in Boemia e Moravia, mentre la maggior parte dell'economia della Slovacchia giungeva dall'agricoltura. Nella Rutenia subcarpatica la situazione era anche peggiore, in quanto l'industria quasi non esisteva.\nLa struttura politica centralizzata della Cecoslovacchia favor\u00ec il rafforzamento del nazionalismo dei popoli che vivevano all'interno dello Stato, e si formarono nel corso degli anni diversi partiti e movimenti che miravano a una maggiore autonomia da Praga, quando non a un ricongiungimento con la madrepatria. Un movimento che dietro richieste autonomiste and\u00f2 progressivamente accentuando istanze irredentiste fu il Partito dei Tedeschi dei Sudeti (Sudetendeutsche Partei - SdP), guidato da Konrad Henlein, mentre il Partito Popolare Slovacco di Hlinka di Andrej Hlinka oscillava fra istanze federaliste e sogni di secessione.\nLa minoranza tedesca che viveva nei Sudeti rivendic\u00f2 dapprima una non meglio precisata forma di autonomia, denunciando l'oppressione delle autorit\u00e0 ceche. Con il rafforzamento del SdP, che alle elezioni parlamentari del 1935, ottenne circa i due terzi dei voti tedeschi (e il 15% a livello nazionale), e l'avvicinamento del movimento sudeto alla Germania nazionalsocialista, che inizialmente aveva dimostrato un certo scetticismo nei confronti di Henlein, e che comunque non gli diede completo appoggio fino al 1937, le richieste di autonomia divennero sempre pi\u00f9 spinte, per trasformarsi poi in richiesta di annessione alla madrepatria, quando ormai la quasi totalit\u00e0 dei Tedeschi di Cecoslovacchia appoggiava il SdP."}
{"id": "2280505", "revid": "256896", "url": "https://it.wikipedia.org/wiki?curid=2280505", "title": "CI di Lussinpiccolo", "text": ""}
{"id": "2280506", "revid": "33751", "url": "https://it.wikipedia.org/wiki?curid=2280506", "title": "\u00c9toile du Sahel", "text": ""}
{"id": "2280517", "revid": "2044019", "url": "https://it.wikipedia.org/wiki?curid=2280517", "title": "Bernard &amp; Doris - Complici amici", "text": "Bernard &amp; Doris - Complici amici (\"Bernard and Doris\") \u00e8 un film per la televisione del 2006 diretto da Bob Balaban. Il film, ispirato in parte a fatti realmente accaduti, racconta il rapporto d'amicizia tra l'ereditiera multimiliardaria Doris Duke e il suo maggiordomo omosessuale Bernard Lafferty, interpretati da Susan Sarandon e Ralph Fiennes.\nIl film, destinato al circuito televisivo, \u00e8 stato distribuito negli Stati Uniti dalla HBO Films, mentre in Italia \u00e8 stato trasmesso per la prima volta da Sky Cinema il 27 febbraio 2009.\nTrama.\nDoris Duke \u00e8 una delle donne pi\u00f9 ricche del mondo, ha ereditato l'enorme patrimonio del primo marito, diventando la regina del tabacco, stimata filantropa propensa alla mondanit\u00e0. Di carattere duro ed estremamente esigente, dopo aver licenziato per futili motivi il maggiordomo, assume l'irlandese Bernard Lafferty. Egli \u00e8 stato al servizio di donne facoltose, come Elizabeth Taylor e Peggy Lee, ma proviene da sei mesi di inattivit\u00e0, a causa di problemi di salute; la signora Duke intuisce immediatamente che si tratta di problemi di alcool, Lafferty si affretta ad affermare che sono ormai completamente risolti e non gli impediscono di esercitare le proprie mansioni.\nBernard entra a pieno servizio, svolgendo rigorosamente le proprie mansioni, gestendo il personale di servizio e l'enorme casa di Miss Duke, e sottostando alle regole e alle bizzarrie della donna. Piano piano tra Bernard e Doris si instaura un rapporto di stima e complicit\u00e0, tra chiacchiere e confidenze Miss Duke insegna a Bernard come coltivare le orchidee e lo porta con s\u00e9 nei suoi numerosi e lunghi viaggi. L'uomo nutre una sorta di ammirazione e venerazione per la donna, arrivando a collezionare articoli di giornale che parlano di lei. Bernard informa Miss Duke di essere omosessuale e lei lo invita ad assumere un atteggiamento pi\u00f9 libero e spontaneo, permettendogli di mettere l'orecchino, farsi crescere i capelli e indossare abiti colorati.\nPoich\u00e9 il rapporto tra i due \u00e8 sempre pi\u00f9 stretto, Bernard diviene pi\u00f9 rilassato, tanto da ricominciare in modo discreto a bere. L'alcool diventa l'unica compagnia di Bernard durante le lunghe assenze di Miss Duke, facendolo sprofondare nell'alcolismo tanto da non permettergli di lavorare. Quando Bernard crolla, ubriaco, davanti agli occhi di Doris, viene mandato a spese della donna in riabilitazione. Passa diverso tempo senza che i due si parlino, ma quando Doris viene colpita da ictus, Bernard si precipita al suo capezzale e torna a pieno regime nella vita della donna. Doris \u00e8 ormai gravemente malata e Bernard si occupa costantemente di lei, accudendola e truccandola, vivendo a pieno la propria effeminatezza, truccandosi a sua volta e vestendosi con abiti femminili di alta moda. L'ascendente di Bernard su Doris preoccupa l'avvocato di lei, Waldo Taft, che offre a Bernard 500.000 dollari per uscire completamente dalla vita di Miss Duke, cifra che l'uomo rifiuta. Bernard respinge ogni accusa di circuire la donna per fini economici, sostenendo di volersi solamente prendere cura di Miss Duke.\nAlla morte di Miss Duke, avvenuta nel 1993, Bernard viene nominato unico esecutore, ereditando l'enorme fortuna della donna. Ma questo non porta felicit\u00e0 nella vita di Bernard, che muore tre anni dopo a soli 51 anni a causa di complicazioni derivate dall'alcolismo.\nCandidature.\nIl film \u00e8 stato candidato a numerosi premi, senza per\u00f2 aggiudicarsene alcuno."}
{"id": "2280519", "revid": "71433", "url": "https://it.wikipedia.org/wiki?curid=2280519", "title": "Bernard and Doris", "text": ""}
{"id": "2280520", "revid": "71433", "url": "https://it.wikipedia.org/wiki?curid=2280520", "title": "Bernard &amp; Doris", "text": ""}
{"id": "2280524", "revid": "6923", "url": "https://it.wikipedia.org/wiki?curid=2280524", "title": "Accordi di Brioni", "text": "Gli accordi di Brioni (in sloveno: \"Brionska deklaracija\", in croato: \"Brijunska deklaracija\", in serbo: \"\u0411\u0440\u0438\u043e\u043d\u0441\u043a\u0430 \u0434\u0435\u043a\u043b\u0430\u0440\u0430\u0446\u0438\u0458\u0430\") vennero firmati il 7 luglio 1991 dai rappresentanti della Slovenia, della Croazia e della Repubblica Socialista Federale di Jugoslavia sotto l'egida della Comunit\u00e0 Economica Europea; con questo documento la Jugoslavia mise fine alla Guerra dei dieci giorni, mentre Slovenia e Croazia congelarono per tre mesi la loro secessione da Belgrado.\nPartecipanti alle trattative.\nLa delegazione presenti alle trattative erano cos\u00ec composte:\nIl contesto storico.\nFin dai primi giorni dopo le dichiarazioni d'indipendenza, i soldati di origini slovene e croate facenti parte dell'esercito nazionale tornarono nei loro luoghi di origine; la conseguenza fu un considerevole aumento della proporzione di militari di origine serba rispetto alle altre nazionalit\u00e0 all'interno dell'esercito jugoslavo. Mentre, fino ad allora, la politica iugoslava era orientata verso l'esistenza di un solo Stato di tutti gli slavi, la situazione cambi\u00f2 dopo le dichiarazioni d'indipendenza, trasformandosi nel tentativo della creazione di una \"Grande Serbia\" comprendente, oltre alla Serbia stessa, tutte le regioni in cui tale etnia era particolarmente presente. Se in Slovenia era presente solo una piccola minoranza serba, in Slavonia e nella Krajina, regioni croate, i serbi a volte erano addirittura la maggioranza. Ci\u00f2 condusse in Croazia alla creazione delle tre regioni autonome che furono la Repubblica Serba di Krajina, la Slavonia occidentale e la Slavonia orientale.\nIl ritiro delle forze iugoslave della Slovenia si concluse definitivamente il 26 ottobre 1991. L'8 ottobre 1991 (quando le truppe federali erano ancora in Slovenia), dopo la fine del periodo di congelamento del processo indipendentistico Croazia e Slovenia ribadirono le loro dichiarazioni d'indipendenza e vennero ufficialmente riconosciute il 15 gennaio 1992."}
{"id": "2280526", "revid": "1573940", "url": "https://it.wikipedia.org/wiki?curid=2280526", "title": "Peroryctes", "text": "Peroryctes \u00e8 il genere dell'ordine dei Peramelemorfi che comprende i cosiddetti bandicoot dal naso lungo della Nuova Guinea.\nVi appartengono due specie di marsupiali onnivori di piccole o medie dimensioni originari della Nuova Guinea:\nIn Australia sono stati scoperti alcuni membri fossili di questo genere, tra cui \"P. tedfordi\" e una specie ancora in attesa di un nome scientifico."}
{"id": "2280527", "revid": "1924342", "url": "https://it.wikipedia.org/wiki?curid=2280527", "title": "Stars (album Simply Red)", "text": "Stars \u00e8 il quarto album in studio del gruppo musicale britannico Simply Red, pubblicato il 23 settembre 1991.\nRappresenta il loro lavoro di maggior successo commerciale, grazie a cinque singoli molto trasmessi in radio e televisione. Nel giro di pochi anni vendette oltre nove milioni di copie nel mondo, con particolari riscontri nel Regno Unito, dove secondo dati aggiornati al 2018, risulta l'undicesimo album pi\u00f9 venduto di sempre con quasi 3 milioni e mezzo di copie.\n\u00c8 il primo album del gruppo composto interamente da materiale originale senza cover, oltre che il primo a vedere il contributo vocale del tastierista Fritz McIntyre, nelle tracce \"Something Got Me Started\" e \"Wonderland\". \u00c8 anche l'ultima collaborazione della band con Tim Kellett, che lascer\u00e0 i Simply Red per formare gli Olive dopo il tour legato all'album.\nNel 2008 l'album \u00e8 stato ristampato in edizione da collezione con 2 CD e un DVD bonus.\nComposizione e registrazione.\nLe registrazioni dell'album erano originariamente cominciate a Parigi nell'agosto 1990, ma le prime sessioni non si rivelarono soddisfacenti; inoltre con lo scoppio della guerra del Golfo, che aveva appena iniziato a dominare i notiziari televisivi, la band trov\u00f2 l'atmosfera in studio oppressiva e poco propensa per fare musica. Il gruppo si trasfer\u00ec nei dintorni pi\u00f9 rilassati di Venezia per riprendere le registrazioni nei Condulmer Studios.\nIl leader del gruppo Mick Hucknall voleva che l'album avesse un suono meno elettronico e pi\u00f9 profondo del precedente lavoro, \"A New Flame\", motivo per cui reclut\u00f2 il programmatore Gota Yashiki dopo averlo sentito lavorare per la band Soul II Soul. La maggior parte delle canzoni avevano preso forma durante l'ultimo tour, comprese \"Something Got Me Started\" e \"Stars\". Hucknall ha definito la traccia conclusiva del disco, \"Wonderland\", come \"probabilmente la canzone pi\u00f9 politica che abbia scritto\", esplicitando la sua insoddisfazione di allora nei confronti del governo britannico a guida del Partito Conservatore.\nCopertina.\nLa copertina dell'album presenta una fotografia di Mick Hucknall nel deserto californiano, con indosso un mantello dipinto dei nativi americani che aveva acquistato in Spagna. Il cantante aveva insistito che nello scatto avrebbe indossato il mantello e nient'altro, mostrando le sue gambe nude. Tuttavia, quando la fotografia venne presentata alla East West Records, la casa discografica era preoccupata che le gambe nude di Hucknall avrebbero offeso la sensibilit\u00e0 negli Stati Uniti, dovette cos\u00ec ritoccare digitalmente l'immagine usando una fotografia di prova in cui le gambe erano coperte da jeans.\nAccoglienza.\nL'album venne accolto con recensioni contrastanti nel Regno Unito. Le riviste di musica alternativa furono decisamente fredde: il \"New Musical Express\" liquid\u00f2 \"Stars\" come \"un esercizio senza stile privo di contenuto\", mentre \"Melody Maker\" afferm\u00f2 semplicemente che \"\u00e8 un album piacevole, la copertina \u00e8 carina, e ora, almeno, avete un regalo di Natale per la nonna.\"\nTuttavia, le recensioni di giornali e altre riviste furono pi\u00f9 positive. Il \"The Guardian\" scrisse che \"le nuove canzoni suonano rilassate, rinfrescate e soddisfacentemente coerenti... Facile da ascoltare ma non easy listening, \"Stars\" continua a splendere.\" \"The Independent\" rimase ugualmente colpito, osservando che \"in semplici evocazioni d'amore come \"Thrill Me\" o \"For Your Babies\", la scintilla dell'onest\u00e0 le pone al di sopra delle proteste amorose superficiali e insincere che dominano la musica soul moderna.\" Su \"Q\" venne invece etichettato \"il lavoro dei Simply Red fino ad oggi pi\u00f9 accessibile e ballabile.\"\nIn una recensione retrospettiva, Stephen Thomas Erlewine di AllMusic ha definito \"Stars\" \"il miglior album dei Simply Red dal loro debutto. Pi\u00f9 scorrevole e raffinato dei precedenti lavori, eppure Mick Hucknall canta meglio che mai e sta maturando come autore... Dopo aver assorbito le influenze pop, soul e reggae, Hucknall sta ora componendo con successo canzoni nel proprio stile, qualcosa che, con l'eccezione di \"Holding Back the Years\", non aveva mai compiuto in precedenza.\" Il portale italiano Ondarock aggiunge che nella discografia del gruppo \"\"Stars\" \u00e8 senza dubbio il loro disco pi\u00f9 sbarazzino, vario e pop nel senso pi\u00f9 puro del termine.\"\nSuccesso commerciale.\n\"Stars\" debutt\u00f2 in vetta alla classifica britannica degli album, trascorrendo dodici settimane non consecutive al primo posto, con una permanenza di oltre un anno nella top ten. Risult\u00f2 il disco pi\u00f9 venduto nel Regno Unito sia nel 1991 che nel 1992; l'unico album a riuscirci per due anni consecutivi dopo \"Bridge over Troubled Water\" di Simon &amp; Garfunkel nel biennio 1970-71. Fu inoltre il secondo disco pi\u00f9 venduto negli anni novanta dietro \"(What's the Story) Morning Glory?\" degli Oasis."}
{"id": "2280530", "revid": "38275", "url": "https://it.wikipedia.org/wiki?curid=2280530", "title": "Peroryctinae", "text": ""}
{"id": "2280535", "revid": "729019", "url": "https://it.wikipedia.org/wiki?curid=2280535", "title": "Umberto Klinger", "text": "Su incarico di Italo Balbo, Ministro dell'Aeronautica dal 1929 al 1933 ha presieduto e organizzato la prima societ\u00e0 aerea di bandiera italiana.\nBiografia.\nVolontario nelle truppe d'assalto alpine durante la prima guerra mondiale, ha partecipato successivamente all'impresa di Fiume.\nDurante il Ventennio.\nFu amico di Italo Balbo, e fece parte, a Ferrara, di un gruppo ristretto di suoi collaboratori, tra i quali Nello Quilici e Renzo Ravenna. Partecip\u00f2 al progetto \"La ricostruzione economica della provincia di Ferrara\", firmato insieme allo stesso Balbo e a Vittorio Cini e fu federale della citt\u00e0.\nCur\u00f2 l'organizzazione della Ala Littoria S.p.A., prima compagnia aerea di bandiera italiana a capitale pubblico, frutto della fusione di sei societ\u00e0 private.\nEletto deputato nel 1934 per la XXIX legislatura, intervenne sui problemi dell'aviazione civile, in particolare sui ritardi nell'organizzazione di una linea atlantica raccomandata da Balbo prima di assumere l'incarico di Governatore della Libia.\nNella posizione di presidente e di amministratore delegato cur\u00f2 l'espansione delle reti mediterranee, del nord Europa e l'attuazione di regolari collegamenti commerciali tra la madre patria e le colonie del Corno d'Africa. La realizzazione di una estesa aviazione civile; l'Ala Littoria divenne la prima per chilometri volati tra le compagnie aeree operanti nel continente africano. Cur\u00f2 i collegamenti con la Spagna con base a Tetuan.\nNel 1938, insieme al comandante Carlo Tonini, effettu\u00f2 con un CANT Z.506 la doppia traversata dell'Oceano Atlantico in vista dell'avvio della linea commerciale con l'America Latina. Nell'ambito del progetto invi\u00f2 esperti all'Isola del Sale, nell'arcipelago di Capo Verde, per studiare la possibilit\u00e0 di installarvi uno scalo intermedio, e a Buenos Aires per verificare la convenienza di utilizzare i voli della Corporaci\u00f2n Sul Americana de Servicios Aereos come collegamento tra i centri dell'entroterra argentino e dei paesi limitrofi con la linea atlantica italiana.\nPartecip\u00f2 alla seconda guerra mondiale nella Regia Aeronautica con il grado di tenente colonnello pilota della riserva, ottenendo cinque medaglie d'argento, di cui una concessa sul campo. Effettu\u00f2 il primo collegamento aereo di guerra con il Vicer\u00e9 d'Etiopia, Amedeo Duca di Aosta, in Addis Abeba. Con altri voli notturni su deserti e territori nemici, stabil\u00ec rotte di un ponte aereo per il rifornimento della colonia, precluso dalla chiusura del Canale di Suez. Seguirono il comando del 114\u00ba Gruppo Autonomo di Bombardamento Terrestre, l'incarico di Capo di Stato Maggiore dei Servizi Aerei Speciali che aveva il compito di rifornire i reparti italiani in Tunisia, e l'organizzazione di operazioni speciali di paracadutisti. Pilota esperto, ebbe al suo attivo oltre ore di volo ai comandi di diversi tipi di velivoli, di cui 940 in tempo di guerra.\nDopo l'armistizio, non ader\u00ec alla Repubblica Sociale e dovette nascondersi a Roma fino alla fine della guerra.\nNel secondo dopoguerra.\nDopo il conflitto ha ricostruito e diretto le Officine Aeronautiche di Venezia. Nello stesso periodo ha organizzato quattro societ\u00e0 aeree di cui due straniere.\nKlinger accett\u00f2 l'invito dell'Amministrazione Comunale e del Governo a rilevare e a ricostruire lo stabilimento delle Officine Aeronautiche del Lido di Venezia, appartenute all'Ala Littoria, distrutte dai Tedeschi in ritirata. Impegnando le sue scarse risorse, insieme al fratello Luigi, fond\u00f2 le Officine Aeronavali di Venezia. Divennero suoi clienti societ\u00e0 italiane e straniere, pubbliche e private, attratte dalla capacit\u00e0 delle Officine di ristrutturare e revisionare grandi velivoli. Organizz\u00f2 al contempo quattro societ\u00e0 aeree: la SAIDE egiziana, la LIA libanese, le italiane Aeralpi per il trasporto interregionale, la Societ\u00e0 Aerea Mediterranea per il trasporto charter e per lo sviluppo del turismo aereo popolare.\nImportanti imprese americane stabilirono rapporti con l'industria veneziana. Il grande aviatore Chalmers Goodlin (1923\u20132005), interessato al commercio di aerei, si stabil\u00ec per molti anni al Lido instaurando con Klinger una fattiva collaborazione.\nVerso la fine degli anno sessanta il persistente ritardo nei pagamenti da parte soprattutto delle istituzioni pubbliche determin\u00f2 una crisi finanziaria per l'impresa con la conseguente impossibilit\u00e0 di onorare gli obblighi verso i dipendenti. Esauriti i tentativi di ottenere in tempo utile la liquidazione dei crediti, Klinger si suicid\u00f2 il 26 gennaio 1971. Il giorno prima si era recato a Roma per ottenere il pagamento dei crediti maturati in quanto impossibilitato a pagare i salari dei circa 500 lavoratori delle Aeronavali che nel frattempo erano scesi in sciopero. Il gesto sollev\u00f2 grande scalpore e unitamente a molte recriminazioni giunsero, nel giro di poche settimane, le sollecitate risorse.\nNel 1993, la citt\u00e0 di Venezia, con petizione popolare, ha onorato la sua memoria dedicandogli al Lido di Venezia il tratto del lungomare che fiancheggia l'aeroporto \"Nicelli\"."}
{"id": "2280550", "revid": "1442080", "url": "https://it.wikipedia.org/wiki?curid=2280550", "title": "Peroryctes broadbenti", "text": "Il bandicoot gigante (Peroryctes broadbenti ) \u00e8 un marsupiale dell'ordine dei Peramelemorfi. \u00c8 il pi\u00f9 grande tra tutti i bandicoot. Endemico delle foreste pluviali delle pianure sud-orientali della Papua Nuova Guinea, \u00e8 largamente diffuso in tutto il suo areale, ma con densit\u00e0 molto basse. \u00c8 stato avvistato dal livello del mare fino ad altitudini di circa 1000 metri. Questa rara specie \u00e8 minacciata dalla caccia a scopo alimentare e dalla distruzione delle foreste dove vive per far spazio a piantagioni di palma da olio."}
{"id": "2280553", "revid": "1226", "url": "https://it.wikipedia.org/wiki?curid=2280553", "title": "The City of Lost Men", "text": ""}
{"id": "2280564", "revid": "2091899", "url": "https://it.wikipedia.org/wiki?curid=2280564", "title": "Culti e templi dell'antica Siracusa", "text": "I culti e templi dell'antica Siracusa risalgono all'epoca preistorica, greca e romana della citt\u00e0.\nSiracusa () durante l'epoca greca fu il principale centro culturale e religioso della Sicilia. Grazie ai contatti con i diversi popoli del Mediterraneo la polis si arricch\u00ec di culti e d\u00e8i venerati presso i templi.\nNella citt\u00e0 si trovano i resti archeologici del pi\u00f9 antico tempio siciliano edificato in stile dorico e dedicato al dio del sole Apollo. Nel parco archeologico della Neapolis, inoltre, sorge una delle pi\u00f9 vaste aree votive dell'antichit\u00e0: l'Ara di Ierone. \nUna peculiarit\u00e0 siracusana \u00e8 quella di avere incorporato interamente uno dei suoi templi pi\u00f9 importanti, il tempio di Atena, facendolo divenire una chiesa cristiana (cattedrale della Nativit\u00e0 di Maria Santissima); ancora oggi \u00e8 possibile ammirarne le imponenti colonne, collocate in entrambi i lati delle navate dell'edificio. Un altro antichissimo tempio, consacrato a Demetra e Kore, \u00e8 stato incorporato nell'area del santuario della Madonna delle Lacrime di Siracusa.\nSiracusa e le ninfe.\nSiracusa \u00e8 un luogo ricolmo di acqua, sia dolce che salata. Circondata dal mare, al suo interno si sviluppano numerose sorgenti, grazie alla falda freatica iblea. Sorgenti, letti di fiumi e paludi vennero consacrate dai Siracusani a divinit\u00e0 del mondo acquatico. Per comprendere la grande importanza dell'acqua per questa citt\u00e0, basti considerare che finanche il suo nome, secondo le fonti, deriverebbe da una delle sue paludi: \u00abSyraka\u00bb, il cui significato sarebbe per l'appunto \u00ababbondanza di acqua\u00bb.\nLe sue sorgenti divennero ben presto sede delle ninfe: creature femminili protettrici della natura e degli esseri umani. Siracusa leg\u00f2 particolarmente il suo nome a due ninfe: Aretusa e Ciane; entrambe furono tumultuosamente tramutate in acqua pura: la prima divenne la fonte che sgorga nell'isola consacrata ad Artemide, Ortigia, mentre la seconda form\u00f2 la fonte consacrata a Kore, sua divina compagna. Il fatto che entrambe le fonti furono sede di culto - i pesci della fonte Aretusa erano sacri e nelle acque della fonte ciane si compivano sacrifici - acuisce la sacralit\u00e0 rappresentata dall'elemento acquatico: l'acqua come simbolo di vita, di purificazione, di rinascita.\nPer i Siracusani la fonte Aretusa recava in s\u00e9 le acque sacre del fiume Alfeo proveniente dall'Elide (Ibico, Scoli a Teocrito, I, 117), poich\u00e9 il suo eponimo, il dio fluviale Alfeo, figlio del Titano Oceano, si era perdutamente invaghito di una ninfa seguace di Artemide, Aretusa; questa per sfuggirgli invoc\u00f2 la sua dea che colta da piet\u00e0 la mut\u00f2 in fonte. Alfeo ridivent\u00f2 a sua volta fiume ed entrambi sprofondarono sottoterra nel solco aperto da Artemide, riaffiorando in superficie nell'isola sacra di Artedime, Ortigia. In verit\u00e0 si narra che un tempo la bramosia di Alfeo fosse rivolta alla stessa Artemide, in Siracusa infatti si venerava l'Artemide Alfeiola, solo in seguito la sua figura sarebbe stata sostituita da quella della ninfa.\nLa ninfa Ciane ebbe un popolare culto a Siracusa, probabilmente trasportato dall'Eubea - poich\u00e9 in origine Siracusa \u00e8 stata coinvolta dalla presenza euboica - e la fonte Ciane potrebbe essere un ricordo euboico delle argonautiche rupi o isole-roccia Cianee (vd. anche la figura di Cianippo che indica sia un re di Argo e sia il padre di Ciane in un'altra versione meno nota del mito). Il culto per Ciane \u00e8 legato al letto del fiume Ciane, sito appena fuori dalla porta sud di Siracusa, e alla sua omonima fonte. Ciane, , significa \u00abazzurro\u00bb, narra il mito che fosse compagna della dea Kore, detta Persefone, figlia di Demetra e signora della primavera.\nIl legame tra Ciane, Kore, Aretusa e Demetra.\nNarra Ovidio che Kore venne rapita presso le campagne fiorite di Enna dal dio Plutone, re dell'Ade, e che Ciane, sua amica, tent\u00f2 di salvarla cercando di trattenere il carro del dio, ma questi giunto alle porte di Siracusa, con il suo tridente trasform\u00f2 Ciane in una fonte e si immerse in essa, scomparendo sott'acqua con Kore e aprendo da l\u00ec un varco per il suo tenebroso regno. La madre Demetra giunta presso la fonte incontr\u00f2 Aretusa la quale le disse di aver visto in quelle acque galleggiare Persefone, divenuta ormai regine dell'Ade. Demetra colta dall'ira devast\u00f2 allora le campagne della Sicilia.\nErcole arrivato a Siracusa si rec\u00f2 presso la fonte e in onore di Persefone vi sacrific\u00f2 uno dei suoi tori pi\u00f9 belli, ordinando e insegnando ai Siracusani come fare i sacrifici ogni anno per commemorare il rapimento di Kore, la figlia della dea della Terra e il gesto eroico di Ciane, divinit\u00e0 della natura. Si istituirono cos\u00ec, per volere di Ercole, le \"panegiris\".\nIl tempio di Ciane.\nDiodoro Siculo d\u00e0 testimonianza di un tempio dedicato a Ciane nei pressi del tempio di Zeus Olimpico: lo storico di Agira afferma che Dionisio I e il suo esercito, nel 396 a.C., per sorprendere i Cartaginesi durante uno degli assedi perpetrati durante le guerre greco-puniche, si accamp\u00f2 presso il tempio di Ciane.\nI resti calcarei di questo tempio, o santuario, sono stati riconosciuti dall'archeologo Francesco Saverio Cavallari in un sito poco distante dal fiume Ciane, nei pressi delle sue sorgenti, tra Cozzo Pantano e Cozzo Scandurra, nel quale sono stati rinvenuti elementi architettonici e votivi d'epoca arcaica. Alcuni di essi, come dei grandi recipienti trovati allineati lungo la parete, ricordano esattamente il culto delle ninfe, alludendo alla descrizione omerica dell'antro delle Naiadi presso Itaca:\nVicino a questo sito \u00e8 stata rinvenuta una testa di una divinit\u00e0, identificata come tale grazie alla presenza in cima al capo del \"Polos\"; ornamento che conferiva sacralit\u00e0 alle figure femminili, essa \u00e8 stata scolpita in stile dedalico agli inizi del VI secolo a.C. con il calcare del Plemmirio (sito siracusano prossimo al Ciane e all'Anapo), ed \u00e8 divenuta celebre poich\u00e9 vi si \u00e8 identificata, data la vicinanza con il presunto santuario, il volto della ninfa Ciane.\nGli Olimpi.\nAfrodite.\nL'Afrodite Callipigia di Siracusa.\nAfrodite \u00e8 venerata sotto diversi nomi, ma soprattutto tramite la leggenda delle sorelle Kallipige. Cicerone parla dell'esistenza di un tempio in Ortigia.\nApollo.\nAd Apollo era dedicato il primo tempio greco della Sicilia in Ortigia. Inoltre Cicerone, parla di una statua di Apollo Temenite presso l'omonimo colle. Plutarco parla delle feste Carnee, dedicate ad Apollo Carneio.\nAres.\nLa \"polis\" come sacro terreno di Ares.\nIl tebano Pindaro definisce Siracusa \u00abtempio\u00bb del dio della guerra Ares (traducibile anche come \u00absacrario\u00bb e \u00absacro terreno\u00bb di Ares), tuttavia il culto per questo bellicoso dio non sembra aver messo salde radici in Sicilia n\u00e9 tanto meno a Siracusa; \u00e8 pur vero che esso compare nelle monete dei siracusani, ma solo dopo il 212 a.C., ovvero dopo l'avvenuta conquista della \"polis\" da parte dei Romani. La frase dunque che fa di Siracusa un luogo sacro al dio della guerra \u00e8 attribuibile esclusivamente al ruolo egemone ricoperto dalla citt\u00e0 sul campo di battaglia; innumerevoli sono infatti i conflitti intrapresi dai Siracusani in epoca antica.\nL'epoca in cui scrive Pindaro \u00e8 quella del tiranno Ierone I, periodo in cui la \"polis\" di Siracusa doveva apparire in perenne stato di guerra: Ierone, ereditando l'apparato bellico introdotto da Gelone, fece largo uso di mercenari; situazione che sar\u00e0 accentuata sotto Dionisio I, che far\u00e0 dell'esercito siracusano il primo per numero di mercenari, facendolo divenire il pi\u00f9 variegato del mondo greco (a Siracusa giungevano guerrieri dalla Gallia, dall'Italia, dall'Iberia, dall'Africa e dalla Grecia). Ritornando al periodo di Pindaro, il 476 a.C. \u00e8 anche l'anno in cui la \"polis\" aretusea dichiar\u00f2 guerra alle citt\u00e0 ioniche di Nasso e Katane, conquistandole e deportandone gli abitanti. Nel frattempo, 474 a.C., le sue navi giunte nel mar Tirreno si scontrarono con quelle etrusche, riportando la vittoria nelle acque di Cuma e facendo di Pitecusa un altro possedimento siracusano, chiudendo in questo modo le porte del Tirreno ad Atene. Si alimentava cos\u00ec la rivalit\u00e0 egemonica degli Ateniesi nei confronti dei Siracusani che avrebbe infine portato al celebre scontro tra le due \"poleis\". Il Tebano fu testimone di tutto ci\u00f2 e scrisse di Siracusa osservando gli eventi da Aitna, nuova fondazione ieroniana di dori Siracusani e peloponnesiaci alle falde dell'Etna. In altri scritti pindarici \u00e8 la guida della \"polis\" Ierone I, \u00ab\"padre eponimo di riti venerandi, fondatore di Etna\"\u00bb, che viene velatamente comparato a un dio, allo stesso Zeus Etneo, figlio di Crono, il cui culto fu dal Siracusano stabilito ad Aitna/Etna.\nApprofondendo quindi il contesto storico appare pi\u00f9 che giustificata l'espressione di Pindaro che vede in Siracusa un luogo caro alla pi\u00f9 bellicosa delle divinit\u00e0 olimpiche.\nLa \"polis\" di Siracusa gioc\u00f2 inoltre un ruolo primario, se pur indirettamente, nella diffusione in alcune aree dell'isola del culto di Ares, poich\u00e9 fu essa ad assoldare i Mamertini, mercenari italici della Campania devoti al dio della guerra (essi si dicevano suoi discendenti), i quali ribellatisi ai Siracusani si stabilirono presso Messana, portando con s\u00e9 la devozione per Ares, citt\u00e0 nella quale compaiono a seguito della loro presenza le monete di Ares giovanile con alloro sul capo.\nArtemide.\nLa dea Artemide ha un forte riscontro nell'isola di Ortigia dove sorgeva un suo tempio e uno dei culti pi\u00f9 importanti in Sicilia. Inoltre la rappresentazione della dea in alcune monete, la fa associare alla protezione della citt\u00e0. Probo e Diomede parlano di una festa ad essa dedicata poich\u00e9 la dea liber\u00f2 la citt\u00e0 da un morbo che avrebbe colpito il bestiame; per questo motivo alla festa partecipavano i pastori. Durante l'assedio romano, Livio e Plutarco parlano della celebrazione di una festa in onore di Artemide che avrebbe potuto liberare la citt\u00e0 dall'assedio.\nAtena.\nCome testimoniano Cicerone e le tante raffigurazioni della dea sulle monete della \"polis\", Atena era molto amata dai Siracusani; essa era considerata la protettrice dei navigatori e la sua saggezza guidava alla vittoria le armate delle \"poleis\". In cima all\"'Athenaion\" di Siracusa un grosso scudo dorato aveva proprio il compito di indicare ai naviganti la costa, come fosse stato un enorme faro luccicante. E l'incisore Eukleidas, operante a Siracusa nel tempo in cui detennero il potere Ermocrate e Dionisio I, ebbe il compito di raffigurare la dea Atena sui conii emessi dalla \"polis\" attorniata da delfini; noto simbolo di Siracusa, per celebrare la vittoria sulle armate di Atene, ottenuta con il favore della dea.\nMarco Claudio Marcello conquistata la citt\u00e0 propizi\u00f2 doni ad Atene di Lindo, mentre il pretore Verre spoli\u00f2 il tempio siracusano da ogni oggetto prezioso. Probabilmente furono i Dinomenidi, tramite il primo tiranno di Siracusa, Gelone, a importare nella \"polis\" il culto per questa dea. Il suo tempio sorse sulle fondamenta di uno pi\u00f9 antico e affiancato ad un altrettanto antico e raro tempio ionico, conosciuto come l'Artemision di Siracusa. L\"'Athenaion\" che Cicerone descrive sontuosamente, edificato sul lato di levante dell'isola di Ortigia, venne verso il IV secolo d.C. consacrato a Cristo in quanto divenuto nuovo tempio del Cristianesimo e dedicato alla Madonna.\nSe pur si \u00e8 concordi nell'identificazione del tempio, sono sorti alcuni dubbi riguardo alla frase di Ateneo, il quale nel descrivere lo scudo dorato dell\"'Athenaion\" dice che esso era l'ultima cosa che i marinai vedevano prima che Siracusa scomparisse alle loro spalle; si \u00e8 quindi ipotizzato che il luogo ideale dove si verificasse ci\u00f2 non fosse l'area sacra posta al centro dell'isola ma un punto pi\u00f9 aperto vicino al mare, come il lato di ponente della stessa isola.\nDemetra e Kore.\nIl culto e il mito per le divinit\u00e0 ctonie a Siracusa.\nIl culto di Demetra e Kore, come visto, si intreccia a Siracusa profondamente con quello della ninfa Ciane e in maniera significativa anche con la figura della ninfa Aretusa. Narra il mito siciliano che dopo la scomparsa della figlia, prima che Aretusa la informasse del suo destino, Demetra la cerc\u00f2 per tutta l'isola, salendo fin sulla cima dell'Etna, adoperando la lava del vulcano per accendere grosse fiaccole che potessero aiutarla nella ricerca. Non potendo riavere Kore al suo fianco, la Madre-Terra si rifiut\u00f2 di risalire in cielo e ci\u00f2 comport\u00f2 lo sconvolgimento della natura: il suo lutto segn\u00f2 l'inizio della carestia per le campagne siciliane e quelle di tutto il mondo:\nSi sostiene che fu Gelone di Gela, ierofante di Demetra e Kore - ierofantia ereditata dai Dinomenidi - a diffondere il culto per le divinit\u00e0 ctonie a Siracusa e da qui nel resto della Sicilia. Ma non tutti concordano con questa affermazione. Stando alle antiche fonti, per volere del tiranno geloo venne eretto nel 480 a.C. il tempio di Siracusa consacrato a Demetra e Kore, sorto per celebrare la vittoria sui Cartaginesi sconfitti ad Imera. Gelone, ierofante degli \u00abdei ctoni\u00bb, certamente ricopr\u00ec un ruolo molto importante nel propagandare il culto di Demetra e Kore, ma pi\u00f9 verosimilmente i Greci raccolsero questa eredit\u00e0 culturale dalle popolazioni autoctone dell'isola che gi\u00e0 in tempi preistorici veneravano divinit\u00e0 della terra, dell'agricoltura, con altri nomi; un caso celebre \u00e8 rappresentato dalla dea Iblea, identificata sia con una Grande Madre, la divinit\u00e0 che rappresenta la maternit\u00e0, la creazione, e sia con Afrodite-Persefone, dea della rigenerazione della natura, della fertilit\u00e0, il cui culto, dato l'epiteto della dea (se di epiteto si tratta), doveva avere avuto origine presso il sito geografico di Ibla; localit\u00e0 siciliana egemone ignota, ma che non pu\u00f2 trovarsi troppo distante da Siracusa, dato che le antiche fonti collocano la sua area di influenza nei dintorni della \"polis\" aretusea.\nDa sottolineare inoltre come il mito greco-siciliano che coinvolge Siracusa ricalchi, e in certo senso mescoli, in maniera notevole i miti mesopotamici della dea sumerica Inanna (\"Discesa di Inanna negli Inferi\") e della dea babilonese I\u0161tar (\"Discesa di I\u0161tar negli Inferi\"); si tratta infatti in tutti e tre i casi di dee che scendono negli inferi, costrette a rimanervi, e la loro risalita in superficie rappresenta la rigenerazione della Terra. Mentre la figura di Demetra corrisponde nel mito mesopotamico a quella maschile del dio babilonese Dumuzi, che come Demetra pu\u00f2 avere al suo fianco la dea infera per 6 mesi l'anno e in questo arco di tempo, in cui Kore/Inanna/I\u0161tar resuscita, la natura si risveglia e subentra la primavera e l'estate.\nIl culto nelle colonie siracusane.\nLa Sicilia \u00e8 strettamente legata al mito di Demetra, la dea della vita e della morte, e Kore, la dea alla quale per volere di Zeus venne concessa in dote l'intera isola. Due luoghi in particolar modo compaiono nel mito e nel culto: Enna, luogo in cui Kore venne rapita e indiscusso centro del mito, e Siracusa, luogo dal quale la medesima dea raggiunse il regno di Ade e principale luogo propagandistico del culto. Interessante notare che queste due citt\u00e0 sono tra l'altro storicamente legate, al punto tale che secondo la fonte di Stefano di Bisanzio, \"Henna\", sorta al centro della Sicilia, venne fondata dai Siracusani nel 664 a.C.; la coppia divina rinsalda questo antico rapporto.\nIl riscontro del culto delle due dee ctonie nelle colonie siracusane \u00e8 molto importante per stabilirne la presenza anche nella madre-patria poich\u00e9, specialmente nei primi tempi, Siracusa era ben presente sotto tutti gli aspetti nelle sue fondazioni, per cui esse riflettono in maniera veritiera l'immagine socio-culturale della \"polis\". Ad esempio nella colonia posta a sud, Eloro, che rappresentava il confine sacro della \"chora\" aretusea verso la costa, \u00e8 stato portato alla luce un santuario di Demetra e Kore risalente al tardo VI secolo a.C., ed esso era direttamente collegato con Siracusa tramite una strada che si suppone fosse processionale. Il VI secolo a.C. \u00e8 anche la datazione espressa per il busto di Kore rinvenuto nella colonia di Siracusa posta sulle cime pi\u00f9 alte dei monti Iblei, Casmene (nei pressi dell'odierna Buscemi), sul monte Casale. Qui l'archeologo Paolo Orsi rinvenne un altro santuario consacrato a Demetra e Kore. Tracce eloquenti del culto delle due dee si sono trovate anche nella colonia posta pi\u00f9 a ovest di Siracusa, Camarina, definita \"apoikia\" in quanto autosufficiente, anche se in questo luogo il culto sembra avere pi\u00f9 che altro caratteristiche private e non pubbliche. Infine ad Akrai (odierna Palazzolo Acreide), la prima colonia degli aretusei fondata sui monti che coronavano la \"polis\", gli scavi hanno riportato alla luce un \"Thesmophorion\" composto da circa 25 ambienti per il culto di Demetra e Kore, risalente al III secolo a.C.; sorto in et\u00e0 ellentistica per volere del re siracusano Ierone II, al quale era particolarmente caro il culto delle due dee poich\u00e9 consapevole del grande seguito che esso aveva tra il popolo. Akrai \u00e8 inoltre importante perch\u00e9 sede di antichi culti indigeni, estranei al Pantheon greco: un esempio sono i cosiddetti \u00abSantoni\u00bb di Akrai, notevole santuario nel quale \u00e8 stato riconosciuto il principale centro di culto della dea anatolica Cibele; significativo il fatto che questa \"Magna Mater\" fosse stata identificata dall'Orsi e da Pace con Demetra.\nLa festa e i templi di Demetra e Kore.\nDopo la vittoria su Imera fece innalzare templi per le dee nel quartiere Neapolis, rafforzando il culto. Secondo Diodoro Timoleonte salpando da Corinto fu accompagnato dalle dee per sorreggerlo nell'impresa di Sicilia.\nDiodoro racconta che a Siracusa la festa era celebrata nel tempo delle seminagioni e durava dieci giorni. Ateneo e Plutarco parlano anche delle Tesmoforie di Siracusa, il che fa supporre ad un legame tra le feste. Esse infatti avvenivano entrambe a ottobre. Eraclide aggiunge che per la festa delle Tesmoforie si facevano focacce di sesamo e miele, poi portati in giro in onore delle dee. C'era anche la festa delle Anagoge o Anodos di Cora, ossia il suo ritorno in cielo dalla madre. Callippo inoltre giur\u00f2 presso il tempio delle Tesmofore, cio\u00e8 di Demetra e Core, poi anche Agatocle. Divenne comune giurare anche per le donne.\nLe dee figuravano in molte monete antiche come fanciulle con la fiaccola in mano.\nDioniso.\nLo storico Timeo parla dell'esistenza di una festa legata a questo culto, dove in un banchetto pubblico i convitati facevano a gara a chi lo bevesse prima. A dirigere la gara era proprio lo stesso principe Dioniso, che proponendo un premio al vincitore, ostentava un carattere democratico del suo regno. Inoltre Polemone di Atene parla di un'usanza presso i marinai, che in alto mare, quando non vedevano pi\u00f9 lo scudo del tempio di Atena di siracusa, gettavano in mare un calice pieno di fiori e aromi in onore a Dioniso, ritenuto protettore dei naviganti.\nHermes.\nSi sa che in suo onore si celebravano delle feste, nelle quali si facevano giochi di lotta tra fanciulli in onore di Hermes Agonios. A Siracusa Dioniso innalza sull'Anapo diversi ginnasi, opera poi proseguita da Gerone II.\nPoseidone.\nEssendo Corinto la madrepatria dove fioriva il suo culto, esso era giunto anche a Siracusa. Secondo Plutarco, Archia da Corinto, il mitologico fondatore della citt\u00e0, sarebbe giunto sulle coste siciliane a causa dell'ira di Poseidone, scatenata per via della supplica di Melisso, genitore dell'argivo Atteone; il giovane morto a causa del rapimento da parte di Archia, il quale and\u00f2 incontro per questo motivo all'ira funesta di Poseidone che maledisse l'intera Corinto spingendolo ad auto-esiliarsi. Mentre secoli dopo Timoleonte venuto in soccorso di Siracusa, mand\u00f2 doni al dio nel tempio di Corinto. Il culto appare anche nelle monete siracusane.\nZeus.\nZeus era un dio importante per Siracusa, lo attesta la presenza di un monumento ad esso dedicato nella zona dei Pantanelli, di cui parla persino Cicerone. Un successivo tempio fu innalzato da Gerone II presso l'attuale foro. Il culto probabilmente proveniva da Corinto, citt\u00e0 fondante.\nDopo la vittoria della battaglia di Imera Gelone aveva fatto costruire una statua del dio a Olimpia. Con la cacciata di Trasibulo di Siracusa, invece, si afferm\u00f2 anche il culto di Zeus Eleutherios, innalzando una statua colossale.\nPer le festivit\u00e0 in onore di Zeus si immolavano 450 buoi poi estesa nella famosa Ara di Ierone.\nAltre divinit\u00e0.\nAsclepio.\nIl culto per la divinit\u00e0 della medicina.\nDa Siracusa proviene la pi\u00f9 antica attestazione del culto di Asclepio nel Mediterraneo (IV secolo a.C.). Numerosi storici antichi ne testimoniano il culto nella \"polis\": Ateneo di Naucrati afferma che il tiranno Dionisio I sottrasse una \"trapeza\" d'oro dal tempio del dio, mentre per Polieno, il tiranno mise in vendita le offerte d'oro e d'argento che i Siracusani avevano donato al dio. Gli antichi Romani Cicerone, Valerio Massimo, il berbero Arnobio e il suo allievo Lattanzio raccontano del furto della barba d'oro della statua di Asclepio sempre ad opera di Dionisio I; noto per i suoi stratagemmi finanziari volti a sostenere il costo del suo numeroso esercito e oggetto di una spietata critica anti-tirannica da parte dei filosofi del suo tempo (cfr. le critiche di Platone e quelle di Lisia nei confronti del suo governo). Ma a parte i sacrilegi compiuti da Dionisio I, che sono al centro degli scritti degli storici sopracitati, le loro testimonianze sono preziose poich\u00e9 attestano con certezza la presenza del culto per il dio della medicina a Siracusa.\nCicerone \u00e8 inoltre particolarmente prezioso perch\u00e9 d\u00e0 modo di associare il culto siracusano per Asclepio a quello ben noto della citt\u00e0 dell'Argolide, Epidauro, appellando con tale toponimo la statua del dio sita in Siracusa. Oltre ci\u00f2, lo storico di Arpino informa dell'esistenza di un tempio dedicato al dio in questione, quando afferma che il pretore Verre, la cui sede era Siracusa, rub\u00f2 una statua di Apollo all'interno del luogo sacro votato dai Siracusani ad Asclepio.\nCollocazione del suo tempio.\nDiversi i luoghi ipotizzati per l\"'Asklepieion\": presso il Ginnasio romano dove sono stati rinvenuti reperti assimilabili ad un \"Asklepieion\" e una statua raffigurante il dio; nell'area dell'anfiteatro romano, Neapolis, dove \u00e8 stata riportata alla luce una testa marmorea del dio risalente ad epoca augustea; presso l'isola di Ortigia, accanto al tempio di Apollo, ipotesi pi\u00f9 probabile, poich\u00e9 Asclepio era considerato figliod ella divinit\u00e0 Apollo, e a supporto di ci\u00f2 sono state rinvenute in zona una statua d'epoca romana della dea della salute Igea ed un'iscrizione greca dedicata ad un medico.\nIl dio compare inoltre sulle monete bronzee della \"polis\".\nEolo.\nPlutarco parlando di Dione di Siracusa narra dei sacrifici che egli fece in favore del dio affinch\u00e9 arrecasse vittorie. Il dio \u00e8 anche rappresentato nelle monete siracusane e il culto diffuso nelle colonie.\nIside e Serapide.\nL'esistenza di culti egiziani \u00e8 confermata dall'esistenza di epigrafi dedicatorie, nonch\u00e9 da Cicerone della presenza di un tempio di Serapide. Infatti il rinvenimento di una statua di marmo con scritte in geroglifico fa supporre la presenza del tempio nell'attuale Ginnasio Romano.\nTiche.\nIl culto di Tiche assume una particolare importanza anche per l'esistenza di un omonimo quartiere, dove c'era un tempio della dea, il quale pare non esistesse pi\u00f9 al tempo di Cicerone."}
{"id": "2280569", "revid": "24443", "url": "https://it.wikipedia.org/wiki?curid=2280569", "title": "\u00c4cherli Pass", "text": ""}
{"id": "2280570", "revid": "292162", "url": "https://it.wikipedia.org/wiki?curid=2280570", "title": "Montagna delle Rose", "text": ""}
{"id": "2280574", "revid": "729019", "url": "https://it.wikipedia.org/wiki?curid=2280574", "title": "Loris Pivetti", "text": "Biografia.\nNacque a Cento, provincia di Ferrara, il 5 febbraio 1908. Arruolatosi nella Regia Aeronautica, dopo l'entrata in guerra del Regno d'Italia, avvenuta il 10 giugno 1940, fu assegnato a prestare servizio al Comando Aereo Servizi Speciali di base a Roma, alle dirette dipendenze dello Stato maggiore. Con il grado di capitano pilota fu assegnato alla 607\u00aa Squadriglia del 149\u00ba Gruppo Trasporti equipaggiato con nuovi i velivoli da trasporto Savoia-Marchetti S.M.82 Marsupiale, esegu\u00ec missioni di collegamento e trasporto rifornimenti con l'Africa Settentrionale Italiana, e poi partecip\u00f2 al ponte aereo con l'Africa Orientale Italiana con cui vennero anche trasportati, smontati, 51 caccia Fiat C.R.42 Falco che dovevano reintegrare le perdite subite dai reparti da caccia dell'Aeronautica dell'Impero. Arrivato a Zula con l'S.M.82 MM-60281 (607-6), copilota tenente Guido Fraracci, il 22 agosto decolla per rientrare in Italia ma deve ritornare sull'aeroporto di partenza a causa di un incendio al motore destro che causa la perdita totale del velivolo.\nTrasferito al 114\u00ba Gruppo Autonomo Bombardamento Terrestre vola a bordo degli S.M.82 \u201cArmati\u201d, speciale versione da bombardamento del velivolo, capace di decollare in sovraccarico a 21.300 kg di peso. Compie missioni belliche sull'Egitto (novembre 1940). \nRitornato al 149\u00ba Gruppo dopo lo scioglimento definitivo del 114\u00ba, promosso capitano, nell'aprile 1941 partecipa, volando a bordo del suo SM.82 (MM.60325), al ponte aereo di rifornimento, trasportando rifornimenti e carburante, della 132\u00aa Divisione corazzata \"Ariete\" rimasta bloccata in pieno deserto nel settore di El Mechili. Scomparve in mare con l'aereo il 20 dello stesso mese, durante un volo al rientro da Bengasi. Gi\u00e0 decorato con una medaglia d'argento, e due di bronzo al valor militare, fu insignito della terza medaglia di bronzo al valor militare sul campo e poi della medaglia d'oro al valor aeronautico alla memoria."}
{"id": "2280578", "revid": "88353223", "url": "https://it.wikipedia.org/wiki?curid=2280578", "title": "Necromassa", "text": "La necromassa \u00e8 un insieme di organismi non pi\u00f9 viventi. \nI decompositori hanno il compito di decomporre tali resti per poi trasformarli in sostanze pi\u00f9 semplici, come anidride carbonica (CO2) e acqua (H2O), cio\u00e8 in sostanze inorganiche che possano essere riutilizzate per effettuare la fotosintesi clorofilliana dagli organismi fotoautotrofi."}
{"id": "2280580", "revid": "287204", "url": "https://it.wikipedia.org/wiki?curid=2280580", "title": "Vito D'Ancona", "text": "Biografia.\nNasce a Pesaro in un'agiata famiglia di religione ebraica sefardita da Ester Della Ripa e Giuseppe, commerciante di zucchero e granaglie che nel 1827, a seguito delle severe misure restrittive nei confronti della comunit\u00e0 ebraica messe in atto da Papa Leone XII, si trasferiscono a Pisa e nel 1848, dopo la morte di Giuseppe, a Firenze presso lo zio Laudadio Della Ripa, ricco banchiere e amico di Gioacchino Rossini e Bettino Ricasoli.\nQuarto di nove figli (fra i quali i parlamentari Alessandro D'Ancona, editore de La Nazione e Sansone D'Ancona, stretto consigliere di Ricasoli, oltre al geologo Cesare, fondatore della Societ\u00e0 geografica italiana), Vito avvia il suo tirocinio artistico studiando incisione presso Samuele Jesi, poi nel 1844 viene ammesso all'Accademia di Belle Arti dove \u00e8 allievo di Giuseppe Bezzuoli, pittore di orientamento accademico e tradizionale, insieme a Telemaco Signorini. Nel 1848 partecipa come volontario alla Prima guerra d'indipendenza, combattendo a Curtatone e Montanara; di rientro dall'impegno bellico, condivide uno studio di pittura in via della Pergola con l'amico Augusto Arnaud.\nNel 1851 espone il \"Ritratto di Gioacchino Rossini\" alla Societ\u00e0 Promotrice di Firenze e nel 1853 riscuote successo con \"Savonarola rifiuta di assolvere Lorenzo de' Medici\", esposta alla Promotrice di Torino e acquistata da Carlo Alberto.\nNel 1855 D'Ancona introduce l'amico Telemaco Signorini agli altri artisti che si ritrovano al Caff\u00e8 Michelangiolo e che danno origine al movimento macchiaiolo, del quale Signorini diventer\u00e0 l'esponente pi\u00f9 noto e influente: fra questi, gli amici Odoardo Borrani e Serafino De Tivoli, come lui di religione ebraica.\nNel 1856 \u00e8 con Signorini e Federico Maldarelli a Venezia, dove frequentano Giuseppe Abbati e Frederic Leighton e si dedica alla copia delle opere di Palma il Vecchio.\nNel 1857 espone alla Societ\u00e0 Promotrice di Firenze \"Il ritorno dal ballo\".\nNel 1861 partecipa all'Esposizione Nazionale di Firenze con il soggetto storico \"Il primo incontro di Dante e Beatrice\": il dipinto ottiene un riconoscimento ufficiale dalla commissione dei giurati, che viene per\u00f2 rifiutato dall'artista per le accuse di parzialit\u00e0 rivolte alla giuria.\nQuesto periodo segna il passaggio alla seconda fase artistica di D'Ancona, con la transizione dallo stile accademico appreso dal Bezzuoli a un rinnovato uso della luce, del chiaroscuro e del colore derivato dallo studio dal vero e dalle rappresentazioni \"en plein air\" secondo lo stile macchiaiolo, caratteristiche evidenti in \"Signora in giardino\", \"Portico\", \"Ritratto di Elvira Bistandi Mariani\", \"L'esilio di Giano Della Bella\", \"Cipressaia\", \"Via del Maglio a Firenze\" e \"Colline sul lago\".\nNel 1867 si trasferisce a Parigi presso il fratello Giacomo (medico personale di Gioacchino Rossini, da lui successivamente ritratto), apre uno studio con Giovanni Mochi dove ospita gli amici Diego Martelli e Signorini e vi rimane per sette anni, entrando in contatto con i colleghi Serafino De Tivoli, De Nittis e Boldini, principali rappresentanti della comunit\u00e0 artistica italiana sulla Senna e ai francesi Jean-Baptiste Camille Corot e Gustave Courbet, la cui arte ricca di contenuti sensuali (su tutti \"L'origine del mondo\") esercita influenza su D'Ancona (\"Nudo\", \"Nudo femminile\", \"Nudo su fondo rosso\"), ammirato inoltre dal giapponismo che imperversa nella capitale francese.\nOpere di questa terza fase dell'attivit\u00e0 artistica di D'Ancona sono \"Ritratto di Pauline Oulmann\", \"Ritratto di Rossini\", \"Al pianoforte\", \"Cartomante\" e \"Bambini che giocano a carte\".\nD'Ancona \u00e8 inoltre fine conoscitore letterario e filosofico, che predilige Charles Baudelaire, Gustave Flaubert e Pierre Paul Prud'hon.\nNel 1870 espone al Salon de Paris il successo \"La venditrice siciliana di arance\", poi soggiorna per un breve periodo a Londra dove espone alla Dudley Gallery e nel 1873 al Royal Glasgow Institute of Fine Arts, poi dal 1875 di nuovo a Firenze, dove la sua salute peggiora. In quest'ultimo periodo la sua arte \u00e8 ormai una colta rielaborazione manieristica della pittura d'interni (\"Nudo\", \"Ritratto di Giulietta Gallico\", \"Ritratto della figlia Giulietta\"). \nNel 1877 partecipa, sebbene malato, all'esposizione Nazionale di Belle Arti di Napoli, vincendo una medaglia d'oro con \"A porte chiuse: figura di donna nuda\". Partecipa anche alla Promotrice di Genova, ma nel 1878 conclude del tutto la sua attivit\u00e0 artistica.\nMuore a Firenze il 9 gennaio 1884 nella villa di famiglia in Piazza d'Azeglio.\nStile e opere principali.\nGli insegnamenti impartiti all'Accademia di Belle Arti da Giuseppe Bezzuoli, pittore di orientamento accademico e tradizionale poco incline alle novit\u00e0 stilistiche dell'epoca, influenzano in modo deciso la prima fase della produzione artistica di D'Ancona, come in \"Savonarola rifiuta di assolvere Lorenzo de' Medici\", che contribuisce alla sua notoriet\u00e0 grazie all'acquisto da parte di Carlo Alberto, in \"Il ritorno dal ballo\" e \"Il primo incontro di Dante e Beatrice\", che ha gi\u00e0 tracce cromatiche e chiaroscurali che introducono alla seconda fase artistica.\nA partire da questo periodo, per quanto possa essere dedotto dalla scarse opere rimaste, la produzione appare ben ripartita tra dipinti di stampo tradizionale e accademico, con risvolti ricavati dal Seicento toscano e olandese (Jan Vermeer, Pieter de Hooch che condivide con l'amico Odoardo Borrani) in \"Signora in conversazione\", \"Lo specchio ovale\" o \"Nudo su sfondo giallo\" con soggetti riportati di schiena, luci chiuse e profonde a diffondere un senso di intimit\u00e0 e raccoglimento e il tentativo di innovazione portato con l'adesione nel 1861 ai princ\u00ecpi macchiaiolo e dopo il 1867 l'influenza della scuola francese, con i dipinti in costume e la raffinata sensualit\u00e0 delle immagini femminili derivati dallo studio delle opere di Gustave Courbet, dove le figure femminili sono sempre interpretate in un atteggiamento o nel clima dell'intimit\u00e0 domestica.\nD'Ancona, colto e benestante (era soprannominato \"il riccone\" nell'entourage macchiaiolo, ha diffuso ai colleghi italiani le novit\u00e0 culturali europee apprese tra Parigi e Londra, raggiungendo l'apice della propria notoriet\u00e0 con la rappresentazione di temi di vita comune trattati con toni molto contrastati, di suggestione quasi espressionistica, oppure con l'uso di una luce non sfumata, di forte carica emotiva. Da segnalare anche i paesaggi, tipicamente macchiaioli, o le scene storiche, dove le suggestioni impressionistiche si coniugano ad una rievocazione fantastica.\nIn sostanza, nonostante alcune opere di D'Ancona siano ricordate come manifesti del movimento macchiaiolo (\"Portico\", \"Signora in giardino\", \"La venditrice siciliana di arance\", \" Cipressaia\"), l'artista non pu\u00f2 essere definito un purista macchiaiolo, dato che l'avvicinamento a questo nuovo genere \u00e8 riferibile solo a un limitato periodo della sua produzione.\nOpere:"}
{"id": "2280585", "revid": "125314555", "url": "https://it.wikipedia.org/wiki?curid=2280585", "title": "Saiga tatarica", "text": "La saiga o antilope delle steppe (Saiga tatarica ()) \u00e8 un ungulato diffuso nelle steppe eurasiatiche, facilmente riconoscibile per il caratteristico naso a forma di proboscide. Tradizionalmente ne vengono riconosciute due sottospecie, una occidentale, la saiga della Russia (\"S. t. tatarica\"), e una orientale, la saiga della Mongolia (\"S. t. mongolica\"). Alcuni tassonomisti considerano entrambe le forme come specie separate, ma generalmente questa visione non viene accettata dalla maggior parte degli studiosi. Dopo aver quasi sfiorato l'estinzione negli anni '20, le popolazioni della sottospecie occidentale erano aumentate enormemente e negli anni '50 se ne contavano nuovamente due milioni di esemplari. Recentemente, le popolazioni si sono di nuovo ridotte drasticamente a causa della caccia e del bracconaggio (fomentato anche a causa di alcune presunte propriet\u00e0 delle corna nella medicina tradizionale cinese) e oggi il loro numero si aggira intorno a circa 100.000 capi. La saiga \u00e8 pertanto considerata di nuovo in via di estinzione e oggi si trova per lo pi\u00f9 solo in Russia, Kazakistan e Mongolia. L'assenza di questi animali ha avuto un forte impatto ecologico sulla conservazione delle steppe semiaride e delle formazioni erbose. La saiga della Mongolia si incontra solamente nella Mongolia occidentale; tutte le altre popolazioni appartengono alla sottospecie della Russia.\nDescrizione.\nAspetto.\nLa saiga assomiglia a una piccola pecora dalla corporatura leggera e dalla testa relativamente grande. Il suo carattere distintivo \u00e8 rappresentato dal naso, che si presenta insolitamente rigonfio, flessibile e cadente, con le narici rivolte verso il basso. La struttura delle ossa nasali \u00e8 molto complessa e l'interno di ciascuna narice \u00e8 fittamente ricoperta di peli e ghiandole mucose. Si ipotizza che questa sorta di proboscide costituisca un adattamento evolutivo legato alla tipologia di ambiente: durante le secche estati, il naso funziona come un filtro per bloccare l'accesso della polvere, sollevata dagli zoccoli, alle vie respiratorie inferiori; durante i freddi inverni, invece, l'aria respirata viene riscaldata all'interno della cavit\u00e0 nasale prima di proseguire verso i polmoni. Questa struttura cos\u00ec sviluppata potrebbe anche essere responsabile dell'eccellente olfatto dell'animale. Le orecchie sono lunghe anche 12 cm e, solo nei maschi, sono presenti delle corna di colore chiaro, dall'aspetto traslucido e dall'estremit\u00e0 nera. Lunghe da 20 a 55 cm, sono leggermente piegate all'indietro a forma di lira e presentano da 12 a 20 anelli pi\u00f9 spessi. L'andatura all'ambio fa s\u00ec che la saiga possa spostarsi solo su un terreno relativamente piatto: essa consente di correre rapidamente e per lungo tempo, ma si rivela del tutto svantaggiosa per saltare e arrampicarsi.\nLa saiga della Mongolia si distingue per le dimensioni corporee pi\u00f9 piccole, la lunghezza inferiore delle corna, il naso pi\u00f9 piccolo e altre differenze poco evidenti nella forma del cranio e nel colore del manto.\nManto.\nLa saiga \u00e8 ricoperta da un vello fitto e lanoso costituito da peli esterni pi\u00f9 lunghi e da un sottopelo pi\u00f9 corto e morbido. Il manto invernale \u00e8 pi\u00f9 spesso e, con una lunghezza di 4-7 cm, \u00e8 lungo circa il doppio del manto estivo, che misura solo 1,8-3 cm. Inoltre, durante la stagione fredda la specie presenta una specie di criniera sul collo. In estate il colore del manto va dal giallognolo al bruno-rossastro, con i fianchi pi\u00f9 chiari e la parte inferiore biancastra. In inverno il manto \u00e8 grigio-biancastro sulla parte superiore e biancastro su quella inferiore. Occasionalmente si incontrano esemplari albini, mentre gli esemplari neri sono estremamente rari.\nDimensioni.\nIn media la saiga presenta una lunghezza testa-corpo di 120 cm (100-140 cm), un'altezza al garrese di 70 cm e un peso di 50 kg. I maschi raggiungono un'altezza al garrese di 69-79 cm e un peso di 32,5-52 kg. Le femmine sono leggermente pi\u00f9 piccole: raggiungono un'altezza alle spalle di 57-73 cm e un peso corporeo di 21,4-40,9 kg. La coda \u00e8 piuttosto corta: misura in tutto appena 6-12 cm e non presenta alcun ciuffo all'estremit\u00e0. Gli zoccoli anteriori sono lunghi 55-68 mm e larghi 42-54 mm; quelli posteriori sono circa il 10% pi\u00f9 piccoli.\nBiologia.\nEcologia e alimentazione.\nLe saighe vivono nelle steppe aperte e semidesertiche ed evitano i terreni scoscesi o rocciosi e le zone ricoperte da una fitta vegetazione. In estate si spingono anche nelle steppe alberate. A differenza del rilievo, l'altitudine non gioca un ruolo determinante nella scelta dell'habitat: la specie si incontra infatti dal livello del mare fino a 1600 m. La profondit\u00e0 critica dello strato nevoso che questi animali riescono a sopportare \u00e8 di 25-30 cm. La dieta \u00e8 composta principalmente da graminacee (soprattutto \"Agropyron\", \"Bromus\", \"Festuca\", \"Stipa\" e \"Koeleria\"), ma comprende anche altre piante erbacee, licheni e arbusti. In primavera le saighe possono coprire interamente il loro fabbisogno idrico con la vegetazione di cui si nutrono e non vanno alla ricerca di luoghi dove abbeverarsi, nonostante questi siano disponibili ovunque nella steppa in quel periodo dell'anno. In estate, quando il contenuto di acqua nelle piante diminuisce, esse prediligono le specie succulente e basano i loro spostamenti anche sulla crescita di queste piante. Nelle estati molto secche, quando la vegetazione, piante succulente comprese, appassisce, si raccolgono presso gli abbeveratoi e si spostano in lungo e in largo alla ricerca dell'acqua. Se le pozze d'acqua non sono troppo lontane, le saighe bevono una o due volte al giorno nei periodi di siccit\u00e0, altrimenti possono cavarsela per diversi giorni senza avere accesso all'acqua. Sono in grado di bere anche acqua salata. Le saighe sono buone nuotatrici e possono anche attraversare corsi d'acqua ampi come il Volga.\nComportamento sociale, migrazione e riproduzione.\nLe saighe sono animali diurni per la maggior parte dell'anno. In estate, invece, preferiscono le ore mattutine e serali, riposando nelle ore di met\u00e0 giornata. Non sono attaccate al luogo in cui si trovano e spesso si spostano per diverse decine di chilometri al giorno. Durante gli spostamenti dalle zone estive settentrionali ai quartieri invernali e ritorno, possono coprire dagli 80 ai 120 chilometri al giorno. Quando si spostano si muovono formando una lunga fila, mentre quando pascolano si allargano a coprire un ampio fronte. Le migrazioni pi\u00f9 lunghe hanno luogo soprattutto durante gli inverni particolarmente sfavorevoli. In tali condizioni possono verificarsi anche vere e proprie mor\u00ece di massa, dalle quali, in condizioni naturali, le popolazioni possono riprendersi rapidamente. I movimenti migratori delle saighe, tuttavia, non seguono un andamento fisso in termini spaziali e temporali e non si verificano in tutta l'area di distribuzione. In Mongolia, ad esempio, non \u00e8 stata finora osservata alcuna migrazione stagionale, al massimo spostamenti correlati alla disponibilit\u00e0 delle risorse vitali.\nLe saighe sono gregarie e in estate vivono in branchi di circa trenta o quaranta animali, ma spesso, in primavera e in autunno, si formano grandi mandrie in migrazione formate da migliaia di esemplari. Durante la stagione degli amori, che ha luogo in dicembre e gennaio, i maschi cercano di radunare intorno a loro un harem di femmine. La dimensione degli harem \u00e8 strettamente correlata alla forza e al vigore nei combattimenti del rispettivo maschio e al rapporto tra i sessi. Di solito vi sono tra 5 e 10 femmine ogni maschio, ma in alcuni casi possono esservene fino a 50. Il numero dei maschi di saiga diminu\u00ec rapidamente all'inizio del XXI secolo a causa della forte richiesta per le loro corna. Intorno all'anno 2000 i pochi maschi rimasti si ritrovarono circondati da innumerevoli femmine, e questo port\u00f2 a un completo rovesciamento del comportamento sociale: le femmine iniziarono a scacciare le congeneri pi\u00f9 deboli dall'harem, pertanto un gran numero di esse non riusc\u00ec ad accoppiarsi e alla fine le popolazioni collassarono. Normalmente, tuttavia, le femmine si comportano pacificamente tra loro. I maschi, al contrario, sono estremamente aggressivi durante la stagione degli amori e spesso sono ricoperti dalle secrezioni delle ghiandole cutanee, dalla saliva schiumosa e non di rado dal sangue delle loro ferite. In questo periodo dell'anno pu\u00f2 accadere persino che attacchino gli esseri umani. Una volta conquistato l'harem, per loro inizia un periodo di intensa attivit\u00e0: gli accoppiamenti e la difesa dell'harem stesso, che viene intrapresa con fierezza e con il massimo impegno, costa ai maschi un gran dispendio di energia. Per questo motivo, non avendo quasi tempo di nutrirsi, essi deperiscono e si indeboliscono cadendo pi\u00f9 facilmente vittima dei predatori, come i lupi, o soccombendo ai rigori dell'inverno.\nAll'inizio della primavera, i maschi di saiga si riuniscono ad ovest del mar Caspio in branchi costituiti da 10 a 2000 esemplari e si dirigono verso nord. Qui le femmine formano grandi branchi e danno alla luce i loro piccoli, del peso di circa 3,5 kg, in aprile o maggio. Due terzi delle femmine gravide danno alla luce due gemelli, le altre partoriscono un unico piccolo. Dopo pochi giorni le piccole saighe sono gi\u00e0 in grado di mangiare erba, ma vengono allattate dalla madre per almeno altri quattro mesi. Non appena i piccoli riescono a camminare abbastanza bene, le femmine seguono i maschi e si spostano verso nord in grandi branchi. Questi possono comprendere diverse centinaia o migliaia di individui: si stima che la pi\u00f9 grande mandria di saighe mai osservata, nel 1957, comprendesse 200.000 animali. In estate le grandi mandrie si scindono nuovamente in associazioni pi\u00f9 piccole. Le femmine raggiungono la maturit\u00e0 sessuale a poco meno di un anno di et\u00e0, i maschi un po' pi\u00f9 tardi. In natura le femmine di saiga raggiungono al massimo i dodici anni di et\u00e0; sebbene i maschi possano teoricamente vivere fino allo stessa et\u00e0, di solito muoiono dopo pochi anni a causa delle lotte o dello sfinimento.\nNemici naturali.\nOltre all'uomo, il principale nemico delle saighe \u00e8 il lupo. Dal momento che nell'habitat in cui vivono non esistono nascondigli, la principale difesa di questi animali consiste nella fuga, e siccome le saighe possono raggiungere una velocit\u00e0 di 80 km/h \u00e8 molto difficile per i lupi cacciare esemplari sani. Pertanto cadono vittima dei lupi soprattutto i maschi indeboliti, le femmine gravide e gli esemplari giovani. Anche uno spesso manto nevoso pu\u00f2 favorire il successo dei lupi nella caccia. Le saighe appena nate possono anche cadere vittima di aquile, corvi e volpi rosse. La malattia pi\u00f9 frequente, che occasionalmente causa vere e proprie stragi, \u00e8 l'afta epizootica, ma questa specie di antilope \u00e8 affetta anche da un gran numero di altri parassiti e patogeni.\nDistribuzione e popolazione.\nDistribuzione originaria.\nLa saiga \u00e8 una specie relitta dell'ultima era glaciale. Nel Pleistocene era diffusa nelle fredde steppe dell'Europa e dell'Asia e aveva persino attraversato il ponte terrestre sull'odierno stretto di Bering insediandosi in Alaska e nel Canada nord-occidentale. Nel 1976 ossa appartenenti a questa specie furono rinvenute nelle grotte di Bluefish nello Yukon settentrionale in un deposito risalente a 13.000 anni fa. Nell'Europa occidentale, durante i periodi pi\u00f9 freddi, si spinse fino alle isole britanniche. Alla fine dell'era glaciale, il suo areale si ridusse a causa dell'avanzata delle foreste, scomparendo dall'Europa centrale gi\u00e0 in epoca preistorica. In epoca storica, tuttavia, il suo areale si estendeva ancora dalle pianure al confine con i Carpazi ai piedi dei monti Altaj, alla Zungaria e alla Mongolia occidentale. La saiga popolava quasi tutta la steppa europea e gran parte di quella asiatica, nonch\u00e9 la cintura di steppa alberata che la cinge a nord, sebbene penetrasse in quest'ultima solo in estate e non tutti gli anni. Le regioni collinari, per non parlare di quelle montuose, rimanevano escluse dal suo habitat.\nAreale fino al XVIII secolo.\nAncora agli inizi del XVIII secolo, nella parte occidentale dell'areale, le saighe erano presenti ai piedi dei Carpazi, lungo il corso inferiore del fiume Prut, a circa 25 gradi di longitudine. All'estremit\u00e0 nord-occidentale dell'area di distribuzione, la specie raggiungeva il 50\u00ba parallelo nord. All'epoca, il limite settentrionale dell'areale europeo correva appena a sud di Kiev attraverso Kursk e Samara fino a Ufa. A nord di Ufa, in certe annate questi animali si spingevano addirittura fino a 55 gradi di latitudine nord. A sud, le saighe erano ancora diffuse fino al mar Nero e al mar d'Azov, ma erano gi\u00e0 assenti in Crimea, dove la specie sopravvisse solo fino al XIII secolo. Nella regione del Caucaso l'areale si spingeva fino al fiume Kuban' ad ovest e ad est raggiungeva persino i piedi di questa catena montuosa in corrispondenza del corso inferiore del Terek. Tuttavia, non sappiamo con esattezza fin dove si estendesse l'areale della specie lungo le rive del Caspio, ma \u00e8 probabile che si spingesse a sud fino a Derbent. Pi\u00f9 a sud ancora, la presenza della saiga \u00e8 stata confermata solo dal ritrovamento di reperti fossili risalenti all'et\u00e0 preistorica. In questo momento della storia, l'areale asiatico della specie non aveva ancora subito alcuna variazione.\nAreale dopo il XVIII secolo.\nNel corso del XVIII secolo la saiga scomparve gradualmente dalle aree settentrionali e occidentali del suo areale europeo, sempre pi\u00f9 abitate da un numero crescente di esseri umani. Ad est dei fiumi Volga e Ural, tuttavia, l'estensione dell'areale rimase invariata per tutto il secolo. In quel periodo le saighe si incontravano ancora sul fiume Samara e fino a Orenburg. Pi\u00f9 ad est si spingevano a nord fino a I\u0161im, alla steppa di Barabinsk (come ospiti estivi) e all'Ob'. Ancora pi\u00f9 ad est, il confine settentrionale dell'areale correva lungo i piedi degli Altaj e attraversava la pianura dello Zajsan fino alla Zungaria e alla Mongolia occidentale. Il limite meridionale si estendeva dal corso inferiore dell'Amu Darya e da quello medio del Syr Darya a circa 44 gradi nord lungo i monti Karatau e la valle del fiume Ili fino alla Cina. Erano assenti dall'Alatau Zungarico e dai monti Tarbagatai.\nNel XIX secolo, l'areale europeo continu\u00f2 a ridursi e fino alla met\u00e0 del secolo solo di tanto in tanto singoli esemplari potevano essere avvistati ad ovest del Don e a nord di Volgograd; il suo confine meridionale, tuttavia, rimase pressoch\u00e9 invariato. All'inizio del XX secolo, le popolazioni continuarono a diminuire drasticamente, principalmente a causa dell'elevata pressione venatoria, e negli anni '20 e '30 rimanevano soltanto poche popolazioni residue isolate. Si stima che all'epoca la popolazione complessiva fosse inferiore ai mille capi. Dopo essersi spinta sull'orlo dell'estinzione, la saiga venne posta sotto completa protezione dall'Unione Sovietica nel 1923. Da allora, la popolazione si riprese a tal punto che a met\u00e0 degli anni '50 in quella che allora era l'URSS vivevano nuovamente due milioni di saighe, che riuscirono ad espandere il loro areale ad ovest fino ai piedi del Caucaso e a nord fino a Volgograd e Orsk. Venne persino consentita di nuovo la caccia, seppur regolamentata.\nSituazione recente e conservazione.\nA partire dagli anni '70, tuttavia, la popolazione \u00e8 di nuovo diminuita drasticamente a causa della perdita dell'habitat, della cattiva gestione, della caccia eccessiva e del bracconaggio. Inoltre, con la dissoluzione dell'Unione Sovietica, le misure di protezione non furono pi\u00f9 osservate. Dal momento che le corna di saiga costituiscono un prezioso ingrediente nella medicina tradizionale cinese, esse sono molto richieste e gli acquirenti sono disposti a pagare prezzi estremamenti alti: di conseguenza, tutte le popolazioni crollarono drammaticamente a causa del bracconaggio. Poich\u00e9 i maschi scomparvero completamente da intere regioni, la specie smise di riprodursi. Nel solo Kazakistan la popolazione diminu\u00ec da 1,2 milioni di esemplari ad appena 30.000 nel giro di pochi anni. Intorno all'anno 2000 la popolazione totale della sottospecie nominale (\"S. t. tatarica\") venne stimata in 26.000 capi, tanto che nel 2002 la IUCN fu costretta a cambiare lo stato di conservazione della sottospecie, nonch\u00e9 dell'intera specie, da \"Lower Risk\" (\u00abrischio minimo\u00bb) a \"Critically Endangered\" (\u00abcritico\u00bb). Attualmente la sottospecie \u00e8 presente solamente nella steppa dei Calmucchi in Russia e in tre aree del Kazakistan: in Cina e Mongolia sud-occidentale essa \u00e8 completamente scomparsa.\nIn Kazakistan i censimenti aerei del 2016 hanno riscontrato una popolazione totale costituita da circa 108.300 esemplari adulti ripartiti in tre popolazioni. La cosiddetta popolazione dell'Ural, stanziata nell'area del fiume omonimo, ammonta a 70.200 individui (nel 2015 ne erano stati contati 51.700), una seconda popolazione nell'area dell'altopiano di Ustyurt a 1900 (l'anno precedente erano 1200) e una terza popolazione nella steppa della Fame (\"Betpak-Dala\") a 36.200. Tutte e tre le singole popolazioni effettuano migrazioni tra i pascoli estivi e i quartieri invernali. La protezione della saiga richiede quindi misure di conservazione su ampia scala. Alcuni dei branchi della steppa della Fame trascorrono l'inverno nella riserva naturale di Andasaj. I luoghi dove partoriscono e i pascoli estivi, invece, si trovano pi\u00f9 a nord e sono in parte protetti dalla riserva naturale di Irgyz Turgaj. \u010c\u00ebrnye zemli, in Calmucchia, \u00e8 un'importante riserva per la sopravvivenza della popolazione russa. La specie gode di completa protezione sia in Russia che in Kazakistan, ma purtroppo la messa in atto delle misure prese \u00e8 scarsa.\nLa seconda sottospecie, la saiga della Mongolia (\"S. t. mongolica\"), \u00e8 ancor meno numerosa, ma fortunatamente non cos\u00ec in declino. Nel gennaio del 2004 il numero di esemplari venne stimato intorno a 750, la maggior parte dei quali presente nell'area della riserva naturale di Sharga, un bacino semidesertico a nord degli Altaj del Gobi, e nel distretto di Manhan, a sud del lago Har-Us nuur, nella Mongolia nord-occidentale. Poich\u00e9 anche questa popolazione \u00e8 diminuita notevolmente negli ultimi anni a causa del bracconaggio e degli inverni rigidi, la sottospecie \u00e8 stata classificata come \"Endangered\" (in pericolo). Nel 2016 la popolazione, riuscita a risalire fino a 10.000 individui, \u00e8 stata nuovamente decimata dalle malattie. Si stima che nel 2017 ne rimanessero circa 7500. Un tempo nella Mongolia sud-occidentale era diffusa anche la saiga della Russia, attualmente scomparsa dal paese.\nLe recenti morie di massa.\nDopo che il numero delle saighe era aumentato fino ai circa 250.000 esemplari censiti nel 2014, nel 2015 accadde un evento che fece nuovamente precipitare la situazione: all'incirca a met\u00e0 anno, un'epidemia improvvisa si diffuse tra gli esemplari delle pianure del Kazakistan, dimezzando letteralmente il numero di esemplari della regione. Nel solo mese di maggio, nelle aree colpite, furono recuperate pi\u00f9 di 120.000 carcasse. Nel novembre dello stesso anno fu annunciato uno studio del Royal Veterinary College di Londra in cui, come colpevole della moria, era indicato un particolare batterio, \"Pasteurella multocida\", di norma presente come innocuo nel corpo di questi animali, ma che aveva mostrato un nuovo comportamento, migrando nel sangue degli animali e diventando un agente patogeno, causa di emorragie interne con conseguenti setticemie mortali. Il motivo di questo cambiamento nel batterio, secondo gli esperti, \u00e8 da attribuirsi a un adattamento opportunistico scatenatosi in conseguenza delle mutate condizioni ambientali, inusualmente calde e umide. \u00c8 probabile che anche nel 1981 e nel 1988, anni in cui era stato registrato un fenomeno simile, le saighe siano state uccise dalla \"Pasteurella\", ma la moria di massa del 2015 \u00e8 stata di gran lunga la pi\u00f9 devastante. Gli scienziati temono pertanto che la specie sia particolarmente vulnerabile ai cambiamenti di temperatura favoriti dal mutamento climatico.\nAnche la peste dei piccoli ruminanti rappresenta una minaccia per questa specie: in Mongolia, circa 2500 esemplari sono caduti vittima della malattia tra il dicembre 2016 e il febbraio 2017, provocando una diminuzione del 25% della popolazione totale della saiga della Mongolia. Poich\u00e9 la malattia si diffonde dagli animali domestici a quelli selvatici, il bestiame delle regioni colpite \u00e8 stato vaccinato per prevenirne un'ulteriore diffusione.\nLa saiga in cattivit\u00e0.\nAttualmente le saighe vengono ospitate raramente negli zoo europei. Un gruppo riproduttivo piuttosto numeroso di saiga della Russia (\"S. t. tatarica\") vive ad Askania-Nova in Ucraina.\nTassonomia.\nL'origine del genere \"Saiga\" \u00e8 tuttora oscura: reperti fossili ad esso ascritti, appartenenti a forme gi\u00e0 molto simili alla specie odierna, sono noti solamente a partire dal Pleistocene. Quando venne descritta per la prima volta, la saiga venne assegnata inizialmente ai Caprini (Caprinae), poi agli Antilopini (Antilopinae). Per aggirare il problema, a volte \u00e8 stata istituita una nuova sottofamiglia, quella dei Pantolopini (Pantholopinae), comprendente la saiga e l'altrettanto controverso chiru. Tuttavia, nuovi studi di genetica molecolare fanno supporre che la classificazione della saiga tra gli Antilopini sia corretta e che il chiru appartenga invece ai Caprini.\nLa forma mongola della saiga venne originariamente descritta come una specie separata, ma oggi viene solitamente considerata una sottospecie (\"S. t. mongolica\") della saiga. Alcuni autori, inoltre, la considerano una sottospecie sopravvissuta di \"Saiga borealis\", vale a dire la forma di saiga propria dell'era glaciale, oggi scomparsa. Le analisi genetiche distinguono chiaramente la saiga dalla saiga della Mongolia, ma indicano solo una piccola distanza genetica, che a parere degli studiosi suggerisce piuttosto che la saiga della Mongolia sia in realt\u00e0 solo una sottospecie della prima. Dal punto di vista morfologico, le due forme possono essere facilmente distinte. Questo vale soprattutto per la struttura delle corna: rispetto alla saiga, la saiga della Mongolia ha corna pi\u00f9 corte e sottili senza scanalature chiaramente pronunciate. Pertanto, a seguito di una revisione della classificazione dei Bovidi del 2011, le due sono state considerate di nuovo come specie separate.\nRapporti con l'uomo.\nLe saighe sono state cacciate per le loro pelli e la loro carne sin dai tempi antichi. Le corna vengono impiegate nella farmacopea cinese e raggiungono prezzi elevati paragonabili a quelli del corno di rinoceronte. Enormi quantit\u00e0 di corna di saiga furono importate in Cina nel XVIII secolo. In Russia, nel XIX secolo, centinaia di migliaia di saighe venivano abbattute ogni anno. Il pi\u00f9 delle volte, i branchi venivano spinti in un recinto a forma di imbuto fatto di canne e terra. Alla fine del restringimento venivano posizionati dei bastoni appuntiti, sui quali gli animali rimanevano impalati. In inverno le saighe venivano anche spinte su laghi ghiacciati dalla superficie liscia e scivolosa, dove erano del tutto indifese. All'epoca era comune anche la caccia effettuata con trappole scavate nel terreno e con l'aiuto di aquile addestrate. La caccia venne vietata nel 1919, ma quando il numero di saighe aument\u00f2 di nuovo considerevolmente, negli anni '50, la specie venne nuovamente cacciata a fini commerciali.\nSoprattutto in estate, durante la stagione secca, le saighe danneggiano i raccolti, spesso calpestando pi\u00f9 di quanto mangiano quando vagano per i campi. Tuttavia, il danno che provocano viene spesso molto esagerato e, quando la specie era pi\u00f9 comune, i guadagni ricavati dalla caccia superavano di gran lunga il costo dei danni arrecati alle colture. Se competano seriamente con animali da pascolo come gli ovini non \u00e8 stato ancora studiato a fondo, ma a causa della marcata attitudine migratoria della saiga e della sua preferenza per specie vegetali respinte dalle pecore il livello di competizione non dovrebbe essere troppo pronunciato.\nD'altra parte le saighe, spostandosi sempre in branco e \u00abcalpestando\u00bb gli orizzonti superiori del suolo, danno un contributo considerevole alla conservazione delle steppe e delle praterie naturali.\nLe giovani saighe possono essere addomesticate facilmente. Soprattutto quando vengono tolte alla madre ad appena 5-6 giorni diventano piuttosto affettuose e spesso tornano alla fattoria dei loro genitori adottivi anche quando vengono lasciate libere.\nLa saiga nell'arte.\nLa saiga gioc\u00f2 anche un ruolo considerevole nell'arte dell'ultima era glaciale. Le rappresentazioni pi\u00f9 antiche risalgono al tardo Paleolitico superiore, circa 14.000 anni fa.\nLa testa in particolare, con il caratteristico naso, si trova incisa su ossa e lastre di pietra e raffigurata sulle pitture rupestri dell'epoca. Quasi tutte le rappresentazioni conosciute provengono da siti paleolitici in Francia e Spagna. Ad esempio, ricordiamo le incisioni nella grotta di Altxerri vicino a San Sebasti\u00e1n, con due teste di saiga munite di corna una accanto all'altra. L'unico reperto finora rinvenuto in Germania proviene dai resti di un accampamento di et\u00e0 magdaleniana vicino a G\u00f6nnersdorf utilizzato da cacciatori dell'era glaciale. \u00c8 una rappresentazione abbozzata della parte anteriore del naso di una saiga, incisa su una lamina di scisto devoniano.\nUn'altra rappresentazione figurativa proviene dalla grotta di Enl\u00e8ne, in Francia, dove \u00e8 stata rinvenuta una scultura in osso del Magdaleniano medio, impiegata originariamente per decorare la punta di un propulsore.\nNel romanzo \"Il patibolo\" di \u010cyngyz Ajtmatov, la caccia alla saiga gioca un ruolo centrale durante il periodo dell'Unione Sovietica."}
{"id": "2280586", "revid": "339392", "url": "https://it.wikipedia.org/wiki?curid=2280586", "title": "Acqua &amp; Sapone-Cantina Tollo", "text": ""}
{"id": "2280587", "revid": "124625538", "url": "https://it.wikipedia.org/wiki?curid=2280587", "title": "Mo Money Mo Problems", "text": "Mo Money Mo Problems \u00e8 il quarto singolo del rapper statunitense The Notorious B.I.G., pubblicato postumo il 21 luglio 1997 dalla Bad Boy Records in collaborazione con l'Arista Records. Il brano, proveniente da \"Life After Death\", vanta la collaborazione di Mase, Puff Daddy e Kelly Price, mentre la produzione \u00e8 affidata a Stevie J. La base \u00e8 composta da un campionamento della canzone \"I'm Coming Out\" di Diana Ross del 1980.\nIl singolo, commercializzato dopo la morte del rapper, rimane al primo posto nella Billboard Hot 100 per due settimane nel 1997, rimpiazzando \"I'll Be Missing You\" di Puff Daddy, realizzata proprio in memoria dell'amico deceduto. \u00c8 il secondo singolo postumo dell'artista che raggiunge la vetta della classifica negli Stati Uniti."}
{"id": "2280593", "revid": "116829077", "url": "https://it.wikipedia.org/wiki?curid=2280593", "title": "Danilo Astori", "text": "Ministro dell'economia dal 1\u00ba marzo 2005 al 18 settembre 2008, membro del partito di sinistra Fronte Ampio, \u00e8 stato candidato alle elezioni primarie del suo partito tenutesi il 28 giugno 2009. Il suo principale contendente \u00e8 stato Jos\u00e9 Mujica, che lo ha sconfitto con il 52% dei voti.\nCandidato alla vicepresidenza, ha vinto il secondo turno con il 53% dei voti. \u00c8 rimasto in carica fino al 1\u00ba marzo 2015."}
{"id": "2280595", "revid": "465169", "url": "https://it.wikipedia.org/wiki?curid=2280595", "title": "Cladoselache", "text": "Il genere Cladoselache \u00e8 uno dei pi\u00f9 antichi generi di squali conosciuti, risalente al periodo Devoniano .\nDescrizione.\n\"Cladoselache\" \u00e8 uno dei pi\u00f9 noti squali paleozoici grazie ad una serie di fossili ben conservati scoperti nella \"Cleveland Shale\", nella costa meridionale del lago Erie (USA). Alcuni di questi fossili ci sono giunti con uno stato di conservazione tale da includere, oltre allo scheletro cartilagineo, anche tracce di pelle, fibre muscolari ed organi interni.\nQuesto squalo primitivo poteva crescere fino a 1,8 metri di lunghezza ed era comune negli oceani di quello che oggi corrisponde al continente nordamericano.\n\"Cladoselache\" esibiva una curiosa combinazione di caratteri derivati ed ancestrali: il corpo era affusolato ed idrodinamico, con 5-7 fessure branchiali ed un muso corto e tondeggiante provvisto di una bocca terminale. La debolezza dell'articolazione temporo-mandibolare rispetto agli odierni selaci era compensata dalla potenza della muscolatura ad essa connessa.\nI denti avevano pi\u00f9 cuspidi ed erano a bordo liscio, adatti quindi ad afferrare ma non a strappare o masticare: probabilmente \"Cladoselache\" catturava le prede per la coda per poi ingoiarle intere. Certi intestini fossilizzati di Cleveland Shale portano ancora il loro contenuto: si tratta perlopi\u00f9 di piccoli attinopterigi e di vertebrati primitivi simili alle odierne missine.\nDiversamente dalla maggioranza dei selaci, \"Cladoselache\" era quasi interamente privo di scaglie tranne che sulle pinne, sulla bocca ed intorno agli occhi. Caratteristica era la pinna caudale, di forma semilunata e con i due lobi (inferiore e superiore) pressoch\u00e9 della stessa dimensione.\nUn mistero ancora irrisolto \u00e8 la modalit\u00e0 di riproduzione: \"Cladoselache\" era privo di pterigopodi, organi presenti negli squali moderni e responsabili del trasferimento dello sperma durante la riproduzione. Ci\u00f2 \u00e8 peculiare in quanto la maggior parte degli antichi squali fossili erano gi\u00e0 provvisti di tali organi."}
{"id": "2280602", "revid": "697352", "url": "https://it.wikipedia.org/wiki?curid=2280602", "title": "GT Ragazzi", "text": ""}
{"id": "2280603", "revid": "125952400", "url": "https://it.wikipedia.org/wiki?curid=2280603", "title": "Jos\u00e9 Mujica", "text": " Con un passato da guerrigliero nei Tupamaros ai tempi della dittatura, fu eletto deputato, senatore e, tra il 2005 e il 2008, fu ministro dell'allevamento, agricoltura e pesca.\nFu \"leader\" del Movimento di Partecipazione Popolare (MPP), raggruppamento maggioritario del Fronte Ampio, fino alle sue dimissioni avvenute il 24 maggio 2009. Il 30 novembre 2009 vinse le elezioni presidenziali, battendo al ballottaggio Luis Alberto Lacalle.\nDal 2005, dopo una lunga convivenza, si \u00e8 sposato con la senatrice e leader storico del MPP Luc\u00eda Topolansky. Mujica riceveva dallo Stato uruguaiano un appannaggio di 260\u00a0259 pesos (~8\u00a0300 euro) al mese per il suo lavoro alla guida del Paese, ma ne donava circa il 90% a favore di organizzazioni non governative e a persone bisognose. La sua automobile \u00e8 un Volkswagen Maggiolino del 1987, donatagli da alcuni amici e che si \u00e8 rifiutato di vendere nonostante offerte cospicue.\nVive in una piccola fattoria a Rinc\u00f3n del Cerro, alla periferia di Montevideo. Anche durante il suo mandato aveva rinunciato a vivere nel palazzo presidenziale. In riferimento alla piccola quota di stipendio che tratteneva per s\u00e9 (pi\u00f9 o meno 800 euro) che lo fece soprannominare anche il \"Presidente pi\u00f9 povero del mondo\", Mujica dichiar\u00f2 in un'intervista al quotidiano colombiano \"El Tiempo\" che tale quantit\u00e0 di denaro gli era sufficiente, alla luce del fatto che molti suoi connazionali devono vivere con meno.\nIl 20 ottobre 2020, con le dimissioni dal Senato, ufficializza il suo ritiro a vita privata. \nBiografia.\nOrigini e infanzia.\nJos\u00e9 Mujica nacque il 20 maggio 1935 da Demetrio Mujica, discendente da antenati baschi, e Lucia Cordano, originaria della Liguria. La famiglia di sua madre era molto modesta ed aveva origini nel paesino di Favale di Malvaro in Val Fontanabuona, in provincia di Genova. \nI suoi nonni materni si stabilirono a Carmelo in Uruguay, dove riuscirono a comprare due ettari di terreno nella Colonia Estrella e lo misero tutto a vigna. Anche suo padre era un agricoltore, che per\u00f2 fin\u00ec in rovina e mor\u00ec nel 1940, quando Mujica aveva 5 anni. Dai 13 ai 17 anni il giovane Pepe si dedic\u00f2 al ciclismo, appartenendo successivamente a diversi club sportivi della regione mano a mano che saliva di categoria.\nDebutto in politica.\nSuo zio materno, \u00c1ngel Cordano, era nazionalista e peronista e influenz\u00f2 molto la formazione politica di Mujica. Nel 1956 conobbe, tramite sua madre che militava nel suo partito, l'allora deputato nazionalista Enrique Erro e da allora inizi\u00f2 a militare nel Partito Nazionale, divenendone Segretario Generale del settore giovanile. \nAlle elezioni del 1958 trionf\u00f2 per la prima volta il cosiddetto Herrerismo e Erro fu designato ministro del Lavoro, accompagnato da Mujica che per\u00f2 non aveva nessun incarico ufficiale. Nel 1962, Erro e Mujica abbandonarono il Partito Nazionale per creare l'Unione Popolare assieme al Partito Socialista Uruguayano e ad un piccolo gruppo chiamato Nuova Base, partecipando alle elezioni per la presidenza della repubblica con il candidato comune Emilio Frugoni: perdettero nettamente, ottenendo soltanto il 2,3%.\nComandante guerrigliero.\nNei primi anni sessanta ader\u00ec al neonato movimento dei MLN - Tupamaros (\"Movimiento de Liberaci\u00f3n Nacional\"), un'organizzazione di guerriglia urbana di ispirazione marxista-leninista, ispirato dalla rivoluzione cubana e alla difesa dei diritti dei lavoratori della canna da zucchero (\"ca\u00f1eros\") del nord del paese sindacalizzati da Ra\u00fal Sendic Antonaccio. Il nome al movimento fu dato ispirandosi al romanzo \"Ismael\" del 1888 di Eduardo Acevedo D\u00edaz che parlava delle truppe dei \"contadini, nativi o \"criollos, \"rappresentati nel testo come gli uomini al seguito del libertador Jos\u00e9 Gervasio Artigas e comparati da spagnoli e proprietari terrieri alle truppe al seguito di T\u00fapac Amaru II\", \"l'autore spiegava come la denominazione \"tupamaro\" fosse usata spregiativamente dalla classe dominante (...) Si scelse il riferimento storico ai \"tupamaros\" di Jos\u00e9 Gervasio Artigas (...) con l'obiettivo di dargli una connotazione pi\u00f9 aperta e capace di andare oltre i tradizionali riferimenti troppo legati alla sinistra eurocentrica (...)\". \nNel corso di varie azioni ricevette ben 6 ferite da arma da fuoco, e nel 1969 partecip\u00f2 alla breve occupazione di Pando, una citt\u00e0 vicina a Montevideo. Mujica fu arrestato in quattro diverse occasioni e fu tra i prigionieri politici che riuscirono a evadere dalla prigione di Punta Carretas nel 1971. Fu comunque ricatturato un anno dopo e condannato da un tribunale militare sotto il governo di Jorge Pacheco Areco, che aveva sospeso diverse garanzie costituzionali. \nDopo il colpo di Stato militare del 1973, organizzato dal presidente e dittatore Juan Mar\u00eda Bordaberry, fu trasferito in un carcere militare dove rimase rinchiuso per quasi 12 anni, la maggior parte dei quali passati in completo isolamento in un braccio ricavato da un pozzo sotterraneo. Fu uno dei 9 dirigenti tupamaros prigionieri che la dittatura civile-militare chiamava \"rehenes\" (\"ostaggi\"), ossia persone che, in caso di ulteriori azioni militari dei Tupamaros in libert\u00e0, sarebbero state immediatamente fucilate. \nAltri \"rehenes\" erano un altro dirigente tupamaro, Eleuterio Fern\u00e1ndez Huidobro, poi diventato ministro della difesa, lo scrittore Mauricio Rosencof, che raccont\u00f2 di aver subito torture, e il fondatore del loro movimento, Ra\u00fal Sendic Antonaccio, con i quali riusc\u00ec a mantenere i contatti in carcere, malgrado le inumane condizioni di detenzione. Mujica, come affermato da lui stesso, a causa dell'isolamento soffr\u00ec di gravi problemi di salute, specialmente psicologici, arrivando ad avere allucinazioni uditive e paranoia.\nNel 1985, quando la democrazia costituzionale fu ristabilita, Mujica fu liberato grazie ad un'amnistia della quale beneficiarono sia guerriglieri sia golpisti, coprente crimini di guerra e fatti di guerriglia commessi dal 1962 in poi. Tale amnistia sar\u00e0 revocata per crimini contro l'umanit\u00e0, ottenendo il processo e la condanna dell'ex dittatore Bordaberry.\nRitorno alla democrazia.\nDopo qualche anno di apertura democratica, Mujica e altri dirigenti tupamaros, assieme ad altri gruppi di sinistra, crearono il Movimento di Partecipazione Popolare (MPP), all'interno della coalizione del Fronte Ampio. Alle elezioni del 1994 fu eletto deputato nella circoscrizione di Montevideo e dichiar\u00f2 di \"sentirsi come un fioraio in parlamento\", facendo riferimento alla sua attivit\u00e0 professionale nell'agricoltura. Malgrado ci\u00f2, la sua presenza nell'arena politica cattur\u00f2 subito l'attenzione del pubblico.\nAlle elezioni del 1999 fu eletto senatore e in quell'anno fu pubblicato il libro \"Mujica\" di Miguel \u00c1ngel Campod\u00f3nico (un altro oriundo ligure), che racconta la vita e il pensiero del guerrigliero convertito al parlamentarismo. Alle elezioni del 2004 il suo movimento ottenne la pi\u00f9 alta percentuale di voti mai raggiunta fino ad allora, facendone la prima forza del Fronte Ampio, cosa che aument\u00f2 grandemente l'influenza e l'autorevolezza di quest'ultimo all'interno della coalizione di governo.\nAttivit\u00e0 all'interno del governo del Fronte Ampio.\nIl 1\u00ba marzo 2005 fu nominato ministro dell'Allevamento dal neoeletto Presidente della Repubblica Tabar\u00e9 V\u00e1zquez; il suo sottosegretario era Ernesto Agazzi, ingegnere agronomo specializzato. Mujica \u00e8 stato accusato - a torto - di scarsa professionalit\u00e0, occupato pi\u00f9 nella campagna elettorale che nella guida del suo dicastero, tant'\u00e8 che il vero \"ministro\" era considerato proprio Agazzi, ritenuto pi\u00f9 adatto alla guida di tale ministero.\nTuttavia Mujica \u00e8 stato il ministro pi\u00f9 popolare, proprio per la sua vicinanza alla gente e per il suo carisma, che lo hanno reso molto popolare tra l'elettorato uruguaiano. Mujica \u00e8 inoltre apprezzato per il suo dialogo con la gente. Il 3 marzo 2008 lasci\u00f2 la sua carica a favore di Agazzi per candidarsi alla Presidenza per le elezioni del 2009 ed ottenne il seggio di senatore. Gli altri candidati alle primarie erano Danilo Astori e Marcos Car\u00e1mbula, anche se il Presidente V\u00e1zquez indirettamente appoggiava Astori.\nTra le prime proposte di Mujica ci fu il riavvicinamento all'Argentina dei coniugi N\u00e9stor e Cristina Kirchner. Nel 2006, infatti, era sorta una crisi diplomatica a causa della costruzione, da parte del governo dell'Uruguay, di una cartiera sul Rio Uruguay, dalla quale sono sorte polemiche con il governo peronista dell'Argentina. Mujica invit\u00f2 i Kirchner a riavvicinarsi al popolo uruguaiano, cercando di superare le controversie passate\nCandidatura presidenziale.\nIl 13 e il 14 dicembre 2008 si tenne il congresso del Fronte Ampio che aveva l'obiettivo di stilare il programma di governo per il successivo periodo presidenziale tra il 2010 e il 2015 e che candid\u00f2 ufficialmente Jos\u00e9 Mujica alla presidenza. Ci\u00f2 suscit\u00f2 polemiche tra gli altri potenziali candidati, Danilo Astori, Marcos Car\u00e1mbula, Daniel Mart\u00ednez ed Enrique Rubio, che pretendevano condizioni eguali tra tutti gli aspiranti alla corsa presidenziale. Successivamente sia Martinez sia Rubio rinunciarono alla competizione e i candidati alle primarie restarono tre: Astori, Car\u00e1mbula e lo stesso Mujica.\nIl 24 maggio 2009 Mujica lasci\u00f2 la guida del suo movimento, affermando che tale scelta era stata dettata dal fatto che il candidato rappresenta non un settore specifico, ma tutto il partito. Il 28 giugno 2009 Mujica fu eletto candidato presidente del Fronte Ampio con il 52% dei voti, a fronte del 39% del suo principale avversario, Danilo Astori. Tra le prime proposte di Mujica figurava la vendita di parte di azioni di imprese statali.\nElezioni presidenziali del 2009.\nIl 25 ottobre 2009 Mujica ottenne al primo turno il 48% dei voti (circa 1\u00a0105\u00a0000), contro il 29% di Luis Alberto Lacalle del Partido Nacional. Al ballottaggio, tenutosi il 29 novembre Mujica fu eletto presidente dell'Uruguay con pi\u00f9 del 52% dei suffragi.\nPolitica nazionale.\nMujica, che in passato sostenne e ottenne la depenalizzazione dell'aborto, sostenne poi il riconoscimento dei matrimoni gay e la legalizzazione della marijuana: \u00abla tossicodipendenza \u00e8 una malattia, guai a confonderla col narcotraffico\u00bb. Mujica proponeva di non fumarla, bens\u00ec di ingerirne piccole quantit\u00e0 inserite nei cibi. Jos\u00e9 Rubial, presidente della Corte Suprema, propose anche di distribuirla gratuitamente, per evitare che i consumatori compiessero atti criminali per ottenerla (cadendo quindi nella tossicodipendenza) o la acquistassero al mercato nero, gestito dalla criminalit\u00e0 organizzata. Per poter monitorare il consumo di droga, Rubial propose di registrare i consumatori. \nQuesti obiettivi vennero raggiunti : \nIn seguito alle elezioni politiche del 2014, in cui Mujica non ha voluto ricandidarsi, \u00e8 diventato nuovamente presidente, in carica dal 1\u00ba marzo 2015, il suo predecessore Tabar\u00e9 V\u00e1zquez.\n\u00c8 vicino al presidente venezuelano Hugo Ch\u00e1vez che considera \"il pi\u00f9 generoso sovrano che io abbia mai conosciuto\". Nel 2011 si \u00e8 espresso contro le operazioni militari lanciate da diversi paesi occidentali contro la Libia.\nIn termini generali, la sua politica \u00e8 in linea con il precedente mandato. La quota della spesa sociale sul totale della spesa pubblica passa quindi dal 60,9% al 75,5% tra il 2004 e il 2013. Durante questo periodo, il tasso di disoccupazione \u00e8 diminuito dal 13 al 7%, il tasso di povert\u00e0 nazionale dal 40 all'11% e il salario minimo \u00e8 stato aumentato del 250%.Secondo la Confederazione sindacale internazionale, l'Uruguay \u00e8 diventato il paese pi\u00f9 avanzato nelle Americhe in termini di rispetto dei \"diritti fondamentali del lavoro, in particolare la libert\u00e0 di associazione, il diritto alla contrattazione collettiva e il diritto di sciopero\".\nIl pensiero politico.\nMujica sostiene che a guidare la vita di ciascuno debba essere il principio della sobriet\u00e0:\nRiconoscendo l'indispensabilit\u00e0 del mercato, ma criticandolo per migliorarlo, Mujica non disconosce la funzione positiva del capitalismo che \u00abso bene che [...] serve a produrre ricchezza, quindi tasse, buone per i servizi di cui anche i poveri si avvantaggiano.\u00bb\n\u00c8 comunque errato promettere la felicit\u00e0 per il futuro sacrificando la generazione del presente: occorre muoversi con una visione gradualista che abbia come obiettivo reale immediato l'eudemonia piuttosto che un improbabile edonismo.\nIntervistato nel novembre del 2016 dal giornalista Omero Ciai, Jos\u00e9 Mujica espone il suo pensiero su alcuni argomenti che agitano la societ\u00e0 contemporanea.\nLa ricchezza complica la vita: \u00ab*...viviamo in un mondo nel quale si crede che colui che trionfa debba possedere tanto denaro, avere privilegi, una casa grande, maggiordomi, tanti servitori, vacanze extralusso. Mentre io penso che questo modello vincente sia solo un modo idiota di complicarsi la vita. Penso che chi passa la sua vita a accumulare ricchezza sia malato come un tossicodipendente, andrebbe curato.\u00bb. \u00abNon sprecate la vita nel consumismo, trovate il tempo di vivere per essere felici.\u00bb\n\u00abLa mia idea di felicit\u00e0 \u00e8 soprattutto anticonsumistica. Hanno voluto convincerci che le cose non durano e ci spingono a cambiare ogni cosa il prima possibile. Sembra che siamo nati solo per consumare e, se non possiamo pi\u00f9 farlo, soffriamo la povert\u00e0. Ma nella vita \u00e8 pi\u00f9 importante il tempo che possiamo dedicare a ci\u00f2 che ci piace, ai nostri affetti e alla nostra libert\u00e0. E non quello in cui siamo costretti a guadagnare sempre di pi\u00f9 per consumare sempre di pi\u00f9. Non faccio nessuna apologia della povert\u00e0, ma soltanto della sobriet\u00e0.\u00bb\nSul fenomeno della globalizzazione Mujica sostiene che \u00abNo, non \u00e8 possibile [eliminarla]. Sarebbe come essere contrari al fatto che agli uomini cresce la barba. Ma quella che abbiamo conosciuto finora \u00e8 soltanto la globalizzazione dei mercati. Che ha come conseguenza la concentrazione di ricchezze sempre maggiori in pochissime mani. E questo \u00e8 molto pericoloso. Genera una crisi di rappresentativit\u00e0 nelle nostre democrazie perch\u00e9 aumenta il numero degli esclusi. Se vivessimo in maniera saggia, i sette miliardi di persone nel mondo potrebbero avere tutto ci\u00f2 di cui hanno bisogno. Il problema \u00e8 che continuiamo a pensare come individui, o al massimo come Stati, e non come specie umana.\u00bb\nCoerentemente ad altri osservatori politici Mujica si \u00e8 detto \u00ab... molto preoccupato da un'eventuale vittoria di Donald Trump perch\u00e9 il peso degli Stati Uniti nel mondo \u00e8 tale che i disastri combinati da un presidente statunitense si possono ripercuotere su tutti noi. Per\u00f2 penso anche che il presidente negli Stati Uniti, per fortuna e per disgrazia, ha in fondo poteri abbastanza limitati\u00bb .\nJos\u00e9 Mujica \u00e8 ateo."}
{"id": "2280608", "revid": "1568601", "url": "https://it.wikipedia.org/wiki?curid=2280608", "title": "Michinmahuida", "text": "Il Michinmahuida (detto anche \"Minchinm\u00e1vida\" o \"Michimahuida\") \u00e8 uno stratovulcano nelle Ande, nel sud del Cile, alto 2'404\u00a0m s.l.m. attualmente quiescente. \nLa sommit\u00e0 \u00e8 costituita da una caldera del diametro di 3 chilometri coperta da un ghiacciaio. L'eruzione del vicino vulcano Chait\u00e9n, circa 15 chilometri a est, nel 2008 ha coperto di cenere vulcanica il monte. \nL'ultima eruzione del vulcano fu descritta da Darwin nel 1834. La precedente eruzione fu nel 1724."}
{"id": "2280612", "revid": "1305772", "url": "https://it.wikipedia.org/wiki?curid=2280612", "title": "Cry Baby Cry (The Beatles)", "text": "Cry Baby Cry \u00e8 una canzone dei Beatles contenuta nell'album \"The Beatles\" (meglio noto come \"White Album\" o Album Bianco).\nIl brano.\nOrigine e storia.\nScritta da John Lennon in India durante il corso di meditazione del Maharishi Mahesh Yogi, \"Cry Baby Cry\" rappresenta per certi versi un caso limite. John avrebbe voluto disconoscerla definendola \"spazzatura\", ma in realt\u00e0 il brano \u00e8 molto valido e uno dei migliori scritti dall'autore. Il titolo \u00e8 preso da uno slogan pubblicitario televisivo \"\u00abCry baby cry, make your mother buy\u00bb (piangi bambino piangi, cos\u00ec la mamma compra)\" ma la canzone si evolse ben presto in qualcosa di somigliante alla filastrocca per bambini \"Sing a Song of Sixpence\", dalla quale mutua l'intera strofa \"\u00abThe queen was in the parlour\u00bb\"; nella stessa compaiono anche \"\u00abFour and twenty blackbirds\u00bb\" e \"Blackbird\" \u00e8, curiosamente, un altro brano presente sullo stesso disco. Su questa filastrocca per bambini Agatha Christie modell\u00f2 i delitti per il suo \"A Pocketful of Rye\" (\"Polvere negli occhi\" nella traduzione italiana)\nSignificato.\nLa canzone \u00e8 avvolta in un'atmosfera fiabesca, ispirata ancora una volta allo stile di Lewis Carroll, disseminata di \"nonsense\", come l'inserimento a sorpresa dell'ape e dell'uccello, riferimento secondo un modo di dire anglosassone ai primi rudimenti di educazione sessuale.\nLa canzone include anche alcune creazioni dello stesso Lennon, come la duchessa di Kirkcaldy e il re di Marigold \u2013 Kirkcaldy \u00e8 nel Fife, in Scozia, e i Beatles vi si esibirono, per la precisione al \"Carlton Theatre\", il 6 ottobre del 1963.\nTutto il brano trasuda una straniante atmosfera da brivido, in parte per le ambiguit\u00e0 del suo testo, in parte per il minacciosamente ricorrente si bemolle blues, che non appartiene n\u00e9 al sol maggiore del ritornello n\u00e9 alla sua relativa minore. Nel suo saggio sulle canzoni del gruppo, Ian MacDonald scrive che, fra tutti i Beatles, Lennon era quello che aveva il contatto pi\u00f9 immediato con l'infanzia e che la canzone, \u00abcon la sua ingannevole solarit\u00e0 e le sue misteriose risate dietro porte socchiuse, \u00e8 uno dei frutti pi\u00f9 evocativi di quel canale creativo\u00bb.\n\"Can you take me back?\".\nAl termine della canzone \u00e8 inserito l'accenno di un motivo incompiuto di Paul McCartney realizzato durante una session del \"White Album\" e non incluso nella lista dei brani sulla copertina, basato su varianti di un solo verso: \"\u00abCan you take me back where I came from / Can you take me back? / Can you take me back where I came from / Brother can you take me back?\u00bb\" (\"Puoi riportarmi da dove sono venuto / Puoi riportarmi indietro? / Puoi riportarmi da dove sono venuto / Fratello puoi riportarmi indietro?\")."}
{"id": "2280617", "revid": "1670527", "url": "https://it.wikipedia.org/wiki?curid=2280617", "title": "M6 (rete televisiva)", "text": "M\u00e9tropole 6, pi\u00f9 nota come M6, \u00e8 un canale televisivo francese di propriet\u00e0 della M\u00e9tropole T\u00e9l\u00e9vision. \u00c8 trasmesso in chiaro sulla televisione digitale, via cavo, via satellite e ADSL TV. \u00c8 la seconda rete privata pi\u00f9 vista in Francia, dopo TF1.\nAltri canali legati a M6 e diffusi in altre piattaforme sono: W9 (DTT e cavo), 6ter, M6 Music, M6 Music Black e M6 Music Club (M6 Music Rock e Fun TV sono emittenti del gruppo, ora non pi\u00f9 in onda).\nStoria.\nNel 2001 trasmette il primo reality francese: Loft Story (versione a coppie del format internazionale \"Grande Fratello\")."}
{"id": "2280620", "revid": "287204", "url": "https://it.wikipedia.org/wiki?curid=2280620", "title": "Metamorphoses", "text": ""}
{"id": "2280621", "revid": "729019", "url": "https://it.wikipedia.org/wiki?curid=2280621", "title": "Fiat 28-40 HP", "text": "La 28-40 HP \u00e8 un'autovettura costruita dalla Fiat dal 1907 al 1908. Era una vettura di classe media, e fu commercializzata per completare l'offerta, formata principalmente da vetture di alta gamma e di lusso. Sostitu\u00ec la 24-40 HP.\nMontava un motore biblocco a quattro cilindri da 7358 cm\u00b3 di cilindrata. All'epoca infatti era in uso dalla Case automobilistiche preparare il motore diviso in blocchi distinti poi successivamente saldati insieme per formare il propulsore. L'accensione era a magnete. La velocit\u00e0 massima era compresa tra i 75 e gli 85 km/h, a seconda dei modelli.\nPer soddisfare tutti i tipi di domanda, fu proposta in tre versioni: normale, allungata ed superallungata.\nSempre all'avanguardia della tecnica, la Fiat equipaggi\u00f2 questo modello di un sistema d'accensione a magnete ad alta tensione."}
{"id": "2280625", "revid": "115967468", "url": "https://it.wikipedia.org/wiki?curid=2280625", "title": "'Ndrina Paparo", "text": "La 'ndrina Paparo sarebbe una 'ndrina della 'ndrangheta calabrese che opererebbe a Isola Capo Rizzuto, alleata dei Nicoscia e degli Arena del crotonese e dei Barbaro di Plat\u00ec con una ramificazione nel milanese.\nStoria.\nIl 16 marzo 2009, i carabinieri di Sesto San Giovanni (MI), nell'operazione Isola, iniziata nel 2004, hanno ordinato l'arresto, per vari reati, di pi\u00f9 di 20 persone a Milano, Crotone, Catanzaro e Taranto tra cui associazione a delinquere di stampo mafioso, detenzione e porto illegale di armi, estorsione e tentato omicidio, tra questi i Paparo, alleati dei Nicoscia e degli Arena, accusati di sfruttamento dell'immigrazione, riciclaggio, violenza privata, favoreggiamento di latitanti e atti d'intimidazione nella costruzione delle grandi opere pubbliche della Lombardia, come alcune tratte dell'alta velocit\u00e0 ferroviaria Milano-Venezia. Nel corso dell'operazione sono stati sequestrate armi comuni e da guerra, tra cui un lanciarazzi della NATO, sei societ\u00e0, beni ed attivit\u00e0 commerciali del valore di 10 milioni di euro.\nAd ottobre 2013 nel processo \"Isola\", la corte di Cassazione annulla con rinvio la sentenza richiedendo un nuovo processo d'appello nei confronti dell'imputato Marcello Paparo accusato di associazione mafiosa.\nIl 3 febbraio 2016 la corte d'appello condanna Marcello Paparo a 5 anni e 6 mesi di carcere per minacce, porto d'armi e lesioni ma non per associazione mafiosa."}
{"id": "2280628", "revid": "287204", "url": "https://it.wikipedia.org/wiki?curid=2280628", "title": "T\u00e8o &amp; T\u00e8a", "text": ""}
{"id": "2280639", "revid": "123804852", "url": "https://it.wikipedia.org/wiki?curid=2280639", "title": "Dama dama", "text": "Il daino (Dama dama ), conosciuto anche con il termine arcaico di damma o dama, \u00e8 un mammifero artiodattilo della famiglia dei Cervidi.\nTassonomia.\nLo \"status\" del genere \u00e8 lungi dall'essere chiaramente definito: mentre alcuni studiosi ritengono il genere monospecifico (un'unica specie con due sottospecie, \"Dama dama dama\" e \"Dama dama mesopotamica\"), altri sono pi\u00f9 propensi a considerare il daino mesopotamico come una specie a s\u00e9 stante (\"Dama mesopotamica\"). Una terza corrente, supportata da evidenze di carattere morfologico piuttosto che genetico, sostiene invece l'accorpamento del genere a \"Cervus\", con il rango di sottogenere. Affine al daino attuale (e suo probabile antenato) era il daino di Clacton (\"Dama clactoniana\") del Pleistocene.\nDistribuzione.\nDopo l'ultima era glaciale, la specie era del tutto estinta in Europa e la sua distribuzione comprendeva l'Asia Minore, la Persia, la Mesopotamia e l'Africa del nord; nel corso dei secoli, la specie \u00e8 tuttavia stata a pi\u00f9 riprese introdotta in tutto il Vecchio Continente, dando origine a popolazioni riproduttive un po' in tutta Europa, frutto sia di introduzioni deliberate a scopo venatorio che di fughe dalle tenute aristocratiche in cui questi animali venivano spesso e volentieri allevati. Di queste popolazioni pi\u00f9 antiche sono degne di nota quella di Rodi (caratterizzata da nanismo insulare).\nAl seguito dell'espansionismo europeo nei cinque continenti, vi \u00e8 stata una nuova ondata di introduzione del daino un po' in tutto il mondo: numerose popolazioni alloctone perfettamente adattate si trovano attualmente in Siberia, Stati Uniti, Argentina, Australia, Nuova Zelanda, Figi, Hawaii, Sudafrica e Canada.\nIn Italia.\nIn Italia la specie si estinse alla fine dell'era glaciale, come testimoniato da pitture rupestri del Neolitico presenti un po' in tutta la penisola. La sua presenza non \u00e8 documentata durante il periodo romano, mentre i daini vivevano sicuramente in Italia durante il periodo caldo medievale. Le popolazioni pi\u00f9 antiche presenti sul territorio nazionale sembrerebbero essere, in base al grado di polimorfismo genetico, quelle di San Rossore e di Castelporziano, oltre a quella, oramai estinta, della Sardegna, attualmente rimpiazzata da individui di recente introduzione.\nPopolazioni semiselvatiche di daino sono presenti nella maggior parte dei grossi parchi e riserve italiani, con l'eccezione delle regioni di Abruzzo e Molise.\nDescrizione.\nDimensioni.\nMisura circa 140-160 cm di lunghezza, con un'altezza al garrese di 90\u2013100\u00a0cm; la coda misura circa 20\u00a0cm. Il peso pu\u00f2 sfiorare gli 80\u00a0kg, si mantiene tuttavia solitamente attorno ai 60\u00a0kg.\nAspetto.\nL'aspetto \u00e8 quello tipico dei Cervidi, anche se nell'insieme il daino appare leggermente pi\u00f9 basso e tozzo ed ha il collo in proporzione pi\u00f9 corto rispetto al cervo nobile.\nIl colore del mantello varia a seconda della stagione:\nIl grado di pomellatura dei fianchi \u00e8 assai variabile da individuo ad individuo, anzi la pomellatura pu\u00f2 addirittura essere assente. A testimonianza della totale artificialit\u00e0 delle attuali popolazioni europee, non \u00e8 infrequente notare nei branchi di daini esemplari bianchi, albini, melanici o isabellini.\nDimorfismo sessuale.\nI maschi, oltre a possedere le \"corna\" (il cui nome sarebbe, pi\u00f9 esattamente, \"palchi\"), sono pi\u00f9 grossi e robusti delle femmine: essi possiedono inoltre un pomo d'Adamo ben sviluppato.\nI palchi, presenti solo nei maschi, spuntano a partire dal secondo anno di vita. Essi hanno forma a pala (anche se per i primi anni di vita hanno forma a fuso) e rivolti all'indietro, con punte divergenti. Negli individui pi\u00f9 anziani non \u00e8 infrequente che cominci a crescere una seconda pala rivolta in avanti.\nI palchi cadono fra la fine di marzo e l'inizio di giugno, per essere rapidamente sostituiti da un nuovo paio pi\u00f9 grosso e forte: inizialmente i nuovi palchi sono ricoperti dal cosiddetto velluto e riccamente vascolarizzati, ma con il tempo il velluto si secca ed a partire dal mese di agosto l'animale comincia a strofinarli contro tronchi e rocce per liberarli da tale rivestimento ed essere cos\u00ec pronto per i combattimenti della stagione degli amori.\nBiologia.\nIl daino \u00e8 una specie estremamente adattabile che sopravvive bene in molti ambienti anche se i suoi preferiti sono le aree boschive a prevalenza di latifoglie vicino a radure o spiazzi aperti mentre evita le zone montane con copertura nevosa persistente ed abbondante. &lt;br&gt;\nRispetto al cervo rosso, il daino \u00e8 molto meno \"selvatico\", nel senso che non \u00e8 cos\u00ec diffidente ed in particolare le femmine (che vivono in gruppi anche piuttosto consistenti, assieme ai cuccioli) si possono facilmente osservare anche durante il giorno, risultando scarsamente timorose dell'uomo. I vecchi maschi, che conducono vita perlopi\u00f9 solitaria ed abitano zone pi\u00f9 impervie, sono invece assai prudenti e difficilmente avvicinabili dall'uomo e da altri animali.\nAlimentazione.\nQuesta specie non ha in genere preferenze per quanto riguarda il posto dove vivere e pascolare; si accontenta infatti del cibo che trova ed apporta pochi danni al terreno e alla vegetazione. Il suo nutrimento consiste in erba, foglie, germogli e frutta e certi tipi di funghi. Il daino \u00e8 un ruminante, cio\u00e8 un animale che dopo aver ingoiato il cibo lo rigurgita per poi rimasticarlo pi\u00f9 accuratamente in luoghi riparati e tranquilli. L'alimentazione avviene durante tutta la giornata, anche se dei picchi di ingestione del cibo si hanno durante le prime ore del mattino e al tramonto.&lt;br&gt;\nIl daino \u00e8 un competitore alimentare del cervo: per tale motivo, nelle aree popolate dal cervo, il daino \u00e8 confinato in recinti faunistici.\nRiproduzione.\nIl periodo degli amori dura tra la met\u00e0 di ottobre e l'inizio di novembre: in questo periodo, i maschi, solitamente solitari, si uniscono ai gruppi di femmine e cuccioli, scacciando i giovani maschi (che formano gruppetti monosessuali di 5-6 individui e rimangono ai margini dei territori dei maschi, nella speranza di accoppiarsi con qualche femmina all'insaputa del maschio dominante) e definendo un proprio territorio. I maschi difendono il proprio diritto ad accoppiarsi con le femmine da altri pretendenti, spesso smettono addirittura di alimentarsi per meglio controllare il proprio harem, per rivendicare il possesso del quale fanno risuonare frequentemente il proprio bramito. I combattimenti si svolgono sostanzialmente incrociando i palchi fino al cedimento di uno dei contendenti e seguono un preciso rituale. Questo, oltre che la forma appiattita dei palchi degli adulti fa s\u00ec che soltanto raramente gli animali riportino gravi ferite al termine dello scontro.\nLa femmina pu\u00f2 andare in estro varie volte durante la stagione degli amori, tuttavia essa tende ad accoppiarsi e portare avanti la gravidanza (che dura in media 230 giorni) solo al primo estro stagionale. In prossimit\u00e0 del parto, la femmina si isola dal branco e d\u00e0 alla luce nel folto della macchia un solo cucciolo (ma non sono rari i parti gemellari), il quale \u00e8 in grado di vedere e camminare gi\u00e0 poche ore dopo la nascita.\nLa femmina porta il cucciolo al branco quando esso ha circa 10 giorni di vita: fino a quel momento, il cucciolo viene lasciato da solo ed allattato ogni 4 ore circa, mentre per evitare di essere individuato da eventuali predatori rimane perfettamente immobile e confida nel mantello mimetico e nella caratteristica di non emanare odore. Il piccolo comincia ad ingerire cibi solidi attorno al mese di vita, anche se non pu\u00f2 dirsi completamente svezzato prima dei sette mesi. Il cucciolo diviene indipendente a circa un anno d'et\u00e0, anche se occorrono almeno altri sei mesi prima che esso raggiunga la maturit\u00e0 sessuale: in ogni caso, \u00e8 raro che le femmine si accoppino prima del secondo anno d'et\u00e0, mentre i maschi devono aspettare di aver compiuto almeno quattro anni per poter avere dimensioni del corpo e dei palchi sufficienti da poter sfidare con successo qualche maschio dominante. La speranza di vita dei daini si aggira attorno ai 9-10 anni mentre aumenta se si trovano in cattivit\u00e0.\nVocalizzazione.\nDurante la notte e nel mentre si svolge la stagione degli amori, il daino emette un richiamo particolare: \u00e8 forse meglio descritto come un incrocio tra un rutto forte, un gemito, un russare, uno sbuffo e un ringhio.\nPredatori.\nIn Europa, i daini adulti sono cacciati da lupi e, a volte, da linci , mentre i cuccioli sono vittime di aquile reali e gufi reali; in Asia, invece, i principali predatori sono il leopardo, il cuon e il lupo . Dove sono stati introdotti, i daini cadono vittime di coyote, lupi, coccodrilli e pitoni.\nStato di conservazione.\nIn Italia, la Legge 157 dell'11 febbraio 1992 permette la caccia solo tramite la modalit\u00e0 della caccia di selezione, sulla base di piani di prelievo, elaborati dagli organi provinciali e regionali sulla base dei censimenti.\nNel 2010 la popolazione di daini in Italia era stimata in almeno 17.600 esemplari capi, in diminuzione per gli abbattimenti controllati ."}
{"id": "2280642", "revid": "767487", "url": "https://it.wikipedia.org/wiki?curid=2280642", "title": "The Doors Are Open", "text": "The Doors Are Open \u00e8 un documentario prodotto da Granada TV nel 1968 e raccoglie le immagini dei Doors alla Roundhouse Theatre, e la conferenza stampa alla ICA Gallery di Londra durante il tour europeo. Questo special \u00e8 una sorta di documentario che tenta di inserire i Doors nel clima emotivo e politico del tempo. \"The Doors Are Open\" costituisce un valido ritratto del gruppo visto dalla prospettiva inglese, ai tempi dell'unico tour europeo."}
{"id": "2280643", "revid": "330270", "url": "https://it.wikipedia.org/wiki?curid=2280643", "title": "Fran\u00e7ois F\u00e9nelon", "text": ""}
{"id": "2280647", "revid": "729019", "url": "https://it.wikipedia.org/wiki?curid=2280647", "title": "Istituto di Credito delle Casse di Risparmio Italiane", "text": "L\u2019ICCRI - Istituto di Credito delle Casse di Risparmio Italiane, un tempo conosciuto con la denominazione telegrafica Italcasse, era un istituto di credito di secondo livello costituito dalle Casse di Risparmio nel 1921 con lo scopo di svolgere funzioni di Istituto Centrale della Categoria e investire la liquidit\u00e0 in eccesso raccolta dal sistema delle Casse di Risparmio.\nStoria.\nLe maggiori partecipazioni nell'ente erano quelle della Cariplo (23%), della Carito (14%) e della Carifi (9%).\nNel 1977 l'Italcasse fu al centro di uno scandalo politico-giudiziario (\u201cscandalo Italcasse\u201d): ispezioni della Banca d\u2019Italia portarono alla luce irregolarit\u00e0 nella concessione dei fidi e l'erogazione di \u201cfondi neri\u201d ai partiti politici.\nSuperata questa fase, l'Iccri fu ricapitalizzato e in breve tempo assunse un ruolo di leadership nel Sistema Bancario Italiano costituendo il primo sistema di pagamenti elettronici interbancario (STACRI) da cui prese vita, dalla met\u00e0 degli anni '80, la Rete Nazionale Interbancaria. Tra l'altro l'Iccri svilupp\u00f2 per primo il Bancomat online con controlli sui prelievi in tempo reale (1987); nei primi anni '90 acquis\u00ec da un gruppo di Casse di Risparmio del nord-est il sistema Cassatel che implement\u00f2 fino a farlo diventare il primo esempio di sistema di incassi (Teleincassi) e pagamenti (Telebonifico) in tempo reale, da filiale a filiale di due banche diverse. Nello stesso periodo diede vita a Eufiserv, societ\u00e0 con sede a Bruxelles, per l'interoperativit\u00e0 tra i circuiti di prelevamento di 12 Paesi europei.\nCon la legge 218/90 (Legge Amato - separazione tra l'attivit\u00e0 creditizia e gli scopi benefici/morali), fu sancita la costituzione delle Fondazioni e la privatizzazione attivit\u00e0 creditizie delle Casse di Risparmio. L'Iccri, come tutte le casse di risparmio, fin\u00ec per essere equiparata sostanzialmente agli istituti di credito ordinari (societ\u00e0 per azioni); negli anni successivi, la propriet\u00e0 dell'ICCRI si concentr\u00f2 nelle mani della Cassa di Risparmio di Torino.\nCon la cessione delle quote di maggioranza alla Banca Popolare di Lodi nel 1999, l'Iccri assunse la denominazione di ICCRI-Banca Federale Europea; ad essa, in qualit\u00e0 di sub-holding della Banca Popolare di Lodi, avrebbero dovuto fare capo le banche rete delle ex Casse di Risparmio appartenenti allo stesso Gruppo. Il progetto fu interrotto bruscamente con la costituzione di Banca Eurosistemi e il cambio di indirizzo. Nel 2001 la Popolare di Lodi, con un'operazione \"spezzatino\", ha incorporato le strutture di Banca Eurosistemi relative all'area Finanza e ceduto all'Istituto Centrale delle Banche Popolari Italiane (2004) tutte le attivit\u00e0 sui Sistemi di Pagamento (Centro Applicativo e Banca di Secondo livello)."}
{"id": "2280650", "revid": "339392", "url": "https://it.wikipedia.org/wiki?curid=2280650", "title": "Italcasse", "text": ""}
{"id": "2280651", "revid": "86599", "url": "https://it.wikipedia.org/wiki?curid=2280651", "title": "Cratere Tolstoj", "text": "Tolstoj \u00e8 un cratere d'impatto presente sulla superficie di Mercurio, a 16,24\u00b0 di latitudine sud e 164,66\u00b0 di longitudine ovest. Si distinguono due principali anelli, meno marcati verso nord-nord-est, di circa 356 e 510 km. Un ulteriore tratto d'arco, con diametro di 466\u00a0km, \u00e8 presente verso sud-est.\nIl cratere \u00e8 dedicato allo scrittore russo Lev Tolstoj. A suo volta il cratere d\u00e0 il nome alla maglia H-8, precedentemente nota come \"Phaethontias\" e temporaneamente come \"Tir\"."}
{"id": "2280652", "revid": "123261785", "url": "https://it.wikipedia.org/wiki?curid=2280652", "title": "The Doors Live at the Hollywood Bowl", "text": "The Doors Live At The Hollywood Bowl \u00e8 il concerto parziale dei Doors filmato al Hollywood Bowl di Los Angeles il 5 luglio del 1968. Il concerto fu registrato su un otto piste audio e filmato con pellicola a colori in 16\u00a0mm e ripreso da 4 cineprese. Il team di FOF si occup\u00f2 delle riprese, tra coloro che ripresero il concerto figurano Paul Ferrara alla regia, Frank Lisciandro fotografo e un giovanissimo Harrison Ford occupato ad imbracciare una delle quattro cineprese posizionate intorno al palco del bowl per catturare le varie angolazioni del concerto.\nNell'ottobre del 2012 \u00e8 stato pubblicato \"The Doors: Live at the Bowl 68\" che \u00e8 l'edizione integrale e rimasterizzata del concerto con alcune tracce mai pubblicate prima e diversi contenuti speciali.\nA differenza della precedente versione questa \u00e8 disponibile anche in formato LP, CD audio e Blu-ray.\nTracce.\nEdizione 2012.\nContenuti Speciali"}
{"id": "2280662", "revid": "1234826", "url": "https://it.wikipedia.org/wiki?curid=2280662", "title": "Re dei pirati", "text": ""}
{"id": "2280664", "revid": "2039709", "url": "https://it.wikipedia.org/wiki?curid=2280664", "title": "Deserted Palace", "text": "Deserted Palace \u00e8 il primo album in studio di Jean-Michel Jarre, pubblicato nel 1972.\nSi tratta di un album i cui brani, tutti elettronici e caratterizzati da una forte sperimentazione, sono stati creati per fare da colonne sonore a pubblicit\u00e0 e altri media televisivi.\nNon essendo stato ri-masterizzato, non si trova pi\u00f9 in commercio ed \u00e8 divenuto raro."}
{"id": "2280669", "revid": "767487", "url": "https://it.wikipedia.org/wiki?curid=2280669", "title": "The Doors Live in Europe 1968 DTS", "text": "The Doors: Live in Europe 1968 \u00e8 una raccolta di filmati durante il tour europeo del 1968 in Inghilterra, Germania, Danimarca, compreso lo spezzone di \"Alabama Song\" dove si vedono i 3 Doors che fanno visita alla tomba di Jim Morrison durante il decimo anniversario della sua scomparsa nel 1981 a Parigi al cimitero di P\u00e8re-Lachaise."}
{"id": "2280673", "revid": "729019", "url": "https://it.wikipedia.org/wiki?curid=2280673", "title": "Aimpoint AB", "text": "La Aimpoint AB \u00e8 un'azienda svedese che produce mirini red dot.\nLargamente impiegati dagli eserciti di tutto il mondo, tra cui quelli di Stati Uniti, Francia e Italia, i mirini Aimpoint sono attualmente in dotazione a diverse forze armate NATO.\nModelli.\nTra i numerosi modelli prodotti dalla Aimpoint, quelli che hanno ottenuto maggiore diffusione sono l'Aimpoint CompM2 e CompM4. Il primo \u00e8 stato inoltre inserito nel kit SOPMOD."}
{"id": "2280677", "revid": "729019", "url": "https://it.wikipedia.org/wiki?curid=2280677", "title": "Aringay", "text": "Aringay \u00e8 una municipalit\u00e0 di Terza classe delle Filippine, situata nella Provincia di La Union, nella Regione di Ilocos.\nAringay \u00e8 formata da 24 baranggay:"}
{"id": "2280678", "revid": "305330", "url": "https://it.wikipedia.org/wiki?curid=2280678", "title": "Complesso del Cigno", "text": ""}
{"id": "2280679", "revid": "247222", "url": "https://it.wikipedia.org/wiki?curid=2280679", "title": "Les Granges Br\u00fbl\u00e9es", "text": "Les Granges Br\u00fbl\u00e9es \u00e8 un album di Jean-Michel Jarre, colonna sonora del film \"La mia legge\" (\"Les Granges Br\u00fbl\u00e9es\") con Alain Delon e Simone Signoret. L'album \u00e8 uscito originariamente nel 1973 con l'etichetta \"Eden Roc\", ed \u00e8 stato ripubblicato nel 2003 dalla \"Disques Dreyfus\". L'album \u00e8 facilmente riconoscibile come colonna sonora, dato che le tastiere elettroniche riprendono in continuazione lo stesso leitmotiv per farne variazioni."}
{"id": "2280681", "revid": "110157", "url": "https://it.wikipedia.org/wiki?curid=2280681", "title": "Bay\u00e1n persiano", "text": "Il Bay\u00e1n persiano () \u00e8, assieme al Bay\u00e1n arabo, una delle principali opere del B\u00e1b, il fondatore del B\u00e1bismo e precursore di Bah\u00e1'u'll\u00e1h, scritta in persiano; il B\u00e1b scrisse anche il Bay\u00e1n arabo, un'opera pi\u00f9 breve in arabo.\nContenuto.\nIl Bay\u00e1n persiano fu scritto attorno tra il 1847 e il 1848 mentre era imprigionato a Maku, nel nord-ovest dell'Azarbaijan occidentale, una provincia dell'Iran.\nIl libro contiene elementi della legge babista, discussioni di argomenti religiosi e l'esaltazione di \"Colui che Dio render\u00e0 manifesto\".\nIl Bay\u00e1n persiano \u00e8 uno dei primi scritti del B\u00e1b in cui rivendica chiaramente di essere il Dodicesimo Imam e il Mahdi, la figura messianica che gli Sciti aspettavano, e dichiara l'abrogazione della rivelazione islamica e della legge islamica.\nTutto il libro ruota attorno alla glorificazione di \"Colui che Dio render\u00e0 manifesto\", con la promessa della venuta di un pi\u00f9 grande profeta, una Manifestazione di Dio..\nShoghi Effendi considerava questo testo una \"eulogia del Promesso\" e che aveva abrogato le leggi dell'Islam e profetizzato l'avvento della Fede Bahai.\nSuddivisione.\nIl libro avrebbe dovuto essere suddiviso in diciannove unit\u00e0 a loro volta suddivise in diciannove capitoli ciascuna, per un totale di 361 sezioni, ma rimase incompleto terminando con la nona unit\u00e0.\nI Bahai considerano il \"Kit\u00e1b-i-\u00cdq\u00e1n\" di Bah\u00e1'u'll\u00e1h il completamento del \"Bay\u00e1n persiano\"."}
{"id": "2280683", "revid": "729019", "url": "https://it.wikipedia.org/wiki?curid=2280683", "title": "Bacnotan", "text": "Bacnotan \u00e8 una municipalit\u00e0 di Prima classe delle Filippine, situata nella Provincia di La Union, nella Regione di Ilocos.\nBacnotan \u00e8 formata da 47 baranggay:"}
{"id": "2280684", "revid": "22475", "url": "https://it.wikipedia.org/wiki?curid=2280684", "title": "Elena Torre", "text": "Biografia.\n Collabora con la pagina di Societ\u00e0 &amp; Cultura del quotidiano Il Tirreno, e con Mangialibri dove si occupa di recensioni librarie e interviste. Nel 2005 il suo racconto \"Prima dell'alba\" viene selezionato nel Concorso Racconti nella Rete e viene pubblicato in un'antologia edita da Newton &amp; Compton. \nNel marzo 2007 un suo racconto entra a far parte dell'antologia \"Eva Noir\". Nel luglio 2007 esce il suo secondo romanzo, \"Al largo di strane convinzioni\", edito da Sassoscritto Editore. Nel 2008 viene pubblicato il libro \"Giorgio Gaber. L'ultimo sileno\", un piccolo saggio sul cantautore, con la prefazione di Paolo Dal Bon, presidente della Fondazione Gaber, che ha vinto la medaglia di bronzo al XXVI Premio Firenze Europa nella categoria della saggistica.\nNel 2009 ha scritto insieme ad Anna Marani,\" Erode e la psicopatia dell'allenamento\", un poliziesco ambientato in Versilia con protagonisti il commissario Vincenzo Biagini e il Maresciallo Puccinelli. I proventi della vendita sono stati donati alla Croce Verde di Viareggio, la cui sede \u00e8 stata fortemente danneggiata nell'incidente ferroviario del 29 giugno 2009. L'anno successivo le due hanno pubblicato \"L'Eroe\", di nuovo con protagonista Biagini. \u00e8 anche autrice dello spettacolo teatrale Il cuore in bocca, \"Episodi di violenza quotidiana\" scritto per la cantante Lighea : Lo spettacolo viene messo in scena nel novembre 2010.\nA giugno 2011 \u00e8 uscito il terzo e ultimo capitolo della saga dedicata alle avventure del commissario Biagini e del maresciallo Puccinelli, dal titolo \"E3\". A luglio ha debuttato al Festival Asti Teatro 33 lo spettacolo \"Gaber, io e le cose\" ideato dalla Torre con Maria Laura Baccarini A maggio 2012 \u00e8 uscito in coedizione Romano Editore e Darwin Edizioni il libro di favole \"Storie dei cinque elementi\" , scritto ancora una volta a quattro mani con la scrittrice Anna Marani. Il libro, illustrato dalla illustratrice Iole Eulalia Rosa, \u00e8 corredato da due cd in cui personaggi noti del mondo dello spettacolo e della musica, da Fiorello ad Elisa, da Aldo, Giovanni e Giacomo a Giorgia, hanno prestato le loro voci e dato vita ai personaggi del libro, come il Capitan Fieragoccia, il Cavaliere senza armatura o il Principino Frizz. \n, \"premio internazionale assegnato ogni anno a personalit\u00e0 scientifiche e politiche che pi\u00f9 delle altre si sono distinte nella difesa dell'ambiente e della qualit\u00e0 dell'aria nel loro paese\". Alla cerimonia avvenuta in Campidoglio il 22 gennaio 2013 sono state premiate le due autrici, Elena Torre e Anna Marani, e l'illustratrice Iole Eulalia Rosa. "}
{"id": "2280687", "revid": "599013", "url": "https://it.wikipedia.org/wiki?curid=2280687", "title": "Ofatumumab", "text": "Lofatumumab, DCI con i marchi \"HuMax-CD20\" e \"ARZERRA\" \u00e8 un farmaco appartenente alla classe degli anticorpi monoclonali; il suo bersaglio \u00e8 la proteina CD20.\nQuesto nuovo farmaco non \u00e8 ancora in commercio poich\u00e9 \u00e8 in Fase III di sperimentazione clinica. A differenza del rituximab, l'ofatumumab \u00e8 costituito completamente da anticorpi umani.\nViene utilizzato a livello ospedaliero e solo in alcuni centri specializzati nel trattamento del linfoma non Hodgkin delle cellule B, nelle leucemie delle cellule B e in talune malattie autoimmuni.\nStoria.\nL'ofatumumab \u00e8 stato sviluppato da una societ\u00e0 danese specializzata in biotecnologie Genmab A/S e, in seguito all'analisi dei dati di sicurezza ed efficacia prodotti dagli studi clinici, \u00e8 stato approvato dalla Food and Drug Administration statunitense nel 2004 e dall'Agenzia europea per i medicinali (EMA) nel febbraio del 2009 per i pazienti affetti da linfoma non Hodgkin a cellule B, resistenti ad altri protocolli chemioterapia.\nAttualmente viene distribuito da GlaxoSmithKline solo nei paesi dove il farmaco \u00e8 stato autorizzato per la sperimentazione clinica, USA e Unione europea.\nIndicazioni.\nL'ofatumumab agisce sui linfociti B, distruggendo sia le cellule normali che quelle maligne; per tale ragione \u00e8 utilizzato per il trattamento di malattie caratterizzate per avere un elevato numero di cellule B, cellule B iperattive o cellule B disfunzionali.\nLa maggior parte dei pazienti trattati con ofatumumab soffre di patologie neoplastiche come la leucemia ed il linfoma.\nNon mancano impieghi nelle malattie autoimmuni. Infatti il farmaco ha mostrato efficacia nel trattamento dell'artrite reumatoide in studi clinici controllati.\nMeccanismo d'azione.\nL'anticorpo si lega al \"cluster di differenziazione 20\" (CD20), espresso sulle cellule B, sin dalla fase precoce di differenziazione; il CD20 \u00e8 invece assente sulle plasmacellule nella fase finale della differenziazione. Pur essendo l'esatta funzione del CD20 ignota, sembrerebbe che il complesso proteico giochi un ruolo importante nel flusso del calcio (Ca2+) attraverso la membrana cellulare, mantenendo la concentrazione intracellulare degli ioni calcio e consentendo cos\u00ec l'attivazione delle cellule B.\nResta poco chiaro l'esatto meccanismo d'azione del farmaco, ma \u00e8 stato possibile rilevare che gli effetti combinati conducono all'eliminazione delle cellule B (incluse quelle maligne) dall'organismo, permettendo cos\u00ec lo sviluppo di una nuova popolazione cellulare sana dalle cellule staminali della linea linfoide.\nEventi avversi.\nTra i pi\u00f9 gravi eventi avversi (che possono condurre a morte o handicap, sono stati segnalati:\nNon ci sono segnalazioni di gravi effetti collaterali o indesiderati o avversi poich\u00e9 il farmaco \u00e8, ancora, in fase III. Tali eventi saranno segnalati solo dopo il superamento della Fase III e quindi dopo la commercializzazione Fase IV."}
{"id": "2280691", "revid": "287204", "url": "https://it.wikipedia.org/wiki?curid=2280691", "title": "Oxygene", "text": ""}
{"id": "2280692", "revid": "729019", "url": "https://it.wikipedia.org/wiki?curid=2280692", "title": "Bagulin", "text": "Bagulin \u00e8 una municipalit\u00e0 di Quinta classe delle Filippine, situata nella Provincia di La Union, nella Regione di Ilocos.\nBagulin \u00e8 formata da 10 baranggay:"}
{"id": "2280701", "revid": "287204", "url": "https://it.wikipedia.org/wiki?curid=2280701", "title": "Bayan persiano", "text": ""}
{"id": "2280702", "revid": "729019", "url": "https://it.wikipedia.org/wiki?curid=2280702", "title": "Balaoan", "text": "Balaoan \u00e8 una municipalit\u00e0 di Seconda classe delle Filippine, situata nella Provincia di La Union, nella Regione di Ilocos.\nBalaoan \u00e8 formata da 36 baranggay:"}
{"id": "2280703", "revid": "36426", "url": "https://it.wikipedia.org/wiki?curid=2280703", "title": "Chiesa dei Santi Pietro e Paolo (Castello Roganzuolo)", "text": "La chiesa monumentale dei Santi Pietro e Paolo \u00e8 l'edificio sacro pi\u00f9 importante di Castello Roganzuolo, nel comune di San Fior, in provincia di Treviso e diocesi di Vittorio Veneto.\nSi innalza sul colle pi\u00f9 elevato del paese, a 119 m s.l.m., laddove nel medioevo sorgeva il Castello di Reggenza.\nLe vie d'accesso.\nL'accesso al cortile della chiesa \u00e8 possibile in automobile attraverso via Castello di Regenza: la strada si imbocca all'intersezione di via Pomponio Amalteo con via Rividella, con una lieve pendenza; essa conduce prima al piazzale della canonica e poi, attraverso uno scenografico viale di tigli, inserito tra il vigneto della parrocchiale e le siepi tra le quali s'intuiscono l'abitato di Colle Umberto e le Prealpi bellunesi, la strada termina nel cortile della pieve.\nAltra via, solo pedonabile, \u00e8 una ripida rampa sterrata che consente l'accesso da sud. Un tempo costeggiata da vecchi tigli, il cui controverso abbattimento nel 2014 ha suscitato malcontento e polemiche, la rampa collega direttamente il cimitero e Borgo Gradisca alla chiesa, ponendosi come naturale continuazione della Cal del Val\u00f2n.\nEsterno.\nLa facciata e i \"caste\u00e0ri\".\nLa facciata \u00e8 neoromanica e risale agli anni 1890. Fu alla fine del XIX secolo (1898) che la comunit\u00e0 di Castello Roganzuolo, quando la parrocchia era retta da don Luigi Colmagro (parroco di Castello Roganzuolo dal 1886 al 1916), si adoper\u00f2 al fine di allungare la chiesa. Operazione non facile, data la sua posizione, sulla sommit\u00e0 di un colle.\nTuttavia, il problema fu risolto coll'edificazione di otto arcate sul declivio dell'altura, allungando il piazzale della chiesa di circa trenta metri sopra quelli che prendono il nome gergale di \"caste\u00e0ri\".\nLa parte frontale della chiesa \u00e8 a capanna, con un frontone non decorato ma separato da una sottile cornice dagli elementi sottostanti: questi sono un piccolo rosone, sopra il portale, e due finestrelle laterali a mezzaluna.\nUnica decorazione, ai lati del semplice portale rettangolare e chiuso da un portone ligneo a due ante, sono quattro sottili semicolonne, probabilmente appartenenti alla facciata precedente all'allungamento della chiesa.\nInterno.\nL'interno della pieve, costituito da una navata coperta a capriate lignee, dal presbiterio e da cinque cappelle laterali, assume grande importanza artistica, in quanto ospita numerose opere di pittori grandi e minori della tradizione veneta: si tratta di nomi come Tiziano Vecellio, Francesco da Milano, Francesco Frigimelica il vecchio.\nGli affreschi del presbiterio.\nL'attuale presbiterio della pieve \u00e8, assieme alla torre campanaria, l'unico elemento superstite dell'antico Castello di Reggenza, del quale era cappella dal XII secolo. Dopo la distruzione del castello, nel 1337, la cappella non fu dismessa, fu anzi ampliata nel 1490, con un allungamento di sei metri: sulla scia di tale ampliamento e della nascita di una vera e propria chiesa, intorno al 1535 fu richiesta la mano di Francesco da Milano, gi\u00e0 autore nel 1511 di parte degli affreschi della Scuola dei Battuti di Conegliano, al fine di abbellire e rendere comunicative le pareti e le quattro campate della volta a crociera di quello che era divenuto il coro della pieve.\nLe scene dipinte, incentrate su vicende riguardanti i santi protettori Pietro e Paolo, sono numerose e in stato di buona conservazione, anche grazie ai restauri in corso tra autunno 2009 ed primavera 2010.\nSecondo la chiave di lettura proposta dal critico Antonio Soligon, le vicende narrate dal ciclo di affreschi partono dal lato sinistro della parete di fondo, salgono sulla volta e scendono sul lato destro della parete di fondo, per poi proseguire sulle due pareti laterali, prima la destra e poi la sinistra, le cui immagini, all'interno di una coerente poetica, sono sul piano simbolico l'una l'opposto dell'altra.\nLa parete di fondo.\nIl fondo \u00e8 tagliato centralmente da una torre dalla base diroccata e culminante nell'immagine di Dio Padre con le braccia aperte verso la chiesa. Pi\u00f9 d'una sono le letture possibili e coesistenti:\nA sinistra della torre centrale si svolgono le prime due scene della vita di Pietro, di discendenza evangelica:\nA destra della torre centrale si svolgono le seconde due scene della vita di Pietro, tratte dagli \"Atti degli Apostoli\":\nLa volta.\nAi lati dei quattro settori della volta, sono posizionati due medaglioni, a fare da cornice alle scene; vi sono raffigurati in ciascuno un simbolo dei quattro evangelisti e un ritratto di un padre della Chiesa, secondo i seguenti accoppiamenti (in senso orario): leone (Marco) - San Gerolamo; aquila (Giovanni) - Sant'Agostino; toro (Luca) - Sant'Ambrogio; angelo (Matteo) - San Gregorio Magno.\nAl centro dei quattro settori hanno luogo rispettivamente le seguenti scene evangeliche:\nA racchiudere il tutto quattro spessi costoloni si congiungono al centro della volta, dove un bassorilievo contiene le chiavi del Regno: come a dire al fedele che per raggiungere il regno dei cieli bisogna seguire il duro e lungo cammino di fede narrato dall'affrescatura.\nLe pareti laterali.\nParete di destra: pi\u00f9 scene rappresentanti il \"Martirio dei Santi Pietro e Paolo\".\nParete di sinistra: scena discussa, forse del trionfo dei santi Pietro e Paolo; tradizionalmente detta \"La visione di Costantino\".\nI due affreschi della navata.\nAttribuiti a Giacomo Rota sono due affreschi molto rovinati causa le coperture a intonaco alle quali sono stati sottoposti nei secoli. Le due pitture si trovano, una di fronte all'altra, ai lati dell'arcone del presbiterio e, come testimoniato da un'iscrizione interna a uno dei due affreschi, la loro datazione \u00e8 1575. Le due scene sono tratte (al contrario di quelle della volta) dall'Antico Testamento e sono inscrivibili nel tema dell'obbedienza, anche forzata, al volere divino.\nLe cappelle laterali.\nLe cappelle di destra sono due, risalenti al secondo ampliamento della chiesa. In esse sono contenute due pale, una di anonimo veneto del XVI secolo, l'altra del Frigimelica, \"Beata Vergine con San Rocco e San Sebastiano\" (1620), entrambe restaurate tra anni Novanta e Duemila.\nLe capelle di sinistra sono tre, risalenti al XVI secolo e successivamente murate. Furono scoperte in occasione di restauri novecenteschi e riadattate.Le prime due cappelle che si incontrano muovendo verso l'abside sono comunicanti: in esse sono collocati due altari dedicati rispettivamente al Sacro Cuore e alla Madonna di Lourdes. In esse ha sede la tastiera dell'organo e vi si raccoglie il coro parrocchiale, durante le messe solenni. Qui inoltre si custodisce l'altra pala del Frigimelica, \"San Nicol\u00f2 con Sant'Elena imperatrice e San Giuseppe\" (1620).La terza cappella contiene il fonte battesimale e, dagli anni Ottanta, la cornice dorata originale del trittico tizianesco con le copie delle tele (XX secolo).\nLa Pala di Tiziano.\nLe tele originali sono conservate nel \"Museo Diocesano d'Arte Sacra \"Albino Luciani\"\" di Vittorio Veneto, tuttavia nella chiesa parrocchiale di Castello sono visibili le copie del trittico e della cimasa, inserite nel contesto originale: un'elegante cornice lignea intagliata e dorata nel XVI secolo, sulla base della quale vi sono gli stemmi di Mons. Francesco Barbaro e di Mons. Jeronimo Grimani.\nLe tele, dipinte a olio, presentano le seguenti disposizione e misure:\nL'opera fu commissionata nel 1543, ma consegnata dopo lunghe peripezie sul piano economico, da relazionare coll'edificazione della casa di Col di Manza, solo nel 1549, luogo strategico per il pittore, sia sul piano artistico sia sul piano economico.\nMalgrado il restauro, lo stato delle tele originali \u00e8 pessimo, causa le vicissitudini della Grande Guerra, quando il parroco di allora, Giovanni Pizzinato, fu costretto a nascondere i dipinti del Tiziano in un tragicamente umido sottotetto.\nLe non buone condizioni dell'opera rendono difficile anche il lavoro della critica, che discute sull'attribuzione: l'orientamento definitivo sembra verso l'attribuzione alla scuola di Tiziano.\nLe acquasantiere e il battistero.\nVi sono due acquasantiere, una per ingresso, marmoree e di colore bianco. La loro semplicit\u00e0 si accorda con lo stile sobrio degli ingressi e della navata.\nIl battistero di marmo, vasca di forma circolare e povera di decorazioni, presenta sulla sommit\u00e0 una scultura lignea di Giovanni Battista.\nIl campanile.\nPosto anch'esso sul colle, presso il lato sud della chiesa, l'attuale campanile \u00e8 una torre medievale, unico elemento superstite del castello caminese (assieme alla cappella), poi nei secoli trasformato in torre campanaria: \u00e8 il simbolo di Castello Roganzuolo e il ricordo di antichissime vicende storiche.\nSacerdoti dal 1534 agli anni Duemila.\nDi seguito sono elencati i parroci documentati nei registri della Luminaria di Castello Roganzuolo, a partire dal XVI secolo, oggetto di una dettagliata pubblicazione curata nel 1998 da Basilio Sartori, in occasione del cinquantesimo di sacerdozio di don Vittorio Bottan."}
{"id": "2280707", "revid": "224230", "url": "https://it.wikipedia.org/wiki?curid=2280707", "title": "Bangar", "text": ""}
{"id": "2280719", "revid": "729019", "url": "https://it.wikipedia.org/wiki?curid=2280719", "title": "Bangar (La Union)", "text": "Bangar \u00e8 una municipalit\u00e0 di Terza classe delle Filippine, situata nella Provincia di La Union, nella Regione di Ilocos.\nBangar \u00e8 formata da 33 baranggay:"}
{"id": "2280720", "revid": "767487", "url": "https://it.wikipedia.org/wiki?curid=2280720", "title": "NATO Stock Number", "text": "Con NATO Stock Number (italiano \u00e8 anche indicato Numero Unico di Codificazione NATO) si indica un codice numerico a 13 cifre che identifica ciascun articolo di rifornimento inventariato dal ministero/dipartimento della difesa di vari Stati membri della NATO. \nIn accordo allo \"Standardization Agreement\" (STANAG), il codice deve essere utilizzato obbligatoriamente in tutti i paesi dell'Organizzazione del Trattato Nord Atlantico.\nLe cifre.\nLe 13 cifre possono essere suddivise in tre gruppi:"}
{"id": "2280724", "revid": "201394", "url": "https://it.wikipedia.org/wiki?curid=2280724", "title": "Doppiov\u00f9", "text": "Doppiov\u00f9 \u00e8 stato un mensile edito dalla Arnoldo Mondadori Editore tra il 1976 e il 1978.\nStoria di Doppiov\u00f9.\nIl grande successo del neonato quotidiano La Repubblica, sempre della Mondadori, aveva rivelato l'esistenza di un vasto mercato di \"sinistra\", e venne cos\u00ec progettata e diretta da Maria Antonietta Dell'Aquila una rivista che si occupasse di tematiche giovanili tipiche di quegli anni, come la droga, la politica, il lavoro dei giovani, l'universit\u00e0 e le riforme scolastiche, i metodi di contraccezione. Ci\u00f2 era unito ad articoli su musica (fu tra le prime riviste italiane ad occuparsi del fenomeno punk), cinema e teatro, senza disdegnare i viaggi lungo lo stivale d'Italia e i mercatini dove comprare cibo e mercanzie a poco, oltre a qualche pregevole fumetto italiano e la pagina degli annunci presentata dal personaggio \"Ciccioriccio\", in seguito passato al mensile Duepi\u00f9.\nMolto curata e innovativa nella parte grafica, era una rivista certo impegnata politicamente, con pregi e difetti, tra i quali una certa ingenuit\u00e0 unita ad uno \"snobismo\" caratteristico della cultura underground degli anni settanta in Italia. Pur senza mai arrivare a posizioni estremiste -un dato che certo negli anni di piombo gli alien\u00f2 le simpatie di quel pubblico giovanile che intendeva raggiungere- ebbe vita breve ma intensa.\nEssendo stata stampata su carta comune e deteriorabile, ne rimangono attualmente in circolazione poche copie."}
{"id": "2280728", "revid": "729019", "url": "https://it.wikipedia.org/wiki?curid=2280728", "title": "Bauang", "text": "Bauang \u00e8 una municipalit\u00e0 di Prima classe delle Filippine, situata nella Provincia di La Union, nella Regione di Ilocos.\nBauang \u00e8 formata da 39 baranggay:"}
{"id": "2280730", "revid": "2226415", "url": "https://it.wikipedia.org/wiki?curid=2280730", "title": "Massimo Lopez", "text": "Ha fatto parte del \"Trio\" con Anna Marchesini e Tullio Solenghi, con il quale ha lavorato dal 1982 al 1994, proseguendo successivamente la sua carriera artistica da solo.\nBiografia.\nInfanzia.\nMassimo Lopez nasce nel 1952 ad Ascoli Piceno, dove per un breve periodo i suoi genitori, entrambi napoletani, si erano trasferiti per motivi di lavoro; con la famiglia cambia molte citt\u00e0 trasferendosi definitivamente all'et\u00e0 di 11 anni a Roma. \u00c8 fratello del doppiatore Giorgio Lopez, Alessandro Lopez (suo agente e produttore), Stefano Lopez e Marcello Lopez.\nCarriera.\nFormatosi presso la Scuola del Teatro Stabile di Genova, assieme a Tullio Solenghi e Anna Marchesini fonda nel 1982 il celebre gruppo teatrale Il Trio. Il loro primo lavoro di successo \u00e8 \"Helzapoppin\", su Radio 2 (dal musical \"Hellzapoppin\"' e dall'omonimo film del 1941 di Henry C. Potter). Nel 1985, il Trio fu scelto per 8 puntate televisive del variet\u00e0 \"Tastomatto\" affiancando Pippo Franco. Qui nacquero molti degli \"sketch\" che li resero famosi, come le celebri interpretazioni telegiornalistiche e pubblicitarie dei personaggi del piccolo schermo.\nIn seguito partecipano a varie trasmissioni televisive, sull'onda del successo da \"Tastomatto\" e \"Domenica in\". Con le 40 puntate di \"Domenica in\" nel 1985/1986, il Trio viene onorato come \"Rivelazione dell'Anno\". Sempre nello stesso anno partecipano a \"Fantastico 7\", rimasto famoso come la migliore edizione nonostante lo sketch considerato offensivo nei confronti della madre di Ruhollah Khomeyni. Questo gli varr\u00e0 un articolo sulla rivista statunitense \"Variety\" e alcuni spettacoli oltreoceano, al Lincoln Center di New York e a Buenos Aires.\nLopez partecipa, sempre con il Trio, a tre edizioni del Festival di Sanremo, nel 1986, 1987 e 1989. Sono attivi per anni sia in teatro sia in spettacoli televisivi, come \"Allacciare le cinture di sicurezza\" nel 1987 e \"In principio era il trio\" nel 1991. Entrambi i lavori ottennero un buon successo di critica e pubblico, \"Allacciare le cinture di sicurezza\" fu anche premiato con un \"Biglietto d'Oro\".\nLa loro fama raggiunge il culmine nel 1990 con la parodia de \"I promessi sposi\", rilettura dell'omonimo romanzo manzoniano, trasmesso su Rai 1 in cinque puntate, con picchi di ascolto di 17 milioni di persone. Lo scioglimento del Trio avvenne tra il 1994 e il 1995, anche se i tre continuarono a collaborare in qualche occasione; memorabile il ritorno sugli schermi per la commemorazione dei 25 anni di attivit\u00e0, avvenuto nel 2008 con la trasmissione \"Non esiste pi\u00f9 la mezza stagione\".\nDurante lo spettacolo \"Jazz e dintorni\" tenuto a Trani il 27 marzo 2017, l'attore \u00e8 stato colto da un malore in scena ed \u00e8 stato subito ricoverato per sintomi di infarto: dopo un rapido soccorso \u00e8 stato sottoposto a un intervento di angioplastica e in seguito trasferito in un centro riabilitativo cardiologico. Ripresosi completamente, torna in teatro gi\u00e0 a met\u00e0 maggio.\nNel settembre 2020 pubblica l'autobiografia \"Stai attento alle nuvole. La mia vita in viaggio\". A dicembre dello stesso anno \u00e8 la voce narrante del lungometraggio inserito nell'album del cantante Valerio Scanu, Canto di natale.\nDal 10 Ottobre 2021 Massimo Lopez e Tullio Solenghi fanno parte del cast fisso della trasmissione televisiva \"Che tempo che fa\" su Raitre. Dal 12 Novembre riprender\u00e0 la tourn\u00e8e teatrale dello spettacolo \"Massimo Lopez e Tullio Solenghi Show\"\nOpere.\nTeatro.\nFratello minore dell'attore e doppiatore Giorgio Lopez (vissuto dal 16 febbraio 1947 al 10 agosto 2021 a sua volta padre dei doppiatori Gabriele e Andrea) e di Alessandro Lopez, suo agente e produttore dal 1993, rappresentato dalla Stemal Srl, ha esordito a teatro nel 1975 con \"Il fu Mattia Pascal\" di Luigi Pirandello, accanto ad attori come Giorgio Albertazzi e Lina Volonghi. Nel corso degli anni settanta e nei primi anni ottanta, prima della nascita del Trio, ha partecipato a numerose rappresentazioni teatrali, tra le quali \"L'anitra selvatica\" di Henrik Ibsen con la regia di Luca Ronconi, \"Il borghese gentiluomo\" di Moli\u00e8re con \"Carlo Cecchi\", \"I due gemelli veneziani\" di Carlo Goldoni con Alberto Lionello, \"La Donna Serpente\" di Carlo Gozzi con la regia di Egisto Marcucci, \"Rosa Luxemburg\" regia di Luigi Squarzina con Adriana Asti e Alessandro Haber.\n, scritti, diretti e interpretati da Massimo Lopez, Anna Marchesini e Tullio Solenghi. Dal 2003 al 2005 ha interpretato, insieme con Tullio Solenghi, \"La strana coppia\" di Neil Simon, prodotto da Alessandro Lopez e Angelo Tumminelli per la Stemal Srl con la regia di Gianni Fenzi. Dal 2005 porta nei teatri di tutta Italia \"Ciao Frankie\", un tributo a Frank Sinatra, prodotto da Alessandro Lopez per la Stemal Srl con la regia di Giorgio Lopez. Con la regia di Giorgio Lopez e la produzione di Alessandro Lopez per la Stemal Srl nel 2006 ha realizzato \"Oh Romeo\" di Ephraim Kishon.\nNella stagione 2009/2010 ha portato in tour lo spettacolo \"Ciao Frankie\", che \u00e8 stato rappresentato anche negli U.S.A. a Miami. Nel luglio 2010 ha vinto il premio Leggio d'oro Alberto Sordi. Nel 2013 \u00e8 tornato in scena con lo spettacolo \"Varie-Et\u00e0\". Nelle stagioni 2014 e 2015 Lopez rappresenta nei vari teatri italiani \"Sing and Swing\", concerto-spettacolo con la \"Big Band Jazz Company\", diretta dal maestro Gabriele Comeglio. Il 24 marzo 2017, mentre sta recitando in uno spettacolo a Trani, viene colpito da un infarto: ricoverato d'urgenza ad Andria, viene sottoposto a un intervento di angioplastica. Nel 2017 e nel 2018, insieme con Tullio Solenghi, \u00e8 impegnato nel tour \"Massimo Lopez e Tullio Solenghi Show\". Il Tour prosegue anche nella stagione 2021/22.\nTelevisione.\nHa partecipato a numerose trasmissioni TV insieme con Anna Marchesini e Tullio Solenghi - il celebre Trio -, tra cui \"Tastomatto\" (1984), \"Domenica in\" (1985) e \"Fantastico 7\" (1986). Sempre con il Trio \u00e8 stato ospite fisso in tre edizioni del Festival di Sanremo: nel 1986, nel 1987 e nel 1989.\nDel 1990 \u00e8 \"I promessi sposi\", parodia dell'omonimo romanzo di Alessandro Manzoni, scritta e diretta dal gruppo comico. Successivamente allo scioglimento del Trio \u00e8 stato protagonista e conduttore di diversi programmi televisivi Rai e Mediaset: \"Massimo ascolto\" su Rai 2 (1994), \"Scherzi a parte\" su Canale 5 (nel 1995 con Teo Teocoli e nel 1997 - con Lello Arena), \"I guastafeste\" su Canale 5 (1996). Sempre nel 1996 conduce \"Viva Napoli\" con Mike Bongiorno, \"Buona Domenica\" su Canale 5 (1998-1999), e \"Fantastica italiana\" su Rai 1 assieme a Mara Venier (2000).\n\u00c8 stato protagonista di diverse fiction e sitcom televisive, tra cui \"Un uomo in trappola\" (1984) per Rai 1, \"Professione fantasma\" (1997) per Italia 1. Sempre nel 1997 lo vediamo nel cast di \"Beautiful\", la soap opera che va in onda da anni su Canale 5, \"Compagni di scuola\" (2001) per Rai 2 e \"Max &amp; Tux\" - in cui rinnova la collaborazione con Solenghi - (2002) per Rai 1.\nNel 1986, 1987, 1989 \u00e8 stato ospite fisso del \"Festival di Sanremo\" con il \"Trio\". Nel 1994 presenta su Rai 2 \"Massimo ascolto\" e incide con Mina il brano \"Noi\". Nel 1995 su Canale 5 presenta \"Scherzi a parte\" con Teo Teocoli e nel 1997 con Lello Arena. Sempre nel 1995 a New York \"Una giornata con Woody Allen\" Rai 1. Lopez nei panni di inviato speciale, intervista il celebre attore statunitense.\nNel 2001 \u00e8 tra i protagonisti della fiction \"Compagni di scuola\" per Rai 2; sempre su Rai 2 partecipa all'edizione del 2002 di \"Quelli che... il calcio\". Nel 2005 conduce \"Striscia la notizia\" assieme a Tullio Solenghi, mentre nel 2007 partecipa al talent show \"Ballando con le stelle\". Nel 2008 ritorna in televisione su Rai 1 col programma \"Non esiste pi\u00f9 la mezza stagione\" con Tullio Solenghi e Anna Marchesini per festeggiare i 25 anni dalla nascita del Trio.\nNel 2012 protagonista nella mini serie TV su Rai 1 \"Le mille e una notte - Aladino e Sherazade\", con Marco Bocci per la regia di Marco Pontecorvo. Nel 2013 diventa la voce italiana di Homer Simpson in sostituzione dello scomparso Tonino Accolla. Nel marzo del 2014 torna protagonista su Rai 1 con il talent-show \"La Pista\" condotto da Flavio Insinna. Dall'11 settembre 2015 \u00e8 concorrente del programma \"Tale e quale show\", condotto da Carlo Conti su Rai 1.\n\u00c8 stato testimonial di una serie di spot pubblicitari per SIP (prima) e Telecom Italia (poi), nei quali interpretava il ruolo di un condannato a morte che chiede di fare un'ultima telefonata di fronte al plotone di esecuzione. Lo spot, ideato dall'agenzia Armando Testa, \u00e8 stato premiato nel 1994 al Cannes Lions International Award con il Leone d'Oro, il massimo riconoscimento nel mondo della pubblicit\u00e0. Questa campagna si chiuse con la pubblicit\u00e0 natalizia del 1999, in onda anche nei primi giorni del 2000 per poi essere brevemente ripresa nel 2008 con Christian De Sica nel ruolo del prigioniero.\nDal 10 Ottobre 2021 Massimo Lopez e Tullio Solenghi fanno parte del cast fisso della trasmissione televisiva \"Che tempo che fa\" su Raitre. \nRadio.\nNel 1983 il Trio, Lopez, Marchesini, Solenghi conducono il programma \"Helzapoppin Radio2\" che render\u00e0 celebre il gruppo in tutta Italia. Dai primi mesi del 2007 partecipa quotidianamente al Morning Show di R101 \"La carica di 101\" con le sue svariate imitazioni di Romano Prodi, Silvio Berlusconi, Margherita Hack, Luca Giurato, Cristiano Malgioglio, Mike Bongiorno, Maurizio Costanzo, Antonio Di Pietro e tanti altri."}
{"id": "2280731", "revid": "135224", "url": "https://it.wikipedia.org/wiki?curid=2280731", "title": "Humax-CD20", "text": ""}
{"id": "2280733", "revid": "1573940", "url": "https://it.wikipedia.org/wiki?curid=2280733", "title": "Hierococcyx sparverioides", "text": "Il cuculo sparviero maggiore o cuculastore maggiore (Hierococcyx sparverioides ) \u00e8 un uccello della famiglia Cuculidae.\nDistribuzione e habitat.\nQuesto uccello vive in Asia meridionale, da Cina e India fino al Vietnam; a Taiwan, in Indonesia e nelle Filippine. \u00c8 di passo in Pakistan e Singapore.\nTassonomia.\n\"Hierococcyx sparverioides\" non ha sottospecie, \u00e8 monotipico."}
{"id": "2280738", "revid": "34971", "url": "https://it.wikipedia.org/wiki?curid=2280738", "title": "Helbah", "text": "Lo helbah \u00e8 un pane tipico palestinese, fatto con farina di grano e aromatizzato con semi di fieno greco.\nI semi vengono precedentemente messi a bagno in acqua dolce per tre giorni, cambiando l'acqua tutti i giorni, per eliminare il sapore amaro.\nI semi cos\u00ec trattati vengono mescolati con la cipolla finemente tritata, olio di oliva, spezi e farina. La pasta ottenuta viene foggiata a mo' di calzoni e poi schiacciata e messa nel forno per la cottura."}
{"id": "2280740", "revid": "599013", "url": "https://it.wikipedia.org/wiki?curid=2280740", "title": "Norris Coleman", "text": ""}
{"id": "2280747", "revid": "1573940", "url": "https://it.wikipedia.org/wiki?curid=2280747", "title": "Hierococcyx varius", "text": "Il cuculo sparviero comune o cuculastore comune (Hierococcyx varius ) \u00e8 un uccello della famiglia Cuculidae.\nDistribuzione e habitat.\nQuesto uccello vive in Bangladesh, Bhutan, India, Myanmar, Nepal, Pakistan e Sri Lanka. \u00c8 di passo in Oman e Thailandia.\nSistematica.\n\"Hierococcyx varius\" ha due sottospecie:"}
{"id": "2280749", "revid": "123122211", "url": "https://it.wikipedia.org/wiki?curid=2280749", "title": "'Ndrina Perna", "text": "La 'ndrina Perna \u00e8 una cosca malavitosa o 'ndrina della ndrangheta calabrese di Cosenza.\nStoria.\nDopo la morte del capobastone \"Luigi Palermo\" detto \"U Zorru\" avvenuta il 14 dicembre 1977 su ordine di \"Franco Pino\" poi diventato capobastone della sua 'ndrina omonima, la 'ndrina si divise in due fazioni da un lato i \"Perna-Pranno-Vitelli\" e dall'altra i Pino-Sena.\nAnni '70 e '80.\nScoppia subito dopo una guerra tra le due famiglie.\nCon i Perna si allearono anche gli Africano di Amantea e i Serpa di Paola con i Pino-Sena invece i Muto di Cetraro, i Basile-Calvano di San Lucido e i Cirillo. Nella faida furono uccise 27 persone.\nNel novembre 1978 viene ucciso l'edicolante Francesco Paone.\nNell'ottobre del 1979 viene ucciso a Rose Gildo Perri, imprenditore vicino ai Pino.\nA gennaio del 1981 viene ucciso Alfredo Morelli, uno dei sicari di Palermo, mentre ad aprile viene colpito per sbaglio Pasquale Barone, durante un agguato a Giuseppe Irillo e Fiore Bevilacqua, affiliati dei Pino.\nIl 23 maggio 1981 vengono uccisi ad Amantea, in via Lunga Dogana: Francesco Africano, vero obbiettivo, Emanuele Osso e Domenico Petrungaro.\nIl 28 maggio, viene ucciso il fratello di Luigi Palermo: Antonio Palermo.\nIl 28 luglio 1982, scompare per lupara bianca Pompeo Panaro, consigliere comunale di Paola.\nNel 1982 un'operazione delle forze dell'ordine arresta 67 persone presunte affiliate alle due fazioni.\nNel 1982 viene ucciso l'avvocato penalista Silvio Sesti, che difendeva legalmente esponenti di entrambe le fazioni.\nGli omicidi continuano: l'eliminazione di Mariano Muglia il 28 gennaio 1983, ex capo-mandamento dei Perna nella citt\u00e0 vecchia e sempre in quell'anno Maurizio Valder.\nNel marzo del 1986 vengono uccisi a Falconara Albanese Marcello Gigliotti e Francesco Lenti dei Pino che avevano ucciso un anno prima per futili motivi Francesco Salerno e Francesco Palmieri.\nSolo alla fine degli anni ottanta fu fatta pace fra le due fazioni.\nContemporaneamente nacque una lotta interna ai Perna per creare un ulteriore 'ndrina autonoma.\nVi furono 46 omicidi fino al 1989.\nIl 12 marzo 1985 viene ucciso anche il direttore del carcere di Cosenza Sergio Cosmai, per ordine dell'allora boss Franco Perna che mirava a consolidare il suo potere nella zona.\nAnni novanta.\nIl 10 ottobre del 1994 con l'operazione Garden \u00e8 stata fatta luce sulle 'ndrine operanti a Cosenza e provincia e da qui partono tutti gli altri processi impastiti successivamente dalla D.D.A. di Catanzaro.\nAnni 2000.\nNel 2006 con l'operazione \"Missing\" si \u00e8 riusciti a costruire le dinamiche di queste due faide durate 30 anni che hanno portato all'arresto di 40 persone.\nAnni 2010.\nL'8 luglio 2010 vengono sequestrati beni dal valore di 4 milioni di euro all'affiliato Pietro Le Piane ora in carcere.\nAttualmente i Perna dominano l'area e si sono uniti a queste due 'ndrine ci\u00f2 che rimaneva dei Perna-Cicero-Pranno e dei Pino-Sena. I Capi attuali della locale sarebbero Ettore Lanzino arrestato il 17 novembre 2012 e Domenico Cicero.\nIl 18 novembre 2012 viene arrestato a Roges di Rende dai carabinieri di Cosenza il boss Ettore Lanzino (1957), gi\u00e0 condannato all'ergastolo per l'omicidio di Marcello Calvano e Vittorio Marchio del 1999 durante la cosiddetta Guerra di Cosenza, una faida in seno alle famiglie locali.\nGrazie ai collaboratori Alfonso Foggetti e Mattia Pulican\u00f2 si \u00e8 scoperto che due agenti corrotti avrebbero fornito ad esponenti degli zingari Rango e i Lanzino-Patitucci in carcere telefoni cellulari, droga e messaggi. I fatti sarebbero risalenti agli anni 2013 e 2014. Nell'inchiesta vengono citati anche i Bruni e i Perna.\nOrganizzazione.\nIl pentito Mario Pranno negli anni '70 riferisce che le doti presenti tra i Perna-Pranno erano: picciotto, camorrista, sgarrista, santista, vangelo, crimine, diritto e medaglione.\nMembri"}
{"id": "2280751", "revid": "1573940", "url": "https://it.wikipedia.org/wiki?curid=2280751", "title": "\u0536", "text": "La \u0536, minuscolo \u0563, \u00e8 la sesta lettera dell'alfabeto armeno. Il suo nome \u00e8 \u0566\u0561, \"za\" (armeno: ).\nRappresenta foneticamente la consonante fricativa alveolare sonora ."}
{"id": "2280757", "revid": "1573940", "url": "https://it.wikipedia.org/wiki?curid=2280757", "title": "\u0537", "text": "La \u0537, minuscolo \u0567, \u00e8 la settima lettera dell'alfabeto armeno. Il suo nome \u00e8 semplicemente \u0567, \"\u00ea\" (armeno o ).\nRappresenta foneticamente "}
{"id": "2280759", "revid": "339392", "url": "https://it.wikipedia.org/wiki?curid=2280759", "title": "Corsica ferries-sardinia ferries", "text": ""}
{"id": "2280760", "revid": "964734", "url": "https://it.wikipedia.org/wiki?curid=2280760", "title": "\u0538", "text": "La \u0538, minuscolo \u0568, \u00e8 l'ottava lettera dell'alfabeto armeno. Il suo nome \u00e8 \u0568\u0569, \"\u00ebt'\" (armeno ).\nRappresenta foneticamente la vocale centrale media o scev\u00e0 ."}
{"id": "2280762", "revid": "729019", "url": "https://it.wikipedia.org/wiki?curid=2280762", "title": "U Should've Known Better", "text": "U Should've Known Better \u00e8 un brano musicale R&amp;B della cantante statunitense Monica, scritto dalla stessa con Harold Lilly e Jermaine Dupri e prodotto da Dupri con l'aiuto di Bryan Michael Cox. Il brano \u00e8 stato inciso nel 2002 per l'allora ipotetico terzo album della cantante, \"All Eyez On Me\", poi mai uscito, per poi essere reinserito nell'album definitivo \"After the Storm\" del 2003. Il pezzo \u00e8 stato pubblicato nella primavera del 2004 come quarto e ultimo singolo tratto dal disco, ed ha avuto un buon successo, essendo riuscito ad entrare nella top20 della Billboard Hot 100 e nella top10 della Hot R&amp;B/Hip-Hop Songs.\nComposizione e testo.\nIl singolo segna il ritorno di Monica allo stile che l'ha resa famosa, quello delle ballad, dopo una serie di singoli con un groove molto diverso (l'ultima ballata di successo dell'artista era stata \"Angel of Mine\" nel 1999). Il brano \u00e8 stato prodotto da Jermaine Dupri, con il quale Monica aveva gi\u00e0 lavorato in passato, soprattutto per il suo secondo album, con l'aiuto di Bryan Michael Cox. Il sound del brano \u00e8 quello di una ballata R&amp;B con elementi rock, grazie alla presenza di una chitarra che domina in una pausa strumentale prima del ritornello finale. Il testo \u00e8 stato scritto da Monica e rappresenta una dichiarazione d'amore al proprio partner, che cerca di rassicurarlo e di fugare suoi eventuali dubbi sulla relazione. Nella prima strofa la cantante dice di non aver mai avuto bisogno di pellicce, gioielli, vacanze in Messico o momenti di shopping sfrenato a Melrose Avenue, perch\u00e9 le cose materiali non hanno mai significato nulla per lei. Nell'introduzione al coro Monica assicura di non aver mai mentito n\u00e9 tradito, e chiede al compagno di smetterla di chiederle perch\u00e9 non l'abbia mai lasciato e perch\u00e9 \u00e8 ancora con lui.\nIl ritornello si rivolge al partner, dicendogli che avrebbe dovuto conoscere meglio i sentimenti della cantante invece che dubitare di lei e pensare a una possibile rottura. Nella seconda strofa la cantante si chiede cosa abbia spinto il ragazzo a pensare che lei lo avrebbe dimenticato, e gli ricorda che ogni luned\u00ec e ogni sabato \u00e8 sempre stata pronta a rispondergli al telefono; riguardo al fatto che gli amici e la famiglia di lei le dicano di lasciarlo, Monica dice che non capiscono e che farebbero meglio a lasciare loro due in pace.\nLa canzone \u00e8 stata incisa nel 2002 negli studi di Dupri, i SouthSide Studios, ad Atlanta; concepita originariamente per l'album \"All Eyez On Me\", poi mai uscito, \u00e8 stata reinserita nel 2003 nel terzo definitivo album \"After The Storm\" insieme ad altre quattro canzoni. Nella scaletta di \"All Eyez On Me\" era prevista anche la presenza di una seconda versione del brano chiamata \"U Should've Known Better Part II\", del tutto simile all'originale tranne che per la presenza di un ponte cantato al posto dell'assolo di chitarra prima del ritornello finale.\nVideo.\nIl videoclip del singolo, diretto da Benny Boom e prodotto da Joyce Washington per FM Rocks, \u00e8 stato girato nell'aprile del 2004 in varie location del Messico. Il video segue il testo della canzone e presenta una storia riguardante i fraintendimenti che ci sono in una storia d'amore. Nel video Monica vive una relazione con un giovane, interpretato da Young Buck, che si trova in una piccola prigione di un villaggio messicano. Mentre la ragazza pensa costantemente al suo fidanzato rivedendo filmati del tempo trascorso assieme, un amico del ragazzo la becca con un suo amico per strada, e malignamente telefona all'amico in prigione per raccontarle che ha visto la sua ragazza con un altro. Tramite un trasferimento di chiamata mette in contatto l'amico con la sua ragazza, e questo inizia ad imprecarle contro, mentre lei si chiede disturbata quale sia il motivo di questo comportamento. A questo punto, ispirata dalla situazione, Monica inizia a scrivere su un quaderno il testo della canzone; successivamente si trova in vestaglia rosa di fronte allo specchio, e facendola cadere apre la scena seguente, che la vede guidare una decappottabile attraverso il deserto per oltrepassare la frontiera e andare in Messico. Una volta arrivata nel villaggio dove si trova imprigionato il ragazzo, raggiunge la prigione e paga per liberarlo. Uno di fronte all'altra, dopo una prima resistenza, i due si abbracciano calorosamente.\nIl look di Monica in questo video \u00e8 molto curato e sofisticato, ed \u00e8 molto diverso rispetto a quello dei video precedenti. I capelli della cantante sono qui di una sfumatura tra il biondo e il ramato, e sono lisci. In una scena che accompagna il video dall'inizio alla fine, la cantante si trova su un balconcino in perfetto stile messicano, con capelli legati, tacchi alti e un abito di vari colori, leggero e molto corto, con maniche larghe e scollatura a \"V\". Nella scena in cui scrive la canzone si trova nel salone della sua abitazione, dove veste una canottiera rosa a strisce e ha le trecce. Nella sequenza ambientata in Messico l'artista sfoggia capelli sciolti e una frangetta lunga non presente nelle acconciature delle scene precedenti. Qui la cantante indossa pantaloni bianchi, sandali con tacchi alti e un corpetto intrecciato che finisce in una gonna.\nIl video \u00e8 stato presentato in anteprima mondiale su BET, ed \u00e8 entrato nelle classifiche di vari programmi, tra cui MTV TRL e 106 &amp; Park di BET.\nRicezione.\nDopo l'insuccesso di \"Knock Knock\" nelle classifiche, la casa discografica J Records si dimostrava riluttante all'idea di pubblicare un altro singolo. Tuttavia la cantante decise inizialmente di pubblicare come ultimo singolo \"Don't Gotta Go Home\", duetto con DMX, ma poi il video non \u00e8 stato girato e l'idea \u00e8 stata abbandonata.\nCos\u00ec la scelta \u00e8 caduta su \"U Should've Known Better\" come quarto e ultimo singolo tratto da \"After the Storm\". Uscito un anno dopo la pubblicazione dell'album, il singolo \u00e8 entrato nella classifica R&amp;B/Hip-hop di Billboard al numero 72 come \"Hot Shot Debut\", la settimana del 3 aprile 2004. Due mesi dopo, ovvero il 6 giugno, il singolo \u00e8 entrato anche nella Hot 100, al numero 67, come secondo debutto pi\u00f9 alto della settimana. Durante la settimana del 31 luglio il singolo ha raggiunto la sua posizione pi\u00f9 alta, la numero 19, diventando il nono singolo della cantante ad entrare nella top20 statunitense e il secondo singolo di successo dopo \"So Gone\", passando 20 settimane in classifica. Nella Hot R&amp;B/Hip-Hop Songs il brano \u00e8 arrivato alla posizione numero 6, diventando il nono singolo della cantante ad entrare nella top10 di questa classifica. Il successo del singolo \u00e8 riconducibile soprattutto al passaggio in radio, considerate le posizioni alte raggiunte nelle classifiche dedicate esclusivamente al passaggio radiofonico e tenendo conto del fatto che il brano non \u00e8 mai stato pubblicato nel formato di cd singolo o maxi singolo.\nNella classifica di fine anno il singolo ha raggiunto la posizione 72 nella Hot 100, e la 29 nella Hot R&amp;B/Hip-Hop Songs."}
{"id": "2280766", "revid": "6923", "url": "https://it.wikipedia.org/wiki?curid=2280766", "title": "Alofi (isola)", "text": "Alofi \u00e8 un'isola dell'Oceano Pacifico, parte della collettivit\u00e0 d'oltremare francese (\"collectivit\u00e9 d'outre-mer\", o \"COM\") di Wallis e Futuna. \u00c8 praticamente disabitata: secondo il censimento del 2018 la popolazione \u00e8 di un solo abitante, nel villaggio di Alofitai, nella parte occidentale dell'isola), e parte del \"regno\" di Alo che comprende anche parte dell'isola di Futuna.\nStoria.\nPrima dell'arrivo degli europei l'isola era densamente popolata (con una popolazione stimata di 1900 persone). Tra gli antichi villaggi, ora abbandonati, vi sono Sologa (nord), Sa'avaka (sud-est), Alofitai (ovest), e Mua (nord-ovest). Qualche mappa segnala anche il villaggio di Gaino, nel nord. Alofi si trova a soli due km a sud-est di Futuna.\nGeografia.\nL'isola di Alofi forma insieme a Futuna, le Isole Hoorn. Alofi si trova a soli due km a sud-est di Futuna. L'isola ha una superficie di 32\u00a0km\u00b2 e il Monte Kolofau (anche chiamato Mont Bougainville) \u00e8 il punto pi\u00f9 elevato, con i suoi 410m.\nEconomia.\nAttualmente molti futuniani vengono il sabato nell'isola per controllare i loro orti. Tra le principali culture vi \u00e8 il tabacco."}
{"id": "2280774", "revid": "1573940", "url": "https://it.wikipedia.org/wiki?curid=2280774", "title": "Hierococcyx vagans", "text": "Il cuculo sparviero minore o cuculastore dai mustacchi (Hierococcyx vagans ) \u00e8 un uccello della famiglia Cuculidae.\nDistribuzione e habitat.\nQuesto uccello vive nel Myanmar (Tenasserim meridionale), nella Thailandia peninsulare, nel Laos meridionale, nella Malaysia peninsulare e negli stati di Sabah e Sarawak, in Brunei, nel Borneo, su Sumatra e occasionalmente nella parte occidentale di Giava. Frequenta i bassipiani, i limiti delle foreste e le foreste secondarie a medie altitudini.\nTassonomia.\n\"Hierococcyx vagans\" non ha sottospecie, \u00e8 monotipico."}
{"id": "2280775", "revid": "287204", "url": "https://it.wikipedia.org/wiki?curid=2280775", "title": "Doppiovu", "text": ""}
{"id": "2280778", "revid": "731410", "url": "https://it.wikipedia.org/wiki?curid=2280778", "title": "Mercuriali", "text": "I cosiddetti mercuriali sono un gruppo di farmaci a base di mercurio (Hg) che sono stati utilizzati dal 1850 e fino ai primi del 1900 nella cura di alcune malattie veneree come la sifilide.\nUtilizzo.\nI mercuriali sono stati utilizzati nella cura della sifilide prima dell'avvento degli antibiotici.\nLa via di somministrazione era quella parenterale.\nOggi non vengono pi\u00f9 utilizzati per la scarsissima efficacia e soprattutto per la loro tossicit\u00e0 (avvelenamento da mercurio).\nMeccanismo d'azione.\nAncora oggi \u00e8 poco chiaro l'esatto meccanismo d'azione di questi farmaci.\nEventi avversi.\nTra i pi\u00f9 gravi eventi avversi (che possono condurre a morte o handicap), sono stati segnalati:\nPer quanto riguarda la medicazione delle ferite croniche, ne \u00e8 stata dimostrata l'inefficacia in quanto bloccano la replicazione cellulare."}
{"id": "2280779", "revid": "124337899", "url": "https://it.wikipedia.org/wiki?curid=2280779", "title": "Andry Rajoelina", "text": "\u00c8 diventato presidente del Madagascar il 17 marzo 2009 a seguito di un colpo di Stato militare, rimanendo in carica fino al 25 gennaio 2014. Rieletto nelle elezioni presidenziali del 2018, si \u00e8 ufficialmente insediato il 19 gennaio 2019.\nBiografia e carriera.\nIn passato \u00e8 stato un noto disc jockey locale, ma soprattutto ricopr\u00ec la carica di sindaco di Antananarivo, la capitale dello Stato, dal 12 dicembre 2007 al 3 febbraio 2009.\nPresidente del Madagascar.\nIl 17 marzo 2009, a seguito di un colpo di Stato militare, ha assunto le funzioni di capo di Stato. Ha preso il posto del precedente presidente Marc Ravalomanana costretto alle dimissioni. Tutti gli oppositori del presidente \"ad interim\" Rajoelina sono stati arrestati, come ad esempio il presidente della Corte Costituzionale, che aveva apertamente e fermamente contrastato la presa di potere del neo presidente.\nDopo essere entrato in carica, Rajoelina ha sciolto il Senato e il Parlamento per trasferire i loro poteri al suo gabinetto, ai funzionari dell'Alta Autorit\u00e0 di Transizione (HAT) e al nuovo Consiglio per il rafforzamento sociale ed economico, attraverso il quale le sue politiche sono state emesse come decreti. L'autorit\u00e0 legislativa riposava in pratica con Rajoelina e il suo gabinetto, composto dai suoi pi\u00f9 stretti consiglieri. Un comitato militare istituito in aprile ha aumentato il controllo dell'HAT sulla politica di sicurezza e di difesa. Il mese successivo, dopo la sospensione dei 22 governatori regionali del paese, il governo di transizione ha rafforzato la sua influenza sul governo locale nominando i sostituti. La National Enquiry Commission (CNME) venne istituita poco dopo per rafforzare l'efficacia del CAP nell'affrontare questioni giudiziarie e legali.\nUna delle prime misure di Andry Rajoelina come presidente fu quella di annullare l'accordo impopolare di Ravalomanana con Daewoo Logistics. Il 2 giugno 2009, Ravalomanana \u00e8 stata multato per 70 milioni di dollari USA (42 milioni di sterline inglesi) e condannato a quattro anni di carcere per presunto abuso d'ufficio che, secondo il ministro della Giustizia HAT Christine Razanamahasoa, includeva l'acquisto di un secondo aereo presidenziale (\"Air Force II\") del dicembre 2008 del valore di 60 milioni di dollari. Rajoelina ha anche intrapreso un'azione legale contro la societ\u00e0 Tiko di Ravalomanana per recuperare 35 milioni di dollari di tasse arretrate. Inoltre, il 28 agosto 2010, l'HAT ha condannato Ravalomanana \"in absentia\" ai lavori forzati a vita e ha emesso un mandato di arresto per il suo coinvolgimento nelle proteste che hanno causato anche morti.. Ha anche annullato la strategia di sviluppo a medio termine di Ravalomanana, ha ridefinito un suo piano di strategie economiche e sociali per il Madagascar e ha abbandonato le riforme dell'istruzione avviate dal suo predecessore che aveva adottato il malgascio e l'inglese come lingue di insegnamento, tornando invece all'uso tradizionale del francese. Nel 2012, ha venduto il controverso Boeing 747 acquistato dal suo predecessore con fondi pubblici.\nSecondo mandato come presidente del Madagascar.\nRajoelina \u00e8 stato rieletto come presidente del Madagascar il 18 gennaio 2019.\nAd aprile e maggio 2020, il presidente Rajoelina ha attirato l'attenzione dei media quando ha lanciato una \"cura\" non testata per il COVID-19 soprannominata \"Covid-Organic\". La tisana \u00e8 stata sviluppata dal Madagascar Institute of Applied Research (MIAR) utilizzando artemisia e altre erbe di provenienza locale. I militari hanno distribuito lotti di \"Covid-Organic\" al pubblico. Diversi paesi africani tra cui Tanzania, Liberia, Guinea Equatoriale e Guinea-Bissau hanno acquistato la tisana. Tuttavia, la National Academy of Medicine of Madagascar (ANAMEM) ha espresso il suo scetticismo, mentre la World Health Organization (WHO) ha avvertito che non c'erano prove di alcuna cura per il coronavirus al momento del lancio di Covid-Organic. L'Unione africana ha cercato di testare l'efficienza tecnica della tisana."}
{"id": "2280780", "revid": "12290", "url": "https://it.wikipedia.org/wiki?curid=2280780", "title": "L'ultimo Raggio di Sole", "text": ""}
{"id": "2280783", "revid": "729019", "url": "https://it.wikipedia.org/wiki?curid=2280783", "title": "Wallis (isola)", "text": "Wallis o \u2018Uvea \u00e8 un'isola vulcanica dell'Oceano Pacifico appartenente al territorio francese di Wallis e Futuna. Fa parte delle Isole Wallis, delle quali \u00e8 l'isola principale e la maggiormente abitata, con 9.019 abitanti al censimento del 2013. Vi si trova la capitale del territorio: Mata Utu."}
{"id": "2280786", "revid": "36426", "url": "https://it.wikipedia.org/wiki?curid=2280786", "title": "Storia genetica dell'Italia", "text": "La storia genetica \u00e8 l'insieme delle scoperte effettuate tramite la genetica delle popolazioni, una branca della genetica che analizza la costituzione genetica delle popolazioni mendeliane in termini qualitativi (varianti alleliche presenti all'interno di una popolazione) e quantitativi (frequenze alleliche e genotipiche). Tali scoperte hanno permesso, mediante l'analisi delle parentele e delle differenze geniche, a livello sia delle etnie che delle popolazioni umane, di ricostruire i flussi migratori, gli incroci, l'emersione o l'eliminazione dei caratteri che contraddistinguono le attuali etnie e popolazioni umane, sia nello spazio sia nel tempo, aiutando a ricostruire la storia dell'uomo sin dalla sua comparsa.\nComparsa dell'uomo moderno e seconda fuoriuscita dal continente africano.\nCirca sette milioni di anni fa l'assestamento della crosta terrestre produsse l'innalzamento della Rift Valley che attraversa gli attuali stati di Etiopia, Kenya e Tanzania. I venti carichi di piogge provenienti da ovest furono intrappolati dal sollevamento tettonico di una barriera naturale, il Rift africano, provocando un processo di inaridimento verificatosi sull'altopiano omonimo. Il processo di inaridimento port\u00f2 infatti alla progressiva formazione dell'attuale savana africana in sostituzione della foresta e la popolazione delle protoscimmie africane si trov\u00f2 ad essere geograficamente separata in due sottopopolazioni dal Rift: il versante ovest rimase lussureggiante e le protoscimmie stanziate su questo lato si adattarono ad un ambiente boscoso, differenziandosi dalle altre e precorrendo le moderne scimmie antropomorfe, mentre le protoscimmie intrappolate sull'altopiano, a causa del lento inaridimento, si adattarono a condizioni ambientali differenti, quali la scomparsa della foresta sostituita dalla savana africana. Tale tipo di ambiente permise l'evoluzione e l'affermazione del genere Homo.\nOut-of-Africa.\nIl processo Out-of-Africa (letteralmente: \"fuoriuscita dall'Africa\") \u00e8 il primo processo migratorio conosciuto, anche se a differenza dei moderni flussi migratori esso fu dovuto al successo dei primi ominidi, i quali poterono espandersi in un ambiente privo di competitori e particolarmente vantaggioso. L'appartenente al genere Homo progenitore della nostra specie, denominato \"Homo ergaster\", si origina in Africa. La sua evoluzione d\u00e0 origine all'\"Homo erectus\", e colonizzando ad ondate successive l'Eurasia si adatta alle diverse condizioni ambientali, differenziandosi nelle specie Homo heidelbergensis e successivamente in Homo neanderthalensis con caratteristiche carnivore.\nOut-of-Africa 2.\nAlcuni ominidi appartenenti al genere Homo, anzich\u00e9 partecipare al processo Out-of-Africa si stanziarono nella Rift Valley. Da tali ominidi si origin\u00f2 l\"'Homo sapiens\", una cui sottospecie, definita \"Homo sapiens sapiens\" (circa 200\u00a0000 anni fa), migr\u00f2 per affermarsi successivamente come unica specie appartenente al genere Homo, e sostituendosi, per motivi tuttora ampiamente dibattuti, sia alle specie comparse a seguito del processo Out-of-Africa, sia a quelle coevolutesi in Africa.\nCronologia del popolamento (Y-DNA).\nIn genetica umana, il cromosoma Y viene suddiviso in aplogruppi definiti sulla base della mutazione di un singolo nucleotide nella sequenza non ricombinante del cromosoma Y chiamata NRY. Ogni mutazione corrisponde ad un aplotipio e il cromosoma Y viene ereditato di padre in figlio. Dal momento che la mutazione colpisce una sequenza non ricombinante (cio\u00e8 che non subisce modificazioni quando viene ereditata), \u00e8 possibile risalire, andando a ritroso di generazione in generazione, alla linea di discendenza maschile.\nAplotipi europei legati all'Y-DNA.\nLo studio degli aplotipi ovvero della combinazione delle varianti alleliche lungo un cromosoma o lungo un segmento cromosomico contenente loci strettamente associati tra di loro, e che in genere, vengono ereditati insieme, ha permesso di identificare due aplotipi europei definiti Eu18 ed Eu19 i quali hanno permesso, tramite metodiche di comparazione delle sequenze, di identificare tracce di migrazioni di popolazioni Europee risalenti all'epoca paleolitica, si ritiene che le migrazioni delle popolazioni europee siano dovute a fenomeni ambientali, quali glaciazioni, competizione fra popolazioni e ricerca di cibo, essendo gli aplotipi ereditati insieme, sono stati identificati due nuclei isolati di popolazioni, rispettivamente i nuclei nella penisola Iberica e i nuclei in Ucraina, questi aplotipi costituiscono il 50% dei cromosomi Y europei. L'aplotipo Eu19 \u00e8 diffuso anche nel Pakistan settentrionale e nell'Asia centrale a supporto dell'ipotesi che queste due popolazioni siano migrate sia verso il centro Europa che verso l'Asia.\nAplotipi italiani legati all'Y-DNA.\nDistribuzione percentuale degli aplotipi del cromosoma Y italiani.\nCronologia del popolamento (mtDNA).\nSimilarmente al cromosoma Y il DNA mitocondriale (mtDNA) contenuto nei mitocondri, viene ereditato da parte materna, consente quindi di risalire alla via patrilineare femminile, l'aplogruppo mitocondriale U5b3 ha permesso di identificare un effetto del fondatore verificatosi circa 10.000 anni fa in Italia, si ritiene che le femmine portatrici siano successivamente migrate in Provenza, probabilmente fra i 9000 e 7000 anni fa, dove si svilupp\u00f2 la variante U5b3a1. Fenomeni di migrazione successivi avrebbero poi permesso l'introduzione dell'aplotipo U5b3a1 dalla Provenza alla Sardegna, presumibilmente seguendo i commerci di ossidiana, ad oggi circa il 4% della popolazione femminile in Sardegna appartiene a questo aplotipo.\nAplotipi legati all'mtDNA.\nL'aplogruppo pi\u00f9 comune in Europa e in Italia risulta essere l'aplogruppo H originatosi probabilmente circa 20.000 anni fa in Europa meridionale e nel Vicino Oriente, sempre in Europa circa 15.000 anni fa in Spagna si differenzia l'aplogruppo V.\nL'aplogruppo J si ritiene essersi originato nel Vicino Oriente o nel Caucaso mentre nel nord-est circa 25.000 anni fa si origina l'aplogruppo W, l'aplogruppo T si origina in Mesopotamia circa 17,000 anni fa, l'aplogruppo U si origina in Asia occidentale circa 60,000 anni fa, l'aplogruppo I circa 30.000 anni fa probabilmente in Europa, l'aplogruppo K circa 16.000 anni fa nel Vicino Oriente, l'aplogruppo X2 oltre 30.000 anni fa nel nord-est europeo\nTabella percentuale degli aplogruppi femminili di mtDNA presenti in Italia:\nMigrazioni umane riscontrate tramite analisi dell'Y-DNA.\nPaleolitico superiore.\nAttraverso gli studi sulla variazione genetica del cromosoma Y in Europa, \u00e8 stato riscontrato un primo periodo di colonizzazione in epoca tardo-glaciale, la quale ha portato alla differenziazione dei primi aplotipi europei associati all'uomo moderno. Ogni aplotipo viene di norma associato ad una popolazione, la quale, stanziatasi sul territorio, ha avuto un tempo sufficiente per differenziarsi dalla popolazione di origine, dando via ad un proprio aplotipo caratteristico. L'aplotipo I1a risulta maggiormente presente in Scandinavia, la sua frequenza diminuisce rapidamente spostandosi verso la pianura orientale e la frangia atlantica, tuttavia le differenze riscontrate a livello dei microsatelliti mostrano che probabilmente nel sud della Francia si debba ricercare la zona di origine delle popolazioni portatrici degli aplotipi I1a e I1c. L'aplotipo I1b si estende dall'Adriatico orientale fino all'Europa orientale, diminuisce in direzione dei Balcani meridionali, e scompare bruscamente nel nord Italia. Si suppone che l'aplotipo I e sotto prodotti si siano originati durante l'ultima glaciazione nell'area dei Balcani o dell'Europa dell'est. Al contrario, la popolazione portatrice di I1b2, molto probabilmente, si origin\u00f2 nel sud della Francia, subendo un'espansione nel periodo post-glaciale, e, a seguito dei flussi migratori, avrebbe poi colonizzato la Sardegna circa 9000 anni fa.\nMesolitico e Neolitico.\nDurante questo periodo si ha un grado di espansione apprezzabile dell'uomo moderno nella penisola Italiana. Gli studi attuali risultano molto complessi a causa della deriva genetica e degli effetti fondatori locali che si sono verificati su tutta la penisola in questo periodo di tempo.\nL'Aplogruppo R1b (Y-DNA) viene ritenuto essere la pi\u00f9 antica linea genetica presente nel continente europeo. La sua presenza viene comunemente associata ad un effetto del fondatore verificatosi nell'Europa centro occidentale.\nLe popolazioni stanziatesi in Italia dal Mesolitico sono caratterizzate da alte frequenze di R1*(xR1a1), condizione che si ritrova ad oggi nelle popolazioni basche, ritenute le pi\u00f9 somiglianti geneticamente ai primi europei. Durante il Neolitico i migranti introducono le varianti E3B1 e J2, il 27% delle variazioni genetiche totali, basate sull'analisi dei polimorfismi, indicano un chiaro gradiente di distribuzione della popolazione italiana sull'asse nord-sud della penisola. Le variazioni introdotte nel Neolitico non sembrano essere dovute a flussi migratori provenienti dalla Spagna, ma si configurano come migrazioni provenienti dall'Asia o dall'Anatolia attraverso l'attuale area Balcanica; diversi autori hanno suggerito che l'asse di distribuzione Nord-Sud delle differenze genetiche fra le popolazioni italiane sia dovuto agli eventi di colonizzazione greca nel Sud. Tuttavia nuovi studi suggeriscono che in epoca Neolitica fu l'influenza delle popolazioni provenienti dall'Anatolia la causa principale delle differenze nel bacino genetico italiano, assegnando ai greci un ruolo di secondaria importanza; attualmente si assume che durante il Neolitico si consolid\u00f2 l'aplotipo principale R1*(xR1a1) mentre gli aplotipi HGS, E3B1 e J2 risultano assenti o presenti a bassa frequenza. In particolare, nel nord d'Italia si ritrova a bassissima frequenza E3b2 di origine africana.\nR1b-S28 (U152).\nLa distribuzione della variazione STR di R1b in Europa diminuisce da est a ovest, suggerendo un ingresso in Europa dall'Asia occidentale con la diffusione dell'agricoltura. R1b viene spesso citato come esempio di una distribuzione ad onda dell'aplogruppo, in questo caso, da est a ovest.. La proposta di un'origine a sud-est di R1b origina con la scoperta dei primi subcladi di R1b localizzati in Asia occidentale e il pi\u00f9 recente in Europa occidentale. Tuttavia non vi \u00e8 accordo sulle datazioni della migrazione o migrazioni responsabili di questa distribuzione, non si escludono migrazioni prima o dopo il Neolitico.\nDavid K. Faux ha ipotizzato che la mutazione S28 (marcatore U152), e relativi sottogruppi, possano essere associati in maniera non esclusiva alla popolazione celtica dell'arco Alpino.\nAlcuni studi hanno identificato l'esistenza di un sottoclade a livello dell'arco Alpino localizzato nell'Italia nord occidentale chiamato S28/U152 il quale suggerisce l'esistenza di un nucleo di dispersione aplotipica proprio della penisola italiana a livello delle Alpi, comprendente il nord-ovest italiano a partire dal 1200 aC, tuttavia non \u00e8 ancora stata identificata la prima area geografica nella quale sia comparso tale marcatore.\nQuesta subclade dell'aplogruppo R1b \u00e8 la pi\u00f9 comune nella penisola italiana (26,6% al Nord e 10,5% al Sud) e nelle isole di Sardegna e Corsica.\nE1b1b (ex E3B).\nE1b1b (E-M215), precedentemente noto come E3B (o \"aplotipo V\") \u00e8 definito dalla mutazione M215., attualmente \u00e8 oggetto di numerose controversie.\nAttualmente le linee partilineari di E-M215 ed E-M35 appaiono identiche, si ritiene che l'aplogruppo compaia in Africa orientale circa 22400 anni fa.\nIn Europa \u00e8 presente E-M35, alcuni studiosi hanno ipotizzato che questa mutazione possa rappresentare il marcatore di un'antica migrazione avvenuta nel tardo Pleistocene dal Nord Africa verso l'Europa, Sinai ed Egitto.\nAlcuni studiosi hanno avanzato l'ipotesi secondo la quale l'aplogruppo E3b1a2 sia stato introdotto in Gran Bretagna a partire dalle popolazioni greche, spinte in quanto arruolate dall'esercito Romano a colonizzare l'isola Britannica, assegnando alla dominazione imperiale Romana un ruolo indiretto nella diffusione di questo aplotipo, appartenente al Peloponneso, nell'isola Britannica.\nJ2a-M410 e J2b-M12.\nLa diffusione dell'aplotipo J2 nel bacino del Mediterraneo viene spesso associata all'espansione dei popoli agricoli durante il periodo Neolitico. La comparsa di J2 \u00e8 stimata a circa 18,500 anni fa con uno scarto di 3.500 anni fa. Taluni studiosi lo inseriscono fra gli aplogruppi dell'Asia occidentale e sud-orientale, associandolo alla presenza di reperti archeologici del neolitico, come statuette e ceramiche dipinte \u00e8 stata avanzata l'ipotesi che il subclade J2a-M410 appartenga ai primi agricoltori. Tuttavia altri studiosi ipotizzano un possibile evento di dispersione nel post-neolitico, in particolare legato alla dominazione della Grecia antica.\nIn Europa, la frequenza di aplogruppo J2 scende drammaticamente muovendosi verso nord dal Mediterraneo.\nIn Italia, J2 si presenta con frequenze regionali che variano tra il 9% e il 36%.\n\u00c8 stato proposto che il subclade J2a-M410 sia collegato alle popolazioni dell'antica Creta. L'aplogruppo J2b-M12 \u00e8 stato associato con l\u2019Anatolia del Neolitico (circa 8500 - 4300 aC) ed \u00e8 stato segnalato all'interno di siti Cretesi (3,1%).\nJ1 J-M267.\nNegli studi meno recenti viene denominato UE10, questo aplogruppo si trova con frequenze importanti nel Medio Oriente, Caucaso, Nord Africa, Corno d'Africa. Si trova anche meno frequentemente, ma ancora occasionalmente in quantit\u00e0 significative, in Europa e in Estremo Oriente come il subcontinente indiano e nell'Asia centrale.\nJ1 viene diviso in diversi sub-cladi, alcuni dei quali sono stati riconosciuti prima ancora di J1, per esempio J-M62. Con la sola eccezione di J1c3, la maggior parte dei subcladi non risultano comuni. La frequenza e la diversit\u00e0 di J1 (e anche di J2) rendono questo aplotipo uno dei marcatori candidati tramite i quali si ipotizza che si possa ricostruire la diffusione della tecnologia agricola durante il Neolitico.\nG M201.\nL'aplogruppo G del cromosoma Y si presenta a basse frequenze in pi\u00f9 popolazioni, ma risulta distribuito in Europa centrale e Asia occidentale, Nord Africa, India e Sri Lanka.\nAttualmente non vi \u00e8 consenso sulle date e luoghi di origine di questo aplogruppo.\nIn Europa occidentale e nell'area del Mar Nero l'aplogruppo G si trova in media in circa il 5% della popolazione. La concentrazione scende al di sotto di questa media in Scandinavia, Polonia, Islanda e isole britanniche.\nIn Tirolo (e Alto Adige) la percentuale G raggiunge l'8% o pi\u00f9; Nelle zone settentrionali ed in Sardegna raggiunge picchi all'11% della popolazione. Analisi genetiche sui resti della mummia del Similaun, meglio nota come \u00d6tzi, hanno dimostrato che apparteneva a una subclade (G-L91) di questo aplogruppo .\nRomanizzazione.\nPer quanto il fenomeno della romanizzazione, in Europa ed in Italia, abbia apportato importanti contributi sul piano culturale, politico e storico delle popolazioni locali, non si riscontra un processo di omogeneizzazione a livello genetico. Le varie aree dell'Italia presentano ad oggi differenze sul piano della distribuzione percentuale degli aplotipi, legati alla discendenza Y nelle varie zone d'Italia, la quale appare pi\u00f9 similare alla distribuzione del periodo pre-romano.\nSotto il profilo genetico la penisola italiana e le isole del Mediterraneo hanno interessato diversi autori: ci\u00f2 si deve alla contemporanea presenza di popoli rimasti relativamente isolati, quali per esempio i Sardi, e popolazioni enormemente eterogenee e da sempre interessate da fenomeni migratori, quali per esempio quelle costiere dell'Italia meridionale.\nAnche le migrazioni avvenute in suolo italico dalla caduta dell'Impero romano d'Occidente fino all'anno 1000 d.C. non hanno alterato in maniera significativa il \"pool genetico\" degli odierni italiani; si stima che l'aplogruppo I sia diffuso fra gli italiani del nord nell'ordine del 2-3% e fra gli italiani del sud nell'1-1,5%. Alcuni subcladi dell'aplogruppo R1a, che potrebbero essere penetrati in Italia assieme alle invasioni provenienti dall'Europa nord-occidentale, compaiono in ordini di percentuali fra il 2,5% ed in particolare R1b1c9 a cui appartiene il 3,5% degli italiani, 5,6% nel Nord Italia, particolarmente diffusa fra i popoli dell'Europa nord-occidentale, essendo per\u00f2 questi subcladi appena citati piuttosto diffusi anche in altre aree europee \u00e8 difficile stabilire se siano stati veramente introdotti in Italia da migrazioni di quei popoli.\nArabi.\nUlteriori migrazioni di popolazioni come quelle risultanti dalle scorrerie arabe non hanno intaccato in percentuali significative la distribuzione aplotipica dell'Italia, ad eccezione della Sicilia dove la civilt\u00e0 araba ha prosperato per circa due secoli e l'impatto della colonizzazione araba \u00e8 avvenuto in modo pi\u00f9 intenso rispetto alla penisola; la presenza araba non ha tuttavia modificato in modo significativo la composizione neolitica dell'isola. Il contributo arabo si stima tra il 6% e il 7,5% in Sicilia, 6,5% in Puglia Nord-Occidentale, 4,8% in Campania orientale; \u00e8 da sottolineare il fatto che precedenti studi effettuati nelle stesse aree diedero percentuali minori. Le altre regioni dimostrano percentuali minori, dallo 0 al 2%.\nNormanni.\nIl Regno Normanno di Sicilia fu creato nel 1130, con Palermo capitale, 70 anni dopo l'iniziale migrazione normanna e 40 dopo la conquista dell'ultima citt\u00e0, Noto nel 1091, e durer\u00e0 fino al 1198. Oggi si trova nella Sicilia nord-occidentale , intorno a Palermo e Trapani, che il DNA Y normanno \u00e8 comune, con il 15-20% dei lignaggi appartenenti all'aplogruppo I. Nella restante parte dell\u2019isola si attesta intorno all\u20198-15%.\nMappa genetica dell'Europa.\nDiversi ricercatori hanno contribuito allo sviluppo di una mappa genetica dell'Europa, che mostra un evidente grado di somiglianza strutturale alla mappa geografica. Le principali differenze genetiche si sono riscontrate fra le popolazioni del nord e del sud. Una ricerca genetica pubblicata su \"Current Biology\", che prendeva a campione 24 popolazioni umane europee, conferma che le differenze genetiche in Europa sono direttamente proporzionali alla distanza tra i popoli con maggiori differenze per l'Italia e la Finlandia. Le popolazioni abitanti questi due paesi mostrerebbero quindi una maggiore distanza genetica rispetto alle altre 22 popolazioni campionate per via delle barriere geografiche che li separano dalle altre popolazioni.\nPer ci\u00f2 che concerne l'Italia in particolare, uno studio del 2014 rileva che \u00able popolazioni italiane sono estremamente eterogenee da un punto di vista genetico, tanto da poter paragonare la loro diversit\u00e0 a quella che si osserva tra gruppi che vivono agli angoli opposti dell'Europa\u00bb. Un altro studio corrobora quanto appena riferito sull'eterogeneit\u00e0 genetica della popolazione italiana, la quale risulta distribuita lungo un asse longitudinale ovest-est; i sardi presentano invece dei pattern specifici, nonch\u00e9 dei rilevanti punti di contatto coi primi abitanti storici dell'isola.\nI ricercatori ipotizzano tre principali eventi di colonizzazione dell'Europa a partire da sud. I primi esseri umani moderni vi avrebbero fatto il loro ingresso circa 45.000 anni fa, in seguito al quale si verific\u00f2 un'interruzione dei flussi migratori dovuto ad un massimo glaciale, circa 20.000 anni fa; la seconda colonizzazione, avvenuta al ritiro dei ghiacci, risalirebbe a circa 17.000 anni fa a partire da popolazioni di ritorno dalle zone di rifugio a sud; l'ultima colonizzazione si ebbe intorno ai 10.000 anni fa con l'espansione dal Vicino Oriente dell'agricoltura."}
{"id": "2280787", "revid": "339392", "url": "https://it.wikipedia.org/wiki?curid=2280787", "title": "Genetica dei Sardi", "text": ""}
{"id": "2280790", "revid": "938", "url": "https://it.wikipedia.org/wiki?curid=2280790", "title": "Lingua wallisiana", "text": "La lingua wallisiana (\"faka\u2018uvea\"), uveano, o uveano orientale (per distinzione dall'uveano occidentale parlato in Nuova Caledonia), \u00e8 una lingua polinesiana parlata in Nuova Caledonia e Wallis e Futuna, territori francesi in Oceania.\nDistribuzione geografica.\nLa lingua wallisiana \u00e8 originaria dell'isola di Wallis, il cui nome nativo \u00e8 \"'Uvea\".\nSecondo l'edizione 2009 di \"Ethnologue\", nel 2000 risultavano 19.400 locutori di wallisiano in Nuova Caledonia e 9.620 a Wallis e Futuna. La lingua \u00e8 attestata anche alle Figi e a Vanuatu. Complessivamente, si stimano 29.800 locutori.\nClassificazione.\nSecondo l'edizione 2009 di \"Ethnologue\", la classificazione completa \u00e8 la seguente:\nSistema di scrittura.\nLa lingua viene scritta in alfabeto latino."}
{"id": "2280797", "revid": "1335892", "url": "https://it.wikipedia.org/wiki?curid=2280797", "title": "Lingua futuniana", "text": "La lingua futuniana (\"fakafutuna\") \u00e8 una lingua polinesiana parlata in Nuova Caledonia e Wallis e Futuna, territori francesi in Oceania. \nViene anche chiamata futuniano orientale, per distinguerlo dalla lingua futuna-aniwa parlata nelle isole Futuna e Aniwa, che si trovano ad ovest, e appartengono alle Vanuatu.\nDistribuzione geografica.\nSecondo l'edizione 2009 di \"Ethnologue\", il futuniano \u00e8 parlato da 3.600 persone sull'isola di Futuna e da 3.000 in Nuova Caledonia.\nClassificazione.\nSecondo l'edizione 2009 di \"Ethnologue\", la classificazione completa \u00e8 la seguente:"}
{"id": "2280798", "revid": "74801", "url": "https://it.wikipedia.org/wiki?curid=2280798", "title": "Moise Jarach", "text": "Biografia.\nNato da famiglia ebraica di Torino, si trasfer\u00ec a Milano nel 1869 con il padre Lazzaro e il fratello Alberto. \nLa famiglia Jarach arriv\u00f2 in Piemonte nel corso del XVI secolo, proveniente dalla Provenza, da cui gli ebrei furono espulsi nel 1498 dal re Luigi XII. Il nonno di Moise, Vita Jarach, nacque a Torino nel 1778.\nNel 1869 costitu\u00ec a Milano all'et\u00e0 di 23 anni con i fratelli Lazzaro Donati e Angelo Donati una societ\u00e0 di \u201ccambiavalute e commissionario in banca\u201d, con la denominazione Donati Jarach.\nSuccessivamente entr\u00f2 nella societ\u00e0 il fratello minore Alberto.\nLa ditta ebbe sede per tutti i trent'anni di attivit\u00e0 in via Santa Margherita 5, presso Piazza della Scala, dove avevano il loro ufficio gran parte dei cambiavalute di Milano. Nel 1881 il capitale sociale era di lire, pari a 1 milione di euro attuali e Moise ne possedeva il 35%.\nLa banca super\u00f2 con successo il difficile biennio 1873-1874 e la crisi bancaria del 1893 diversificando i rischi. Nel 1899 Gustavo e Alberto Weill-Schott, titolari dell'omonima banca, decisero di incorporare la societ\u00e0 \"Donati Jarach\" nella loro nuova Societ\u00e0 Bancaria Milanese, alleandosi con un gruppo di banchieri e industriali milanesi.\nDopo la cessione della ditta, i fratelli Jarach lavorarono nella \"Societ\u00e0 Bancaria Milanese\" facendo parte dal 1899 al 1901 del consiglio di amministrazione ed essendone azionisti. Lasciarono definitivamente la banca nel 1904 e divennero Consiglieri di Sconto presso la sede milanese della Banca d\u2019Italia e del Banco di Napoli.\nMoise Jarach divenne dal 1906 censore della Banca d\u2019Italia, con il compito di sorvegliare il portafoglio titoli che la filiale acquisiva come garanzia di prestiti ai clienti.\nNel 1913 Moise Jarach entr\u00f2 nel Consiglio di Reggenza della Banca d'Italia accanto a importanti personalit\u00e0 del mondo imprenditoriale milanese, come Emilio Lepetit, Luigi della Torre, Alberto Pirelli, Giorgio Mylius, Giovanni Silvestri.\nMoise Jarach fece parte del Consiglio di amministrazione dell'Assicuratrice Italiana, della Societ\u00e0 Varesina per le Imprese Elettriche e delle Officine Elettro-Ferroviarie, di cui era stato uno dei fondatori.\nSpos\u00f2 Emma Tedeschi ed ebbe tra i suoi figli l'imprenditore Federico Jarach ed il banchiere Emilio Jarach, fondatore della Banca Jarach con Lazzaro Donati di Salvatore, nipote di Lazzaro Donati.\nVoci correlate.\nGiuseppe Levi (banchiere)"}
{"id": "2280801", "revid": "767487", "url": "https://it.wikipedia.org/wiki?curid=2280801", "title": "Jody Miller", "text": "Biografia.\nFiglia e sorella di musicisti, quando con la famiglia si trasfer\u00ec dall'Arizona all'Oklahoma, cominci\u00f2 a lavorare nei club locali formando con due amici il trio vocale The Melodies. Nel tentativo di debuttare come professionista, Jody si trasfer\u00ec dopo qualche anno a Los Angeles ma, appena venti giorni dopo il suo arrivo in California, fu vittima di un incidente stradale in cui riport\u00f2 la frattura di una vertebra cervicale. Rimasta per molto tempo in pericolo di vita, una volta ristabilitasi, decise di tornare a casa e di rinunciare per il momento alla carriera musicale.\nL'occasione di ritornare sul palcoscenico le fu data dal cantante country Tom Paxton, che la volle come ospite nelle sue serate a Oklahoma City. In una di queste serate fu notata dall'attore Dale Robertson, che la convinse a ritornare a Hollywood e le procur\u00f2 un contratto con la Capitol Records.\nIl primo successo, \"He Walks Like a Man\", \u00e8 del 1964. In Italia la canzone fu lanciata da Mina con il titolo \"\u00c8 l'uomo per me\".\nNel 1965 fu invitata al Festival di Sanremo, al quale partecip\u00f2 con i brani \"Io che non vivo (senza te)\" e \"Devi essere tu\", non ammesso alla finale. Nello stesso anno il suo singolo \"Queen of the House\" fu numero 12 nella Billboard Hot 100 statunitense, per il quale Jody Miller ottenne nel 1966 il Grammy Award come \"Migliore interprete femminile country\".\nPer molti anni Jody continu\u00f2 a incidere per la Capitol; pubblic\u00f2 alcuni album per la Epic Records fino alla fine degli anni settanta, quando decise che s'era stufata e di dedicarsi con suo marito all'allevamento di cavalli in un suo ranch."}
{"id": "2280803", "revid": "1960104", "url": "https://it.wikipedia.org/wiki?curid=2280803", "title": "Johnny Tillotson", "text": "Debutta nel 1958 con la canzone \"Dreamy Eyes\".\nDue anni dopo ottiene il suo maggiore successo di vendita con il singolo \"Poetry in Motion\", che raggiunge la vetta delle classifiche britanniche ed il secondo posto nella Billboard Hot 100 degli USA.\nVince due Grammy Award, nel 1962 per il pezzo \"It Keeps Right On a-Hurtin\"' e tre anni dopo per la \"Migliore performance vocale dell'anno\" nella cover di \"Heartaches by the Number\", incisa per la prima volta nel 1959 da Guy Mitchell.\nSempre nel 1965 interpreta al Festival di Sanremo il brano \"Non a caso il destino (Ci ha fatto incontrare)\", che non accede alla serata finale.\nNel 1963 era comparso nel film \"Just for Fun\"."}
{"id": "2280806", "revid": "17815", "url": "https://it.wikipedia.org/wiki?curid=2280806", "title": "Lingua futunana", "text": ""}
{"id": "2280808", "revid": "767487", "url": "https://it.wikipedia.org/wiki?curid=2280808", "title": "Adri\u00e1n de Lemos", "text": ""}
{"id": "2280809", "revid": "767487", "url": "https://it.wikipedia.org/wiki?curid=2280809", "title": "Carlos Johnson", "text": ""}
{"id": "2280810", "revid": "287204", "url": "https://it.wikipedia.org/wiki?curid=2280810", "title": "Premi C\u00e9sar 2005", "text": "La cerimonia di premiazione della 30\u00aa edizione dei Premi C\u00e9sar si \u00e8 svolta il 26 febbraio 2005 al Th\u00e9\u00e2tre du Ch\u00e2telet di Parigi. \u00c8 stata presieduta da Isabelle Adjani e presentata da Gad Elmaleh. \u00c8 stata trasmessa da Canal+.\nIl film che ha ottenuto il maggior numero di candidature (dodici) e vinto il maggior numero di premi (cinque) \u00e8 stato \"Una lunga domenica di passioni\" (\"Un long dimanche de fian\u00e7ailles\") di Jean-Pierre Jeunet.\nVincitori e candidati.\nI vincitori sono indicati in grassetto, a seguire gli altri candidati."}
{"id": "2280814", "revid": "408362", "url": "https://it.wikipedia.org/wiki?curid=2280814", "title": "Indice di Modigliani", "text": "L'indice di Modigliani, noto anche come indice RAP (Risk-Adjusted Performance) di Modigliani \u00e8 un indicatore di performance corretto al rischio, introdotto dall'economista Franco Modigliani. L'indice in questione aggiunge all'indice di Sharpe lo scarto quadratico medio del mercato (moltiplica l'indice di Sharpe per lo scarto quadratico medio del mercato).\nCon l'indice di Modigliani si vuole verificare quale \u00e8 il surplus di rendimento della attivit\u00e0 finanziaria rispetto a quella priva di rischio se il portafoglio ha una variabilit\u00e0 uguale a quella di mercato.\nLa formula dell'indice di Modigliani \u00e8 espressa dalla formula:\nAll'interno della formula di Modigliani si pu\u00f2 vedere l'indice di Sharpe, che \u00e8 la parte rappresentata dalla frazione."}
{"id": "2280818", "revid": "599013", "url": "https://it.wikipedia.org/wiki?curid=2280818", "title": "Nicolas Hern\u00e1ndez", "text": ""}
{"id": "2280821", "revid": "123090764", "url": "https://it.wikipedia.org/wiki?curid=2280821", "title": "La freccia nera (romanzo)", "text": "La freccia nera (\"The Black Arrow\") \u00e8 un romanzo storico avventuroso scritto da Robert Louis Stevenson nel 1883.\nLa prima pubblicazione fu in diciassette puntate settimanali sulla rivista \"Young Folks\", un periodico rivolto ai giovani. Il romanzo uscir\u00e0 in volume soltanto nel 1888.\nIl romanzo \u00e8 ambientato nell'Inghilterra del XV secolo, durante la Guerra delle Due Rose e sotto il regno di Enrico VI. \nTrama.\nA Tunstall, immaginaria localit\u00e0 del Suffolk inglese, la campana della Moat House chiama a raccolta gli uomini di Sir Daniel Brackley, in vista dell'imminente battaglia di Risingham. Subito dopo il vecchio Nicholas Appleyard viene trafitto da una freccia nera e il delitto rivendicato da John \"Aggiustatutto\", che promette di riservare lo stesso trattamento a Bennet Hatch, a sir Daniel e al sacerdote Oliver Oates. Il giovane Richard Shelton (detto Dick) viene cos\u00ec inviato a Kettley, dove il suo padrone \u00e8 acquartierato, per informarlo. Durante il tragitto di ritorno si imbatte in un ragazzo, John Matcham, che lo prega di aiutarlo a scappare da lord Daniel, il quale ha mandato alcuni uomini al suo inseguimento. Ancora ignaro della reale identit\u00e0 di John e dei motivi che lo inducono alla fuga, Dick accetta. Dopo una serie di peripezie, i due riescono a scongiurare il rischio di finire sia nelle mani di sir Daniel che in quelle di Ellis Duckworth, il quale non \u00e8 altri che John Aggiustatutto, il capo della compagnia di fuorilegge della Freccia Nera, abitanti nella foresta di Tunstall. Poco dopo i ragazzi si imbattono per\u00f2 in un finto lebbroso, da cui John viene catturato. Sotto il travestimento si cela sir Daniel, cos\u00ec camuffatosi per non essere riconosciuto dai nemici, dal momento che la battaglia di Risingham si \u00e8 rivelata una disfatta. Sir Brackley ordina a Dick e John di raggiungerlo alla Moat House. \nQui, dove Dick \u00e8 stato allevato da sir Daniel, il giovane scopre che proprio quest'ultimo \u00e8 responsabile della morte di suo padre Harry. Il lord decide allora di farlo uccidere, ma Dick fugge, aiutato da John Matcham, che si rivela in realt\u00e0 essere una ragazza, Joanna Sedley, ricca ereditiera contesa tra Brackley e lord Foxham, ormai innamorata di Dick, l'uomo a cui sir Daniel voleva darla in sposa. Shelton, a sua volta innamorato della donzella, si unisce allora ai fuorilegge di Ellis Duckworth, un tempo amico del padre di Dick e ingiustamente accusato del suo omicidio. La Freccia nera ha l'obiettivo di liberare il territorio dall'oppressione dei tiranni che per troppo tempo hanno angariato con le loro malefatte gli abitanti di Tunstall, e in particolare di vendicarsi di Brackley. Dick cerca di vendicare suo padre e, al contempo, di salvare Joanna, rimasta in mano a sir Daniel e promessa a lord Shoreby.\nQuando Shelton scopre in quale casa, nella localit\u00e0 di Shoreby, la fanciulla venga tenuta prigioniera, lancia nella notte un assalto contro di essa, combattendo contro uomini creduti ostili ma in realt\u00e0 al soldo di lord Foxham, cui il giovane risparmia la vita dopo averlo vinto in battaglia. Assieme a Foxham e agli uomini della Freccia Nera pianifica allora un nuovo attacco: aiutato dal pirata Will \"Senzalegge\" ruba la nave \"Buona Speranza\" al capitano Arblaster, utilizzandola per la spedizione. L'impresa non riesce, l'esercito di Dick viene respinto, molti suoi uomini muoiono e la stessa \"Buona Speranza\", tornata al largo, si salva a stento dal naufragio.\nDick e \"Senzalegge\" si travestono allora da frati per entrare nella dimora di sir Brackley. Cos\u00ec, Shelton rivede Joanna, ma apprende da lei che l'indomani dovr\u00e0 convolare a nozze con lord Shoreby. Con il pretesto di pregare sulla tomba di un nano, una spia che lo stesso Dick ha ucciso poco prima, il giovane si introduce nell'abbazia adiacente, dove alcune ore dopo dovr\u00e0 aver luogo il matrimonio. In chiesa si imbatte nel reverendo Oliver, che accetta di salvarlo purch\u00e9 non trami in alcun modo per impedire la celebrazione. Quando gli sposi fanno il loro ingresso, alcuni uomini al servizio di Ellis Duckworth, ben nascosti, scoccano delle frecce nere, uccidendo Shoreby. Dick viene smascherato dal prete e arrestato insieme a \"Senzalegge\".\nPortato innanzi al duca di Risingham, partigiano dei Lancaster, Shelton gli mostra una lettera segreta di Brackley che ne testimonia il tradimento. Indignato, il duca lascia andare i due prigionieri; Dick finisce nelle mani di Arblaster e dei suoi uomini, ma riesce a fuggire nella notte, imbattendosi di mattina nel duca di Gloucester Richard Crookback, futuro re d'Inghilterra come Riccardo III. Dopo averlo aiutato a sgominare una banda di aggressori lancasteriani, Shelton contribuisce al suo trionfo nella battaglia di Shoreby, venendo nominato cavaliere da Richard Crookback sul campo. \nIl neo cavaliere si mette quindi all'inseguimento dei fuggitivi superstiti dell'esercito di Brackley, perch\u00e9 Joanna \u00e8 con loro, e riesce a farla fuggire. Prima di sposarla, vede sir Daniel cadere in disgrazia con la disfatta del suo esercito. Malgrado l'occasione di vendicarsi sia finalmente arrivata, Dick decide di risparmiarlo e lasciarlo fuggire, ma una freccia nera scoccata da Ellis Duckworth segna la resa dei conti e la morte del tiranno. \u00c8 poi lo stesso Duckworth a sciogliere per sempre la Freccia Nera, ritenendo ormai ristabilita la pace a Tunstall. Dick si unisce in matrimonio con Joanna Sedley, rinunciando alla carriera militare, preferendo le gioie del focolare domestico a una vita in cui sente di non potersi pi\u00f9 riconoscere perch\u00e9 lo ha portato, inevitabilmente, a causare morte e lutti. Arblaster - che Richard Crookback stava per giustiziare se Dick non ne avesse impetrato la grazia -, e \"Senzalegge\", ritiratisi a vita privata, trascorrono serenamente il resto dei loro giorni a Tunstall."}
{"id": "2280833", "revid": "4175", "url": "https://it.wikipedia.org/wiki?curid=2280833", "title": "Telstra Dome", "text": ""}
{"id": "2280844", "revid": "287204", "url": "https://it.wikipedia.org/wiki?curid=2280844", "title": "Federico Guglielmo II", "text": ""}
{"id": "2280853", "revid": "228587", "url": "https://it.wikipedia.org/wiki?curid=2280853", "title": "Gadus chalcogrammus", "text": "Gadus chalcogrammus () spesso noto con il sinonimo di Theragra chalcogramma, conosciuto commercialmente come merluzzo d'Alaska o pollack d'Alaska \u00e8 un pesce osseo di mare della famiglia Gadidae.\nDescrizione.\nL'aspetto di questo animale si pu\u00f2 dire intermedio tra quello del merluzzo bianco, rispetto al quale \u00e8 pi\u00f9 allungato, e quello dei \"Pollachius\". Ha tre pinne dorsali, separate da uno spazio, e due pinne anali. Le pinne pettorali sono ampie; le pinne ventrali hanno un filamento. La pinna caudale \u00e8 tronca. Sul mento \u00e8 presente un brevissimo barbiglio. La bocca \u00e8 ampia, incisa quasi orizzontalmente. La linea laterale si interrompe all'altezza della prima pinna dorsale, lungo il resto del corpo \u00e8 interrotta a brevi intervalli e non continua. Alcuni canali sensoriali della linea laterali sono presenti sul capo. Il colore \u00e8 bruno o olivastro sul dorso, argenteo sui fianchi e biancastro sul ventre. Sui fianchi sono in genere presenti macchie irregolari di colore bruno, talvolta raggruppate in una fascia longitudinale. Le pinne sono scure.\nLa taglia massima \u00e8 di 91\u00a0cm, il peso massimo noto di 3,9\u00a0kg.\nDistribuzione e habitat.\n\u00c8 endemico del nord dell'Oceano Pacifico a sud fino al mar del Giappone e alla citt\u00e0 di Carmel-by-the-Sea in California. Le segnalazioni dal golfo di California sembrano essere erronee. Vive in acque profonde tra 30 e i 1280 metri ma di solito si trova sopra i 400 metri. Fa vita demersale e affronta migrazioni giornaliere verso la superficie.\nBiologia.\nLa longevit\u00e0 massima nota \u00e8 di 28 anni.\nAlimentazione.\nIl krill rappresenta una frazione importante della dieta dell'adulto, che consuma inoltre gamberetti, misidi, ammoditi, sperlani, salmoni, aringhe e capelin.\nRiproduzione.\nLa riproduzione avviene nei mesi invernali a profondit\u00e0 da 50 a 250 metri; durata e periodo variano con la latitudine, all'estremo nord, ad esempio, avviene fino ad agosto. Per la frega si riuniscono banchi imponenti. La fecondit\u00e0 \u00e8 impressionante: una femmina depone fino a 15 milioni di uova. L'accrescimento \u00e8 molto rapido e la maturit\u00e0 \u00e8 raggiunta a un'et\u00e0 di 3/4 anni, quando la lunghezza del pesce \u00e8 di 30\u201338\u00a0cm.\nPesca.\nIl pollack d'Alaska costituisce una delle specie ittiche demersali pi\u00f9 catturate nel mondo e uno dei prodotti della pesca pi\u00f9 importanti in assoluto. Le quantit\u00e0 pescate hanno visto un incremento continuo fino al 1986 quando \u00e8 iniziato un trend negativo che per\u00f2 sembra essersi interrotto da met\u00e0 degli anni '90. I banchi di pesca pi\u00f9 ricchi sono situati nel mar di Bering e nel golfo dell'Alaska. Le tecniche di pesca pi\u00f9 usate sono le reti a strascico, le reti da circuizione e i palamiti mentre le reti da posta sono usate di rado e solo in zone costiere. Gli stati che catturano le maggiori quantit\u00e0 sono la Russia e gli Stati Uniti. \nGli stock del mar di Bering e del golfo dell'Alaska sono dotati della certificazione MSC di sostenibilit\u00e0 della pesca. Per questa pesca sostenibile l'impiego di reti a strascico \u00e8 proibito per il grave impatto che ha sull'ecosistema dei fondali. Vengono usate reti da traino pelagiche, ossia sospese nell'acqua senza toccare il fondo.\nLe carni sono buone e sono il principale costituente del surimi. Viene frequentemente esportata congelata in Europa come filetti, bastoncini di pesce e molte altre preparazioni.\nTassonomia.\nNonostante il nome comune possa indurre in inganno, non \u00e8 un pesce del genere \"Pollachius\"; la specie non \u00e8 pertanto da confondersi con il \"Pollachius pollachius\", che ha un nome comune simile, \"pollack\"."}
{"id": "2280858", "revid": "281901", "url": "https://it.wikipedia.org/wiki?curid=2280858", "title": "Pollack d'Alaska", "text": ""}
{"id": "2280859", "revid": "281901", "url": "https://it.wikipedia.org/wiki?curid=2280859", "title": "Pollock d'Alaska", "text": ""}
{"id": "2280860", "revid": "767487", "url": "https://it.wikipedia.org/wiki?curid=2280860", "title": "Ram\u016bnas Butautas", "text": "\u00c8 il figlio di Stepas Butautas."}
{"id": "2280861", "revid": "287204", "url": "https://it.wikipedia.org/wiki?curid=2280861", "title": "Ramunas Butautas", "text": ""}
{"id": "2280862", "revid": "339392", "url": "https://it.wikipedia.org/wiki?curid=2280862", "title": "Chiesa di Sant'Antonio da Padova a Circonvallazione Appia", "text": ""}
{"id": "2280863", "revid": "300067", "url": "https://it.wikipedia.org/wiki?curid=2280863", "title": "Antanas Sireika", "text": ""}
{"id": "2280865", "revid": "486946", "url": "https://it.wikipedia.org/wiki?curid=2280865", "title": "Lackland", "text": ""}
{"id": "2280869", "revid": "110157", "url": "https://it.wikipedia.org/wiki?curid=2280869", "title": "Museo Annigoni", "text": "Il Museo Pietro Annigoni si trova a Firenze nella villa Bardini, lungo la costa San Giorgio.\n\u00c8 stato inaugurato il 25 novembre 2008 ed \u00e8 composto dalle opere gi\u00e0 in possesso dei figli di Annigoni, che vennero acquisite nel 2007 dalla Fondazione Cassa di Risparmio di Firenze. Grazie ai circa 6.000 pezzi, tra dipinti, disegni, stampe e cimeli, si tratta della maggiore collezione esistente del pittore fiorentino.\nNelle sale sono state selezionate circa 120 opere, che riallacciano il percorso artistico del pittore, dagli autoritratti giovanili, ai ritratti di familiari, a opere varie tra le quali spiccano \"Solitudine II\" e \"Solitudine III\", \"Cinciarda\", \"Vecchio giardino\", \"Interno di Studio\", la \"Soffitta del Torero\", \"Morte del mendicante\", ecc.\nVi si trovano esposte inoltre medaglie, litografie, disegni e oggetti personali, tra i quali una sedia dondolo prediletta per la pittura o un manichino usato nei suoi esperimenti di pittura metafisica.\nPer le opere \u00e8 prevista una rotazione dell'esposizione a scadenza annuale e la realizzazione di esposizioni temporanee tematiche."}
{"id": "2280871", "revid": "80598", "url": "https://it.wikipedia.org/wiki?curid=2280871", "title": "Non t'amo pi\u00f9/L'amico Gianni", "text": "Non t'amo pi\u00f9/L'amico Gianni \u00e8 un singolo inciso dal gruppo musicale italiano I Frenetici, nel 1966.\nStoria del disco.\nIl disco raggiunse il 42\u00ba posto nella hit parade italiana e venne distribuito in circa 10.000 juke box in tutta Italia.\nIl brano \"L'amico Gianni\", cantato da Paolo Romanelli, venne presentato da I Frenetici durante il Gal\u00e0 internazionale in Eurovisione da Berna, mentre il pezzo \"Non t'amo pi\u00f9\", cantato da Enrico Moi, venne presentato nella finale del Festivalbar 1966."}
{"id": "2280872", "revid": "1543377", "url": "https://it.wikipedia.org/wiki?curid=2280872", "title": "Cladonia deformis", "text": "Cladonia deformis (L.) Hoffm. (1796), \u00e8 una specie di lichene appartenente al genere Cladonia, dell'ordine Lecanorales.\nIl nome deriva dal latino \"deformis\", deforme, sfigurato, deturpato.\nCaratteristiche fisiche.\nIl tallo primario costituito da squamule di colore variabile dal verde giallastro al grigio. I podezi sono di altezza molto variabile da 2 a 7 centimetri, fessurati in senso longitudinale e sprovvisti di coppe o appena accennate. I soredi hanno forma e consistenza farinosa.\nIl fotobionte \u00e8 principalmente un'alga verde delle Trentepohlia.\nHabitat.\nSpecie molto comune nei boschi montani dell'emisfero boreale. Cresce su legni marcescenti e su suoli organici. Predilige un pH del substrato molto acido o con valori intermedi fra molto acido e subneutrale. Il bisogno di umidit\u00e0 \u00e8 mesofitico.\nLocalit\u00e0 di ritrovamento.\nLa specie, da considerarsi cosmopolita, \u00e8 stata reperita nelle seguenti localit\u00e0: \nIn Italia \u00e8 presente, ma rara, in tutto il Trentino-Alto Adige e la Valle d'Aosta, nell'arco alpino piemontese e nella Lombardia settentrionale; \u00e8 alquanto rara nella parte settentrionale del Veneto, nelle zone alpine friulane e in poche localit\u00e0 della parte occidentale dell'Emilia-Romagna e delle zone montuose della Calabria.\nTassonomia.\nQuesta specie va riferita alla sezione Cocciferae, e presenta le seguenti forme, sottospecie e variet\u00e0 (al 2008):"}
{"id": "2280873", "revid": "228587", "url": "https://it.wikipedia.org/wiki?curid=2280873", "title": "Tapa", "text": ""}
{"id": "2280874", "revid": "2052878", "url": "https://it.wikipedia.org/wiki?curid=2280874", "title": "E loro dicono/Il matusa", "text": "E loro dicono/Il matusa \u00e8 il secondo singolo del gruppo musicale italiano I Frenetici, ed il primo di e con Drupi in qualit\u00e0 di cantante e chitarrista, pubblicato dall'etichetta discografica Tiffany nel 1967.\nStoria del disco.\nLe due canzoni vennero incise nel 1967. In origine \"E loro dicono\" doveva essere proposta per partecipare al Festival di Sanremo 1968 ma in seguito la Tiffany, per motivi imprecisati, cambi\u00f2 i programmi ed il disco venne pubblicato nel 1967.\nI Frenetici presentarono la canzone \"E loro dicono\" l'anno successivo durante le esibizioni dell'\"Oscar della Canzone\", classificandosi al terzo posto dietro I Corvi ed I Balordi."}
{"id": "2280884", "revid": "1906976", "url": "https://it.wikipedia.org/wiki?curid=2280884", "title": "Stemma del Camerun", "text": "Lo stemma del Camerun \u00e8 costituito da uno scudo con cartigli sopra e sotto; dietro lo scudo ci sono due fasci repubblicani incrociati, simbolo dell'autorit\u00e0 della repubblica. Sullo scudo c'\u00e8 una cartina del Camerun, e i colori dello scudo riproducono quelli della bandiera. Sulla cartina \u00e8 sovrapposta la bilancia che rappresenta la giustizia. Il cartiglio inferiore riporta la scritta \"Repubblica del Camerun\" in francese e in inglese, e quello superiore \u00e8 costituito dalle tre parole del motto del paese, anch'esse in francese e inglese: \"pace, lavoro, patria\"."}
{"id": "2280889", "revid": "400694", "url": "https://it.wikipedia.org/wiki?curid=2280889", "title": "Villa Bardini", "text": "Villa Bardini, gi\u00e0 villa Manadora, si trova sulla costa San Giorgio 2 a Firenze. Oggi \u00e8 un centro espositivo che ospita mostre temporanee, il Museo Capucci e il Museo Annigoni. Il giardino della villa \u00e8 lo scenografico giardino Bardini, oggi visitabile a parte con lo stesso biglietto del Giardino di Boboli. Inoltre c'\u00e8 lo spazio Bardinicontemporanea sempre aperto con ingresso gratuito, che propone mostre di arte contemporanea e visual art in abbinamento con Terrazza Bardini.\nStoria.\nL'originaria Villa Manadora venne costruita nella prima met\u00e0 del Seicento su progetto dell'architetto Gherardo Silvani. Il nome derivava da quello del committente, Francesco Manadori. Il giardino della villa, abbellito da sculture, sfruttava il declivio della collina con numerosi punti panoramici sulla citt\u00e0 di Firenze, in particolare verso la zona di Santa Croce.\nNell'Ottocento Giacomo Le Blanc venne in possesso della villa e trasform\u00f2 il parco in un giardino all'inglese, con boschi, vialetti tortuosi, statue e fontane. Risalgono a questo periodo la \"Kaffeehaus\" con grotta, ancora esistente.\nAll'inizio dell'Ottocento la tenuta venne acquistata dai Mozzi, proprietari anche, poco pi\u00f9 a valle, di palazzo Mozzi con il relativo giardino confinante con questa propriet\u00e0. Non vennero per\u00f2 ancora intrapreseri sostanziali lavori di modifica, mantenendo il carattere peculiare di ciascuna zona. Nel corso dell'Ottocento alcune relazioni testimoniano come la propriet\u00e0 incorresse in un inesorabile declino, con una sempre maggiore sensazione di abbandono e con le pessime condizioni dell'impianto idraulico nella zona superiore. Con l'estinzione della famiglia, nel 1880 i principi austriaci zu Carolath-Beuthen acquistarono la propriet\u00e0, arricchendo il giardini di alcuni dettagli secondo la moda vittoriana.\nNel 1913 il complesso del Palazzo Mozzi, della Villa Manadora, del giardino barocco e all'inglese, oltre ad alcuni terreni agricoli, vennero acquistati dall'antiquario Stefano Bardini, il quale diede il via a una serie di grandi rinnovi e modifiche, in quella che fu la stagione pi\u00f9 intensa del complesso. Costru\u00ec un viale per raggiungere la villa e sacrific\u00f2 i giardini murati di impianto medievale che ancora esistevano, mentre gli edifici sulla Costa San Giorgio venivano unificati in quella che sar\u00e0 chiamata semplicemente Villa Bardini.\nAlla morte di Stefano, la propriet\u00e0 pass\u00f2 al figlio Ugo. Con la morte di Ugo Bardini, senza eredi (1965), inizi\u00f2 un lungo iter burocratico sull'eredit\u00e0, conclusasi solo nel 1996 grazie all'interessamento di Antonio Paolucci, allora Ministro per i Beni Culturali, che fece adempiere alle condizioni del defunto il quale aveva destinato le sue propriet\u00e0 alla citt\u00e0 di Firenze.\nDopo vari anni di incuria e abbandono, la villa \u00e8 stata completamente ristrutturata dall'Ente Cassa di Risparmio di Firenze e riaperta al pubblico nel 2006, con uno spazio per esibizioni temporanee al pian terreno. Nel corso del 2007 e 2008 sono stati aperti anche il Museo Roberto Capucci e il Museo Annigoni, un ristorante e uno spazio per mostre di arte contemporanea.\nDescrizione.\nLa villa dispone di sessanta tra stanze e saloni, per una superficie totale di 3800 metri quadrati su quattro livelli. Oltre alle sedi espositive, la villa ospita anche gli uffici della Fondazione Parchi Monumentali Bardini e Peyron e la Societ\u00e0 Toscana di Orticoltura, oltre a spazi per convegni, servizi ristorativi e accessori."}
{"id": "2280891", "revid": "124583677", "url": "https://it.wikipedia.org/wiki?curid=2280891", "title": "Huahine", "text": "Huahine (che in lingua tahitiana significa letteralmente \"vagina\", da \"\"hua\", vagina o sesso, e \"hine\"\", donne, nome attribuitogli dai nativi per la forma, che ricorderebbe quella dell'organo sessuale femminile; in passato l'isola era nota come Matairea) \u00e8 un'isola facente parte dell'arcipelago delle Isole della Societ\u00e0, precisamente nel gruppo delle Isole Sottovento, nell'Oceano Pacifico. Amministrativamente \u00e8 ricompresa nella Collettivit\u00e0 d'Oltremare della Polinesia francese e costituisce l'omonimo comune (capoluogo Fare) del dipartimento d'Oltremare delle Isole Sottovento.\nGeografia.\nHuahine consiste, per la precisione, di due isole molto ravvicinate: Huahine Nui (\"Grande Huahine\") a nord e Huahine Iti (\"Piccola Huahine\") a sud. Le due isole sono per\u00f2 considerate tradizionalmente come una sola, in quanto separate da uno strettissimo braccio di mare (baia Maroe) di poche decine di metri di larghezza: addirittura nella parte orientale, durante la bassa marea, l'acqua si ritira, lasciando una striscia di sabbia a unire Huahine Nui e Huahine Iti. Nello stesso punto le due isole sono oggi collegate permanentemente da un ponte.\nSecondo una leggenda locale, le due isole furono separate dalla piroga del dio Hiro, che cercava riparo da una tempesta.\nNell'isola settentrionale si trova un lago di acqua salmastra, chiamato Fauna Nui (o Maeva), esteso circa 3,75\u00a0km\u00b2. Nella stessa Huahine Nui si trova la vetta pi\u00f9 alta di Huahine, il monte Turi (669\u00a0m). L'isola meridionale ospita invece un piccolo vulcano, il Pohue Rahi, alto 460\u00a0m.\nCome gran parte delle isole polinesiane, Huahine \u00e8 circondata da una barriera corallina. Nella parte occidentale su di essa affiorano dei \"motu\", ovvero delle lingue di sabbia.\nFlora e fauna.\nL'isola \u00e8 ricoperta da una lussureggiante vegetazione, composta in buona parte da palme da cocco. Vi si trovano inoltre due importanti giardini botanici: l'Ariiura Garden Paradise, ospitante le tradizionali piante medicinali della Polinesia, e l'Eden Parc, ove sono coltivati alberi da frutto provenienti dal resto del mondo.\nLa fauna \u00e8 particolarmente ricca di pesci e uccelli. Tra questi ultimi figurava una specie estintasi da secoli, lo storno di Huahine (\"Aplonis diluvialis\"), i cui fossili rinvenuti sull'isola ne datano la scomparsa a circa 7 secoli fa (per quanto il naturalista tedesco Georg Forster abbia, nel XVIII secolo, raffigurato un uccello nell'isola di Raiatea molto simile all'animale in questione).\nEconomia.\nCome gran parte delle isole polinesiane, Huahine fonda la propria economia essenzialmente sulla pesca e sul turismo.\nGrazie alla lussureggiante foresta di palme da cocco, un'attivit\u00e0 molto importante per l'economia locale \u00e8 anche la produzione della copra. Inoltre a Huahine si coltiva la vaniglia (della specie della \"vanilla tahitiensis\").\nStoria.\nLa presenza umana a Huahine ha luogo sin da epoche remote, come testimoniato dai numerosissimi \"marae\" presenti sull'isola. Gli archeologi stimano che l'antico popolo tahitiano dei Ma'hoi abbia colonizzato Huahine almeno dal IX secolo dopo Cristo.\nGli europei giunsero per la prima volta sull'isola nel 1769 con James Cook, che ribattezz\u00f2 l'isola (chiamata all'epoca dai nativi Matairea) \"Hermosa\" (in spagnolo \"bella\"). Gli abitanti, tuttavia, non si rassegnarono mai all'idea di venire colonizzati e nel 1847 l'isola si proclam\u00f2 Stato indipendente con il nome di Regno di Huahine. Solo nel 1895 i francesi riuscirono ad imporsi, deponendo l'ultima regina Te-ha'apapa III.\nSport.\nA livello sportivo, Huahine \u00e8, insieme alle vicine Bora Bora, Tahaa e Raiatea, una delle quattro isole tra le quali si svolge l\"'Hawaiki Nui Va'a\", competizione internazionale di canoe polinesiane (\"va'a\")."}
{"id": "2280893", "revid": "339392", "url": "https://it.wikipedia.org/wiki?curid=2280893", "title": "Mahmud Ibn Ajtum", "text": ""}
{"id": "2280897", "revid": "1573940", "url": "https://it.wikipedia.org/wiki?curid=2280897", "title": "Kazuko Fujita", "text": "Ha fatto il suo esordio nel 1977 sulla rivista \"Bessatsu Sh\u014djo Comic\", ed i suoi manga sono stati pubblicati perlopi\u00f9 dalla casa editrice \"Flower Comics\".\n\u00c8 conosciuta soprattutto per il manga \"Makoto Call!\", che ha per protagonista una ragazza che gioca a pallavolo e per il quale ha ricevuto, nel 1992, il Shogakukan Manga Award nella categoria sh\u014djo.. Nel 2007 il suo ha avuto una trasposizione televisiva con attori in carne ed ossa, dal titolo \"Romantic Princess\", realizzata dalla taiwanese China Television."}
{"id": "2280904", "revid": "339392", "url": "https://it.wikipedia.org/wiki?curid=2280904", "title": "Vittoriana", "text": ""}
{"id": "2280905", "revid": "36426", "url": "https://it.wikipedia.org/wiki?curid=2280905", "title": "Villa Manadora", "text": ""}
{"id": "2280907", "revid": "729019", "url": "https://it.wikipedia.org/wiki?curid=2280907", "title": "Pallavolo femminile ai XIII Giochi panamericani", "text": "Il XII campionato di pallavolo femminile ai Giochi panamericani si \u00e8 svolto dal 23 luglio al 1\u00ba agosto 1999 a Winnipeg, in Canada, durante i XIII Giochi panamericani. Al torneo hanno partecipato 6 squadre nazionali nordamericane e sudamericane e la vittoria finale \u00e8 andata per la terza volta a Brasile.\nPodio.\nCampione.\nBrasile(Terzo titolo)\nSecondo posto.\nCuba\nTerzo posto.\nStati Uniti"}
{"id": "2280908", "revid": "300067", "url": "https://it.wikipedia.org/wiki?curid=2280908", "title": "Mart\u00ed", "text": "Mart\u00ed \u00e8 l'equivalente, in lingua catalana, del nome proprio italiano \"Martino\"."}
{"id": "2280912", "revid": "343261", "url": "https://it.wikipedia.org/wiki?curid=2280912", "title": "R\u00e2mana Maharshi", "text": ""}
{"id": "2280919", "revid": "1654832", "url": "https://it.wikipedia.org/wiki?curid=2280919", "title": "Istituto italo-latino americano", "text": "L'Istituto italo-latino americano (o Organizzazione Internazionale Italo-Latino Americana o anche Instituto italo-latinoamericano) (IILA) \u00e8 un'organizzazione intergovernativa fondata a Roma nel 1966 e attiva in campo culturale, scientifico e della cooperazione allo sviluppo. L'Istituto collabora il Ministero degli affari esteri, per conto del quale realizza progetti finalizzati.\nFanno parte dell'Istituto italo-latino americano l'Italia e le venti repubbliche dell'America latina: Argentina, Bolivia, Brasile, Cile, Colombia, Costa Rica, Cuba, Ecuador, El Salvador, Guatemala, Haiti, Honduras, Messico, Nicaragua, Panama, Paraguay, Per\u00f9, Repubblica Dominicana, Uruguay e Venezuela.\nL'Istituto \u00e8 stato creato ai sensi della Convenzione Internazionale firmata il 1\u00ba giugno 1966 ed entrata in vigore, in seguito alla ratifica degli stati membri, l'11 dicembre 1966.\nL'articolo 1 della Convenzione definisce gli scopi dell'IILA:\nGli organi dell'Istituto sono:\nLa struttura dell'Istituto comprende:\nIl 6 dicembre 2007 gli \u00e8 stato riconosciuto lo status di osservatore dell'Assemblea generale delle Nazioni Unite.\nL'IILA ha sede a Roma in via Paisiello, 24.\nAttivit\u00e0.\nL'Istituto agisce al servizio della collaborazione fra l'Italia e l'America Latina.\nLe sue attivit\u00e0 principali sono:\nL'istituto collabora con organismi intergovernativi, istituzioni ed enti specializzati che si occupano dell'America latina."}
{"id": "2280920", "revid": "22744700", "url": "https://it.wikipedia.org/wiki?curid=2280920", "title": "Patrimonium Petri", "text": ""}
{"id": "2280925", "revid": "110157", "url": "https://it.wikipedia.org/wiki?curid=2280925", "title": "Museo Capucci", "text": "Il Museo Capucci era un museo di Firenze, avente sede a villa Bardini Dedicato all'attivit\u00e0 dello stilista Roberto Capucci, \u00e8 stato aperto il 18 ottobre 2008 e chiuso a novembre 2017, per essere trasferito alla villa Manin di Passariano. Qualche capo \u00e8 rimasto a Firenze entrando nella collezione, esposta a rotazione, della galleria del Costume di Firenze.\nStoria e descrizione.\nLo spazio espositivo, gestito dalla Fondazione Roberto Capucci - che si trasfer\u00ec appositamente da Roma a Firenze per l'occasione - venne inaugurato il 27 ottobre 2007 con l'esposizione temporanea \"Ritorno alle origini\", che riscontr\u00f2 un notevole successo di pubblico con circa 50.000 visitatori. Un anno dopo si \u00e8 trasformata in esposizione permanente, focalizzata in particolare su una serie di dodici abiti-scultura confezionati in occasione della Biennale di Venezia del 1995 e originariamente non destinati ad essere indossati.\nGli altri abiti esposti, che sono ruotati periodicamente, sono circa 30 divisi per gruppi e coprono tutta la produzione dello stilista, fin dal 1950. Fanno da corredo le esposizioni di schizzi, bozzetti, audiovisivi, articoli di stampa e fotografie.\nLa fondazione, inoltre, organizza periodicamente eventi didattici e seminari.\nLa galleria \u00e8 nata con lo scopo di esporre e dare valore alle opere dell'artista Roberto Capucci. I suoi abiti e creazioni lo hanno reso noto alla giovane et\u00e0 di 26 anni. \nLa galleria \u00e8 organizzata in quattro sale espositive e, in aggiunta, in un corridoio \u00e8 collocata una collezione permanente di abiti caratterizzati da una vastit\u00e0 di materiali e di forme e dal contrasto dei colori forti con quelli neutri. La Fondazione, inoltre, organizza mostre, attivit\u00e0 didattiche e di formazione, eventi per studenti non solo nella propria sede ma anche all'esterno."}
{"id": "2280926", "revid": "36426", "url": "https://it.wikipedia.org/wiki?curid=2280926", "title": "Museo Roberto Capucci", "text": ""}
{"id": "2280929", "revid": "439868", "url": "https://it.wikipedia.org/wiki?curid=2280929", "title": "Elio Romani", "text": "Attivit\u00e0 scacchistica.\nSi mise in luce nel 1947 arrivando 3\u00ba nel campionato di promozione di Parma, e 1\u00ba nel 1950. Nel 1951 arriv\u00f2 3\u00ba nel torneo internazionale di Reggio Emilia, battendo tra gli altri i primi due classificati Czerniak e Herman Steiner.\nFu promosso Maestro nel 1956 dopo il buon risultato nel Campionato italiano di Rovigo. Partecip\u00f2 poi a molti altri campionati italiani fino al 1971, realizzando quasi sempre oltre il 50% dei punti. Ottenne il miglior piazzamento a Napoli nel 1964, dove si classific\u00f2 3\u00ba.\nRomani gioc\u00f2 con la squadra italiana nelle Olimpiadi di Monaco 1958, L'Avana 1966, Lugano 1968 e Siegen 1970, realizzando il 54,3% dei punti (+21 =9 \u201317).\nNel 1957 gioc\u00f2 una partita con Michail Tal' a Reggio Emilia in un incontro a squadre amichevole Italia-URSS. Contro un simile avversario il risultato era abbastanza scontato, ma Romani diede filo da torcere al grande campione sovietico.\nNegli anni '70 si trasfer\u00ec a Lecco, dove era comandante della locale sezione della polizia municipale."}
{"id": "2280932", "revid": "300067", "url": "https://it.wikipedia.org/wiki?curid=2280932", "title": "NBA Development League 2008-2009", "text": "La stagione della NBA Development League 2008-2009 fu l'ottava edizione della NBA D-League. La stagione si concluse con la vittoria dei Colorado 14ers, che sconfissero gli Utah Flash 2-0 nella serie finale.\nSquadre partecipanti.\nFecero il loro ingresso nella Lega due franchigie create ex novo: gli Erie BayHawks e i Reno Bighorns.\nPlay-off.\nNBA D-League Finals.\nGara 1\nGara 2"}
{"id": "2280938", "revid": "118055223", "url": "https://it.wikipedia.org/wiki?curid=2280938", "title": "Albispass", "text": "L'Albispass \u00e8 un passo che collega Langnau am Albis a Riedmatt nel Canton Zurigo superando la catena montuosa dell'Albis, che divide longitudinalmente il distretto di Affoltern dal Lago di Zurigo. Scollina a un'altitudine di 791\u00a0m s.l.m."}
{"id": "2280946", "revid": "767487", "url": "https://it.wikipedia.org/wiki?curid=2280946", "title": "Bernab\u00e9 Mart\u00ed", "text": "Biografia.\nHa studiato musica al Conservatorio di Madrid e quindi all'Accademia di Santa Cecilia a Roma, terminando i suoi studi nel 1956.\nNel 1964 si \u00e8 sposato con la collega Montserrat Caball\u00e9, con la quale ha lavorato in varie tourn\u00e9e.\nSi \u00e8 ritirato dalle scene per motivi di salute alla fine degli anni settanta."}
{"id": "2280950", "revid": "116606529", "url": "https://it.wikipedia.org/wiki?curid=2280950", "title": "Col de l'Aiguillon", "text": "Col de l'Aiguillon \u00e8 un passo che collega Baulmes a L'Auberson localit\u00e0 del comune di Sainte-Croix nel Canton Vaud nel massiccio del Giura. Scollina a un'altitudine di 1\u00a0293\u00a0m s.l.m."}
{"id": "2280955", "revid": "1543377", "url": "https://it.wikipedia.org/wiki?curid=2280955", "title": "Easy Peasy", "text": "Easy Peasy (precedentemente Ubuntu-Eee) \u00e8 una distribuzione Linux basata su Ubuntu ottimizzata per l'utilizzo sui netbook: utilizza l'interfaccia Ubuntu Netbook Edition, e per certe funzionalit\u00e0 i curatori hanno predisposto software \"chiuso\" al posto di alternative open source (ad es. Skype invece di Ekiga), quando ritenevano il software chiuso migliore.\n\"Easy Peasy\" \u00e8 un modo di dire che si riferisce ad un risultato facile da ottenere.\nStoria e sviluppo del progetto.\nIl progetto nacque col nome di Ubuntu-Eee da Jon Ramvi nel dicembre 2007. Allora era solo uno script che modificava la regolare installazione di Ubuntu per supportare gli Asus EeePCs. Nel giugno 2008 il progetto basato sullo script venne abbandonato e venne distribuita la versione 8.04 di Ubuntu-Eee, come distribuzione.\nIl 5 settembre venne distribuita la versione 8.04.1, che utilizzava il nuovo kernel Linux, utilizzava una nuova interfaccia utente e aveva installato Flash 10. Easy Peasy 1.0 venne distribuito il 5 gennaio 2009.\nCambi\u00f2 nome con Easy Peasy nel gennaio 2009, ed \u00e8 stata scaricata oltre 400.000 volte dal server di download principale. Easy Peasy \u00e8 anche disponibile da altri siti mirror e tramite BitTorrent, quindi il conteggio del download sarebbe superiore.\nMarchi registrati.\nLa distribuzione nacque con il nome Ubuntu-Eee; il 10 settembre 2008, la Canonical Ltd avvert\u00ec via email Jon Ramvi, il principale sviluppatore del progetto, che l'utilizzo da parte della distribuzione del nome Ubuntu-Eee, di URL, e logo, violava i marchi registrati della societ\u00e0.\nLa distribuzione venne quindi resa disponibile con il suo nome \"Easy Peasy\" il 5 gennaio 2009.\n\"Release\".\n\"Release\" future.\nIl piano di distribuzione di Easy Peasy \u00e8 la seguente:\nAd oggi non \u00e8 stata distribuita nessuna versione successiva alla 1.6."}
{"id": "2280957", "revid": "767487", "url": "https://it.wikipedia.org/wiki?curid=2280957", "title": "P\u00e1tka", "text": "P\u00e1tka \u00e8 un comune dell'Ungheria di 1.645 abitanti (dati 2001). \u00c8 situato nella provincia di Fej\u00e9r."}
{"id": "2280958", "revid": "339392", "url": "https://it.wikipedia.org/wiki?curid=2280958", "title": "Sala Claudio Merulo", "text": ""}
{"id": "2280959", "revid": "767487", "url": "https://it.wikipedia.org/wiki?curid=2280959", "title": "P\u00e1zm\u00e1nd", "text": "P\u00e1zm\u00e1nd \u00e8 un comune dell'Ungheria di 2.015 abitanti (dati 2001). \u00c8 situato nella provincia di Fej\u00e9r."}
{"id": "2280960", "revid": "3115", "url": "https://it.wikipedia.org/wiki?curid=2280960", "title": "Lente fotocromatica", "text": "Le lenti fotocromatiche sono lenti che, esposte a radiazioni UV o luce solare in genere, avviano una reazione chimica reversibile e si scuriscono. Una volta che l'irradiazione di luce o raggi uv scompare ritornano gradualmente allo stato iniziale di trasparenza.\nQueste lenti proteggono dai raggi UV e dal riverbero solare come gli occhiali da sole, sebbene non possano sostituirli in tutte le situazioni.\nLe lenti fotocromatiche, quando non esposte a raggi UV, risultano essere molto chiare sebbene non come le lenti trasparenti classiche; la differenza tuttavia \u00e8 minima e poco percettibile con le lenti delle nuove generazioni, che allo stato chiaro hanno una leggera dominante di colore residuo.\nStoria.\nLe prime lenti fotocromatiche furono sviluppate nella prima met\u00e0 degli anni sessanta del XX secolo dalla Corning, che condusse i primi studi sull'applicazione di materiali reagenti alla luce nel campo delle lenti oftalmiche in vetro; la diffusione di queste lenti part\u00ec verso gli anni settanta.\nPer molti anni la possibilit\u00e0 di avere il fotocromatismo sulle lenti fu limitata alle lenti in materiale minerale (vetro), poich\u00e9 il processo applicato alle lenti minerali non \u00e8 compatibile con i materiali organici di cui sono composte le lenti infrangibili che nel corso degli anni ottanta hanno prevaricato le classiche lenti in vetro.\nBench\u00e9 negli Stati Uniti gi\u00e0 negli anni ottanta la societ\u00e0 American optical mise in commercio Photolite, la prima lente fotocromatica in materiale sintetico infrangibile, che era ottenuta con un nuovo processo completamente diverso da quello per lenti in vetro, si dovette aspettare l'inizio degli anni novanta per vedere le prime lenti fotocromatiche in materiale infrangibile con qualit\u00e0 e prestazioni degne di nota e con successo e diffusione globale; tutto ci\u00f2 avvenne grazie agli esperimenti della PPG e alla sua neonata societ\u00e0 Transitions (che successivamente diventer\u00e0 leader mondiale nel settore di queste lenti). Le lenti fotocromatiche infrangibili inizialmente offrivano qualit\u00e0 minore e non paragonabile alle lenti fotocromatiche in vetro e solo da meno di 10 anni con l'evoluzione tecnologica e il susseguirsi di nuove generazioni di lenti il fotocromatismo su lenti infrangibili ha raggiunto e ampiamente superato le prestazioni delle lenti in vetro ed eliminato i principali difetti che affliggevano le prime generazioni di queste lenti.\nTecnologia e funzionamento.\nIl fotocromatismo si ottiene in modo molto diverso a seconda del materiale usato per le lenti.\nNel caso di lenti di vetro si usa vetro borosilicato e questo viene reso fotocromatico aggiungendo alla miscela base sostanze fotocromatiche come dei sali e micro-cristalli di alogenuro d'argento e/o cloruro d'argento; dopo il raffreddamento il vetro ha una colorazione blu brillante, ma non possiede ancora propriet\u00e0 fotocromatiche. Per innescare queste ultime si sottopone la miscela ad un trattamento a circa 600 \u00b0C; la durata e la temperatura di questo processo influenzano il colore del vetro, la velocit\u00e0 della reazione fotocromatica ed il grado di oscuramento massimo della lente.\nNel caso di lenti plastiche si ricorre a composti organici quali l'oxazine o naftopirani o miscele di indolino-spironafto-xazine; queste sostanze sensibili alla luce cambiano la loro struttura chimica quando sono irradiate con gli UV e con luce blu. Alla luce del sole, le molecole di queste sostanze si schiudono come un fiore e fanno cambiare colore alla lente.\nPer realizzare lenti fotocromatiche infrangibili standard (indice di rifrazione 1.5) non si usa il CR39, che \u00e8 il materiale pi\u00f9 conosciuto e usato per fabbricare lenti oftalmiche infrangibili, ma si usa un materiale leggermente diverso, il CR330, che pur avendo caratteristiche simili \u00e8 in grado di assorbire meglio le sostanze chimiche fotocromatiche, mentre per le lenti infrangibili ad alto indice di rifrazione si usano materiali ottimizzati.\nLe lenti fotocromatiche infrangibili hanno il vantaggio di scurire sempre in modo omogeneo; nelle lenti in vetro il materiale fotocromatico \u00e8 distribuito dentro tutta la lente e per tutto il suo spessore, e questo provoca che lenti con diverso spessore abbiano delle leggere differenze di oscuramento e velocit\u00e0 di reazione; questo pu\u00f2 essere fastidioso dovendo montare su una montatura lenti di gradazione diottrica diversa e quindi di spessore diverso, e sar\u00e0 tanto pi\u00f9 evidente quanto maggiore sar\u00e0 la differenza fra le due lenti. Nelle lenti fotocromatiche infrangibili, invece, i materiali fotocromatici vengono inseriti in un substrato creato dentro la parte anteriore delle lenti e quindi il grado di oscuramento e la velocit\u00e0 di reazione rimarranno sempre uguali in modo omogeneo indipendentemente dallo spessore e dal valore diottrico delle lenti; sebbene esistano (anche se usate in bassa percentuale) lenti fotocromatiche infrangibili colorate \"in massa\", per cui le sostanze fotocromatiche sono distribuite in tutto lo spessore della lente, l'oscuramento e i tempi di reazione rimangono comunque sostanzialmente omogenei anche in caso di appaiamento di lenti con diverso spessore, al contrario di quello che avviene con le fotocromatiche in vetro.\nLe prime fotocromatiche infrangibili avevano prestazioni inferiori alle lenti in vetro e il loro grado di oscuramento massimo era inferiore, e potevano inoltre presentare difetti come l'alterazione della colorazione e la riduzione del grado di oscuramento e delle prestazioni fino a consumarsi e rimanere sempre chiare dopo alcuni mesi o un anno.\nOggi con le recenti tecnologie si sono ovviati a questi problemi e anzi i materiali infrangibili hanno prestazioni superiori ai materiali minerali.\nLe lenti fotocromatiche quando vengono esposte alla luce del sole e di conseguenza ai raggi UV subiscono da parte delle sostanze al loro interno una reazione chimica che fa \"aprire\" le molecole dei materiali fotosensibili e ci\u00f2 fa scurire le lenti tanto pi\u00f9 \u00e8 forte l'energia degli UV che le colpisce, quando il livello di energia della radiazione UV diminuisce o non \u00e8 presente radiazione UV, come quando il portatore degli occhiali entra in un ambiente interno, le molecole dei materiali foto-sensibili si richiudono nuovamente, la lente si de-attiva e per la reazione chimica inversa ritorna gradualmente allo stato chiaro originale.\nLe lenti fotocromatiche presentono una durata limitata del loro effetto che solitamente \u00e8 di circa 4 anni dichiarati dopo il quale i materiali interni alle lenti perdono la loro sensibilit\u00e0 alla luce, sebbene negli ultimi anni le nuove lenti abbiano dimostrato una durata nettamente superiore smentendo questa \"regola\".\nNormalmente le lenti fotocromatiche di ultima tecnologia scuriscono considerevolmente in reazione alla luce UV in meno di un minuto, e in seguito continuano a scurirsi pi\u00f9 lentamente per altri 15 minuti circa. Allo stesso modo ritornano poi gradualmente chiare in assenza della luce ultravioletta, fino a tornare quasi completamente chiare in circa 5 minuti: ci vorranno comunque circa 15 minuti per tornare allo stato di non-esposizione.\nColorazioni.\nLe lenti fotocromatiche tecnicamente possono avere vari colori combinando le varie sostanze che le compongono, dallo storico marrone al grigio al verde ad altri colori; sebbene i colori pi\u00f9 diffusi in commercio siano il marrone e il grigio e la maggior parte dei produttori non preveda altri colori, alcune ditte continuano a produrre colori alternativi come il verde, verde-grigio, indaco e altri; per motivi commerciali e di produzione la maggior parte dei produttori sta tendendo ad escludere colori oltre i classici marrone e grigio specie nel settore delle lenti minerali.\nPregi e limiti.\nIl pregio di questa tipologia di lenti \u00e8 il fatto di avere un occhiale \"tuttofare\" che all'esterno \u00e8 sempre colorato, ma mai troppo o troppo poco (l'oscuramento della lente \u00e8 in proporzione all'intensit\u00e0 luminosa della luce e dei raggi UV) e poter quindi sostituire l'occhiale da sole; tuttavia queste lenti hanno anche dei limiti che non possono sempre farne un sostituto degli occhiali da sole.\nAd esempio le lenti fotocromatiche generalmente non si scuriscono o si scuriscono troppo poco in automobile, in quanto il parabrezza blocca parte dei raggi UV e non permette la giusta stimolazione della lente.\nInoltre, per via del fatto che la transizione allo stato chiaro \u00e8 un processo termico, pi\u00f9 alta \u00e8 la temperatura ambientale meno l'effetto fotocromatico sar\u00e0 evidente. Questa dipendenza dalla temperatura fa s\u00ec che queste lenti non possano essere paragonabili alle lenti da sole in ambienti molto caldi, perch\u00e9 le loro prestazioni si riducono temporaneamente e ci si pu\u00f2 trovare quindi con una lente che non riesce a scurirsi abbastanza e ci mette molto a schiarirsi. Al contrario, in temperature fredde, l'effetto fotocromatico \u00e8 molto efficace e non risente del clima ambientale; sebbene questo limite sia stato molto ridotto nelle lenti infrangibili di ultimissima generazione, non \u00e8 stato azzerato."}
{"id": "2280962", "revid": "729019", "url": "https://it.wikipedia.org/wiki?curid=2280962", "title": "Aeroporto Internazionale Jos\u00e9 Mart\u00ed", "text": "L'Aeroporto Internazionale Jos\u00e9 Mart\u00ed (in spagnolo \"Aeropuerto Internacional Jos\u00e9 Mart\u00ed\"), conosciuto anche con il suo precedente nome \"Rancho-Boyeros\", \u00e8 un aeroporto internazionale situato a L'Avana, Cuba.\nL'aeroporto si trova a 18 km dalla capitale cubana, ed \u00e8 stato dedicato all'eroe nazionale Jos\u00e9 Mart\u00ed.\nA Cuba l'aeroporto \u00e8 un hub per le compagnie aeree Cubana de Aviaci\u00f3n, Aerogaviota e Aero Caribbean, ed \u00e8 stato l'hub latino-americano per la sovietica Aeroflot. \u00c8 il principale gateway internazionale e nazionale di Cuba, e vi transitano diversi milioni di passeggeri ogni anno. L'aeroporto \u00e8 gestito dalla Empresa Cubana de Aeropuertos y Servicios Aeron\u00e1uticos (ECASA).\nL'aeroporto si trova nel comune di Boyeros e collega L'Avana con il resto del Caraibi, il Nord, Centro e Sud America, l'Europa e una destinazione ciascuna in Africa.\nDispone di un Terminal\nStoria.\nL'attuale aeroporto Jos\u00e9 Mart\u00ed sostitu\u00ec nel 1930 la Columbia Airfield, che \u00e8 stato il primo aeroporto a servire L'Avana. Il nome originale dell'aeroporto \"Rancho Boyeros\" si riferiva al nome della pianura circostante, in cui durante l'epoca coloniale una famiglia locale aveva costruito una capanna di paglia dove offriva pasti e alloggio ai mandriani stanchi che portavano i prodotti agricoli da Bataban\u00f3 e da Vuelta Abajo verso la capitale. Per dare supporto all'aeroporto, le vecchie case del ranch furono trasformate in una piccola citt\u00e0 che sarebbe servita come centro industriale, agro-pastorale e commerciale. Successivamente furono costruite case confortevoli, una scuola tecnica industriale, una fabbrica di vernici e altre strutture. La citt\u00e0 oggi \u00e8 conosciuta come Boyeros.\nNel 1960 l'aeroporto fu bombardato dai aerei B-26 della Brigada Asalto 2506, un gruppo di esuli cubani sponsorizzato dalla CIA che cercavano di liberare Cuba da Fidel Castro.\nNel 1961 le relazioni diplomatiche con gli Stati Uniti si deteriorarono in modo sostanziale e, con l'embargo degli Stati Uniti contro Cuba, alle compagnie aeree degli Stati Uniti non fu pi\u00f9 permesso di operare voli regolari di linea per l'aeroporto fino al mese di marzo 2015, i voli regolari sono stati ripresi da Sun Country Airlines durante il disgelo cubano. Nel 1990 alcuni voli charter speciali furono approvati dal governo degli Stati Uniti, per operare da Miami per i cittadini cubani che vivevano negli Stati Uniti e che avevano parenti stretti a Cuba. Oggi, diverse compagnie aeree operano un servizio di noleggio tra L'Avana e Miami.\nA causa del rapporto di Cuba con l'Unione Sovietica, l'aeroporto durante gli anni 1970 e 1980 ha ospitato molte compagnie aeree del \"blocco orientale\", come la russa Aeroflot, la compagnia aerea cecoslovacca, Interflug, la compagnia aerea Ucraina Aerosvit (Oggi Ukraine International Airlines) e la polacca LOT Polish Airlines.\nNel 1988, in previsione di futuri voli charter per gli Stati Uniti d'America, venne costruito il terminal 2, che venne poi ristrutturato ed ampliato nel 2010.\nNel 2016, all'interno della sala VIP, \u00e8 avvenuto lo storico incontro tra papa Francesco e il patriarca Cirillo.\nDal 2016 sono ripresi i voli regolari dagli Stati Uniti per Cuba, che erano stati sospesi nel 1961."}
{"id": "2280964", "revid": "729019", "url": "https://it.wikipedia.org/wiki?curid=2280964", "title": "Epatectomia", "text": "Per epatectomia (ICD9 proc. 50.4) si intende la resezione chirurgica segmentale del fegato.\nLa tecnica di Lortat-Jacob prevede il controllo emostatico della cava inferiore sovra e sottoepatica prima della dissezione della vena sovraepatica destra.\nQuesta tecnica ha due vantaggi:il controllo vascolare all'ilo permette la visualizzazione della linea di transezione epatica tramite la demarcazione ischemica che si riscontra sulla superficie del parenchima epatico, una volta legate le strutture vascolari principali tributarie ai segmenti da resecare; inoltre, permette una riduzione delle perdite ematiche durante la transezione del parenchima.\nGli svantaggi sono rappresentati dal pericolo di una lesione della vena sovraepatica e dalla possibile presenza di una variante anatomica delle strutture vascolari all'ilo che porterebbe alla devitalizzazione di segmenti epatici da mantenere.\nIndicazioni.\nViene utilizzata in caso di presenze di masse tumorali, parassitosi e in caso di forti traumi che hanno causato un danno notevole all'individuo."}
{"id": "2280965", "revid": "149485", "url": "https://it.wikipedia.org/wiki?curid=2280965", "title": "Laura Letrari", "text": "Carriera.\nLaura nasce a Bressanone l'8 marzo 1989, \u00e8 la seconda di quattro fratelli (il maggiore Samuel e le minori Arianna e Anna Anthea) e inizia a nuotare a soli due anni dimostrando una forte predisposizione per l'acqua. Pur essendo figlia d'arte Laura Ha iniziato quindi la sua carriera nella sezione nuoto della SSV Brixen, la societ\u00e0 sportiva di casa sua allenata inizialmente da Daniela Janesi e successivamente da Paul Dalsass. La sua crescita \u00e8 costante e conquista titoli provinciali e regionali che la portano alle prime manifestazioni a livello nazionale.\nNel 2004 inizia a conquistare i primi podi nazionali di categoria (due argenti nei 50 e nei 100\u00a0m stile a Imperia 2004) nel 2005 ai due argenti (50\u00a0m dorso e 50\u00a0m stile) si aggiunge un oro (100\u00a0m stile) e viene convocata con la squadra nazionale al XVIII meeting internazionale giovanile di nuoto \"Coppa Carnevale\". Lo stesso anno entra a far parte del progetto \"Pechino 2008\" con il quale la Federnuoto vara un programma di supporto alla crescita degli atleti di valore in vista delle olimpiadi. A 16 anni viene tesserata con la societ\u00e0 \"Roma 1953\". Le sue specialit\u00e0 sono i 50\u00a0m dorso, i 50\u00a0m stile e i 100\u00a0m misti. Viene convocata per i Campionati europei giovanili di Budapest 2005, senza conquistare medaglie.\nNel 2006 Ai campionati nazionali di Imperia conquista tre ori (50 e 100\u00a0m dorso - 50\u00a0m stile) e due argenti (200 misti e 4\u00d7100 stile). Viene quindi convocata in nazionale per le Gymnasiadi e per la coppa Latina dove vince sui 50\u00a0m dorso Nel 2007 sempre ai Campionati Italiani Giovanili conquista 6 medaglie: due ori (50 dorso e 200 misti) e 4 argenti (100\u00a0m dorso - 50, 100 e 200\u00a0m stile). Nel 2007/2008 porta Laura a trasferirsi a Bologna dove entra a far parte del Nuoto Club Azzurra 91 in regime di doppio tesseramento civile/militare partecipa ai campionati mondiali Militari di Hyderabad in India conquista due bronzi e un argento. Nel novembre 2008 conquista 4 argenti ai campionati invernali e stacca il pass per i Campionati europei di Fiume dove centra due finali (50\u00a0m dorso e 100\u00a0m misti) e con la staffetta conquista un bronzo.\nNel settembre 2008 Laura torna in Alto Adige per allenarsi con la Bolzano Nuoto sotto la guida di Dario Taraboi (Bozo) e del preparatore atletico Hans Valersi. Al trofeo Ispra nuoto, il 15 marzo 2009 stabilisce un nuovo record italiano sui 100\u00a0m stile libero 53\"83 cancellando quello di Federica Pellegrini. Lo stesso giorno arriva il secondo record italiano, questa volta sui 50\u00a0m delfino (26\"01). Viene quindi convocata per i Giochi del Mediterraneo (oro con la staffetta stile libero) e per i Mondiali di Roma 2009. Ai campionati italiani invernali del 2009 vince i 100\u00a0m misti (59\"82), i 50\u00a0m stile libero (24\"74), conquista un argento sui 50\u00a0m dorso (27\"07) e sui 100\u00a0m stile libero (54\"51). Nei 50\u00a0m farfalla ottiene un nuovo record italiano in 25\"84, cancellando quello che gi\u00e0 le apparteneva.\nNel novembre 2009 arriva la convocazione per gli Europei indoor di Istanbul dove centra una finale nei 50\u00a0m dorso. Nel 2010 Laura rimane fuori dalle competizioni per un infortunio fino ad aprile, quindi vince due ori (100\u00a0m misti e 50\u00a0m dorso) e un bronzo (50\u00a0m stile) ai campionati italiani estivi in vasca corta. Arriva a novembre la convocazione per i campionati europei di Eindhoven dove Laura vince un bronzo con la staffetta 4\u00d7100 mista con Lisa Fissneider, Elena Gemo e Federica Pellegrini), entra poi in finale nei 50\u00a0m dorso e arriva con il quarto tempo, a qualificarsi per i Mondiali di Dubai. A Dubai \u00e8 12\u00aa nei 50\u00a0m dorso e conquista le semifinali. arriva 19\u00aa nei 100 misti e 25\u00aa nei 100\u00a0m dorso.\nLaura, dal settembre 2007, fa parte del Gruppo Sportivo dell'Esercito Italiano con il grado di caporale maggiore VFP4, \u00e8 con la squadra dell'Esercito che ha preso parte ai campionati Mondiali Militari di Montr\u00e9al dove ha conquistato 6 ori e stabilito un nuovo record mondiale militare sui 50 farfalla. Due i bronzi invece conquistati con le staffette ai Campionati mondiali militari di Warendorf del 2010.\nNel 2011 ha partecipato ai Giochi mondiali militari di Rio de Janeiro.\nIl 28 luglio 2012 raggiunge la 12\u00aa posizione in batteria ai Giochi Olimpici di nella staffetta 4x100\u00a0m stile libero assieme a Federica Pellegrini, Erika Ferraioli e Alice Mizzau, con il tempo di 3'39\"74, nuovo record italiano.\nPalmar\u00e8s.\nCampionati italiani.\n12 titoli individuali e 1 in staffetta, cos\u00ec ripartiti:\n\"nd = non disputata\""}
{"id": "2280969", "revid": "1324679", "url": "https://it.wikipedia.org/wiki?curid=2280969", "title": "Villa Il Tasso", "text": "Villa Il Tasso /(o anche Villa Il Ficalbo) \u00e8 una villa di Firenze situata in via Benedetto Fortini 30, nel quartiere di Gavinana. Abitata gi\u00e0 da Roberto Longhi e sua moglie Anna Banti dal 1939 al 1970, \u00e8 oggi sede della Fondazione Longhi, che cura, tra l'altro, la cospicua collezione d'arte raccolta dallo storico dell'arte.\nStoria.\nLa villa prende il doppio nome da un fico bianco (Ficalbo), che cresceva nella zona e da una enorme pianta che cresce nel suo parco: un tasso, donde il nome di Villa Il Tasso.\nL'edificio era di propriet\u00e0 degli Alberti, poi essa pass\u00f2 al monastero del Paradiso, che successivamente l'affid\u00f2 all'umanista Cristoforo Landino, intellettuale fiorentino e commentatore di Dante, nel 1480. Una volta chiuso il monastero di Santa Brigida al Paradiso, tutti i suoi beni, passarono alla Compagnia dei Poveri di San Giovanni Battista. La villa poi torn\u00f2 in mano ai privati ed appartenne ai Guasconi (1782), poi la comprarono i Morocchi, poi pass\u00f2 ai Tolomei, ai Giorni ed ai Campani.\nLa villa venne acquistata dallo storico dell'arte Roberto Longhi nel 1939, che vi abit\u00f2 fino alla morte con la moglie, la scrittrice Anna Banti.\nNel 1971, per opera della moglie, \u00e8 nata la fondazione Roberto Longhi, con sede nella villa, che cura e rende fruibile la biblioteca, la fototeca e la collezione d'arte personale di Longhi, da lui destinate nel testamento al \"vantaggio delle giovani generazioni\".\nDescrizione.\nL'edificio, pur avendo antiche origini, si presenta con una modesta struttura ottocentesca; la parte del fabbricato che si rivolge verso la strada per Firenze conserva alcune tracce del XV secolo, mentre la parte retrostante \u00e8 stata aggiunta dai Longhi. Davanti alla villa \u00e8 visibile ancora un tratto della vecchia strada che conduce verso il capoluogo toscano, che ne delimita il parco sovrastante, sempre di propriet\u00e0 della villa. A fianco del cancello si trova una lapide del 1704, che segnalava la distanza per raggiungere Firenze, un miglio.\nLungo il muraglione della villa si trovano dei graffiti, uno dei quali porta la data \"1830\"."}
{"id": "2280971", "revid": "767487", "url": "https://it.wikipedia.org/wiki?curid=2280971", "title": "Perk\u00e1ta", "text": "Perk\u00e1ta \u00e8 un comune dell'Ungheria di 4.139 abitanti (dati 2001). \u00c8 situato nella provincia di Fej\u00e9r."}
{"id": "2280972", "revid": "661526", "url": "https://it.wikipedia.org/wiki?curid=2280972", "title": "Troppi paradisi", "text": "Troppi paradisi \u00e8 il terzo romanzo dello scrittore e critico letterario Walter Siti, pubblicato nel 2006 da Einaudi. \u00c8 l'ultimo capitolo di una specie di trilogia finto-autobiografica. Si pu\u00f2 far rientrare nel filone della letteratura postmoderna.\nTrama.\nLa vicenda inizia nel 1998 e si dipana negli anni successivi, \u00e8 narrata in prima persona dall'autore, presentandosi come un romanzo autobiografico. Il protagonista, Walter Siti, \u00e8 un omosessuale di sessant'anni, scrittore e professore di letterature comparate all'universit\u00e0 dell'Aquila che vive a Roma. La sua vita \u00e8, come lui stesso la definisce, piuttosto mediocre e priva di eventi significativi. All'inizio ha una relazione con Sergio, un trentenne che lavora come autore televisivo alla RAI. La carriera di Sergio subisce alterne fortune, durante un periodo di sua disoccupazione i due si separano. Walter cerca nuove soddisfazioni sessuali pagando vari escort culturisti della zona, fino a che non viene attratto irresistibilmente da uno di questi, di nome Marcello. Marcello ha quasi quarant'anni ed \u00e8 un uomo di borgata, molto infantile ed ingenuo, superficiale ed egoista, fragile e sbruffone allo stesso tempo, in costante ricerca di droga. Per lui Walter arriva a spendere tutto il suo denaro (fino ad avere il conto in rosso), arrivando anche a scrivere per la televisione pur di raggranellare qualche soldo. Utilizza per Marcello tutti i proventi del lavoro universitario, di critico letterario e di scrittore, noncurante della spirale in cui si sta trascinando. Alla fine, dopo un'operazione chirurgica che gli cura l'impotenza, Walter trova finalmente la felicit\u00e0 con il \"compagno a pagamento\" e decide che \u00e8 quindi tempo di finire di scrivere la sua autobiografia.\nTematiche e stile.\nNel solco della letteratura postmoderna (pi\u00f9 americana che italiana), Siti scrive un romanzo che pone diversi interrogativi sul confine tra realismo e finzione; a cominciare dalle avvertenze prima dell'inizio in cui l'autore dichiara in modo esplicito la non veridicit\u00e0 di situazioni e personaggi (nel testo vengono citati molti personaggi politici e dello spettacolo realmente esistenti). Questo dubbio sulla veridicit\u00e0 si manifesta anche notando molti elementi della vita del Walter Siti personaggio che in effetti coincidono con quelli dell'omonimo autore.\nIl mondo della televisione \u00e8 l'emblema della finta rappresentazione del reale, con la sua creazione di paradisi artificiali. Un altro tema \u00e8 quello dell'omosessualit\u00e0 (paradiso d'amore) e dell'analisi della societ\u00e0 occidentale (paradisi postmoderni).\nLo stile talvolta \u00e8 piuttosto crudo e non lesina al lettore particolari erotici espliciti. Spesso si ricorre al frammento e al pensiero su argomenti alti e bassi. \u00c8 anche presente il gergo romano che identifica l'ambiente delle palestre dei culturisti.\nRiconoscimenti.\nNel 2007 il libro \u00e8 stato finalista al Premio Bergamo.\nNel 2020 \u00e8 stato votato da 600 addetti ai lavori del mondo editoriale convocati dalla rivista letteraria \"L'indiscreto\" come il miglior romanzo italiano del ventennio 2000-2019.\nEdizioni.\nTraduzioni.\nNel 2020 un estratto tradotto in inglese \u00e8 stato pubblicato dalla rivista \"3:AM Magazine\" con il titolo \"The Gayification of the West\"."}
{"id": "2280973", "revid": "110157", "url": "https://it.wikipedia.org/wiki?curid=2280973", "title": "Alpe di Neggia", "text": "L'Alpe di Neggia ad un'altitudine di 1.395\u00a0m s.l.m., \u00e8 un passo di montagna situato ai piedi del Monte Gambarogno raggiungibile in automobile.\nDescrizione.\nCollega Vira Gambarogno a Maccagno (Italia) passando per il paesino Indemini, che si trova ancora in Svizzera ma orograficamente gi\u00e0 sul versante della Val Veddasca, nella sua piccola Val Giona. L'Alpe di Neggia inoltre funge d'inverno come sciovia con due impianti di risalita in funzione. Presso l'Alpe di Neggia si pu\u00f2 trovare ristoro.\nCollegamenti esterni.\nIl Passo alpe di Neggia su geofinder.ch"}
{"id": "2280976", "revid": "110157", "url": "https://it.wikipedia.org/wiki?curid=2280976", "title": "Pusztaszabolcs", "text": "Pusztaszabolcs \u00e8 un comune dell'Ungheria di 6.324 abitanti (dati 2001). \u00c8 situato nella provincia di Fej\u00e9r."}
{"id": "2280977", "revid": "767487", "url": "https://it.wikipedia.org/wiki?curid=2280977", "title": "Il peccato", "text": "Il peccato \u00e8 un film del 1963 diretto da Jorge Grau.\nTrama.\nDue storie d'amore molto differenti ma con esito infelice, ambientate a Barcellona, durante la festa popolare della Verbena."}
{"id": "2280980", "revid": "17815", "url": "https://it.wikipedia.org/wiki?curid=2280980", "title": "Lingua fakauvea", "text": ""}
{"id": "2280983", "revid": "647919", "url": "https://it.wikipedia.org/wiki?curid=2280983", "title": "Uv\u00e9a", "text": ""}
{"id": "2280985", "revid": "1543377", "url": "https://it.wikipedia.org/wiki?curid=2280985", "title": "Ma\u0142gorzata Tla\u0142ka", "text": "Il padre Jan \u00e8 stato campione nazionale di pattinaggio di velocit\u00e0 su ghiaccio, la sorella gemella Dorota \u00e8 stata a sua volta una sciatrice alpina di buona levatura, divenuta anch'essa francese .\nBiografia.\nStagioni 1981-1985.\nSpecialista delle gare tecniche, Ma\u0142gorzata Tla\u0142ka ottenne il suo primo risultato di rilievo in Coppa del Mondo il 13 gennaio 1981 giungendo nona in slalom speciale sul tracciato di italiano di Piancavallo. L'anno seguente partecip\u00f2 ai Mondiali di Schladming, in Austria, piazzandosi nona in combinata.\nIl 16 gennaio 1983 conquist\u00f2 il primo podio di carriera in slalom speciale a Schruns, in Austria, classificandosi seconda a pari merito con l'italiana Maria Rosa Quario alle spalle dell'atleta di casa Anni Kronbichler. Convocata per i XIV Giochi olimpici invernali di , in Jugoslavia (ora Bosnia ed Erzegovina), onor\u00f2 la presenza con il sesto posto nello slalom speciale. Nella stessa specialit\u00e0, ai Mondiali di Bormio dell'anno successivo giunse settima.\nStagioni 1986-1988.\nIl 18 marzo 1986 sulle nevi di Waterville Valley negli Stati Uniti si aggiudic\u00f2 l'ultimo podio, un secondo posto, dietro all'austriaca Roswitha Steiner. ; con la nuova nazionale partecip\u00f2 ai Mondiali di Crans-Montana in Svizzera ottenendo buoni risultati sia in slalom speciale (sesta) sia in gigante (settima).\nPartecip\u00f2 ancora ai XV Giochi olimpici invernali di , in Canada (19\u00aa nello slalom gigante) e concluse l'attivit\u00e0 agonistica il 6 gennaio 1988 con un 12\u00ba posto nel gigante di Coppa di Tignes."}
{"id": "2280987", "revid": "121194046", "url": "https://it.wikipedia.org/wiki?curid=2280987", "title": "Esame di Stato", "text": ""}
{"id": "2280989", "revid": "120747628", "url": "https://it.wikipedia.org/wiki?curid=2280989", "title": "Orchestra e Coro del Teatro Regio di Parma", "text": "Per quanto riguarda Orchestra e Coro del Teatro Regio di Parma, la storia di questo complesso artistico, inizia nel 1500, con raffinati cori a cappella, e compagnie di violini. Tra il '600 e '700, si pensa a dare una svolta all'attivit\u00e0 teatrale di Parma. Con l'arrivo di Maria Luigia, in citt\u00e0, la vita sociale sente il grande cambiamento, fondando l'Orchestra ducale, e mettendovi a capo, il violinista Niccol\u00f2 Paganini, grazie al brillante concertista, l'orchestra visse dei tempi d'oro, classificandosi come migliore d'Italia. Per tutto l'Ottocento, l'orchestra fu molto richiesta, per la stagione lirica e anche per alcune tourn\u00e9e per l'Europa e l'America.\nOggi, possiede un organico solido e professionale. Lavora, per tutta la stagione lirica, la stagione ballettistica e quella sinfonico-concertistica, alternandosi presso il Teatro Cittadino, l'Auditorium Niccol\u00f2 Paganini, il Conservatorio di Parma, i teatri di Modena e Bologna, pi\u00f9 torun\u00e9\u00e9, per il mondo, tra cui presenze fisse in Cina e India.\nIl direttore musicale \u00e8 il maestro Jurij Chatuevi\u010d Temirkanov, dal 1\u00ba gennaio 2009.\nIl complesso, \u00e8 stato anche diretto da Riccardo Muti, Zubin Mehta e Georges Pr\u00eatre.\nInoltre ha lavorato con il Maestro David Garforth, che dirige l'orchestra per la stagione del balletto, in collaborazione con La Scala di Milano.\nNegli anni '80, il podio \u00e8 stato anche di Angelo Campori.\nHa collaborato con molti cantanti tra cui spesso con il baritono Leo Nucci e il basso Michele Pertusi e con le migliori compagnie di danza come quella della Scala assieme a l'\u00e9toile Roberto Bolle."}
{"id": "2280996", "revid": "36426", "url": "https://it.wikipedia.org/wiki?curid=2280996", "title": "Museo Pietro Annigoni", "text": ""}
{"id": "2280997", "revid": "339392", "url": "https://it.wikipedia.org/wiki?curid=2280997", "title": "Chiesa cattolica in Wallis e Futuna", "text": ""}
{"id": "2280999", "revid": "7336", "url": "https://it.wikipedia.org/wiki?curid=2280999", "title": "Notai", "text": ""}
{"id": "2281001", "revid": "1123126", "url": "https://it.wikipedia.org/wiki?curid=2281001", "title": "Chiesa cattolica a Wallis e Futuna", "text": ""}
{"id": "2281004", "revid": "38120", "url": "https://it.wikipedia.org/wiki?curid=2281004", "title": "Jeunesse Sportive Saint-Pierroise", "text": "La Jeunesse Sportive Saint-Pierroise \u00e8 una squadra di calcio di Saint-Pierre, terza citt\u00e0 dell'isola della Riunione. \n\u00c8 la squadra pi\u00f9 titolata dell'isola, con 21 campionati nazionali vinti.\nSquadra.\n \nPalmar\u00e8s.\nCompetizioni internazionali.\nIl Saint-Pierroise ha preso parte per quattro volte alla Coppa dei Campioni CAF, due volte (1994 e 1995) quando era ancora Coppa dei Campioni d'Africa, ed altrettante (1997 e 2007) nella nuova CAF Champions League. Come miglior risultato ha il raggiungimento del Secondo turno nel 1994 e nel 1997.\nHa preso parte anche ad un'edizione della Coppa CAF, nel 2002.\nCoppa di Francia.\nHa giocato per sei volte la coppa di Francia (1964/65, 1971/72, 1976/77, 1977/78, 1989/90, 2019/20), riuscendo per tre volte (1977/78, 1989/90 e 2019/20) ad entrare nel tabellone principale, venendo per\u00f2 nei primi due casi eliminata ai trentaduesimi.\nNel terzo caso, per la prima volta nella storia, vincendo 2-1 in casa del Chamois Niortais (squadra di Ligue 2), riesce ad arrivare ai sedicesimi di finale della Coppa, unica squadra dei DOM/TOM a riuscirci."}
{"id": "2281005", "revid": "16758", "url": "https://it.wikipedia.org/wiki?curid=2281005", "title": "JS Saint-Pierroise", "text": ""}
{"id": "2281010", "revid": "7336", "url": "https://it.wikipedia.org/wiki?curid=2281010", "title": "Ordini professionali", "text": ""}
{"id": "2281011", "revid": "6923", "url": "https://it.wikipedia.org/wiki?curid=2281011", "title": "Costa di Sabrina", "text": "La costa di Sabrina (centrata alle coordinate ) \u00e8 una porzione della costa della Terra di Wilkes, in Antartide. In particolare, la costa di Sabrina si estende tra capo Southard (), a est, e capo Waldron (), a ovest, e confina a est con la costa Banzare e a ovest con la costa di Budd.\nIl fronte della costa \u00e8 quasi del tutto occupato dalla piattaforma di ghiaccio Universit\u00e0 di Mosca che, dal ghiacciaio Totten, procede verso est fino ad arrivare alla baia di Paulding, nella costa Banzare.\nStoria.\nJohn Balleny fu a lungo accreditato d'aver scoperto questa terra gi\u00e0 nel marzo 1839 a circa 117\u00b0E. La United States Exploring Expedition (1838-1842), sotto Charles Wilkes deline\u00f2 poi la configurazione generale di questa costa nel febbraio 1840. Nel 1931 la Spedizione BANZARE, al comando di Douglas Mawson, indic\u00f2 questa terra a circa un grado di longitudine pi\u00f9 a sud rispetto a quello riportato da Balleny e Wilkes.\nIn riconoscimento allo sforzo di John Balleny, Mawson ribattezz\u00f2 la costa come \"Sabrina\", da una delle navi che Balleny perse in una tempesta a 95\u00b0E nel finire del marzo del 1839."}
{"id": "2281012", "revid": "7336", "url": "https://it.wikipedia.org/wiki?curid=2281012", "title": "Farmacisti", "text": ""}
{"id": "2281013", "revid": "1431409", "url": "https://it.wikipedia.org/wiki?curid=2281013", "title": "Jos\u00e9 Santamar\u00eda", "text": "Difensore centrale, si afferm\u00f2 come uno dei migliori esponenti del ruolo tra anni cinquanta e sessanta.\nCarriera.\nClub.\nCominci\u00f2 la propria carriera in patria, nel Club Nacional de Football; con la squadra di Montevideo vinse cinque campionati uruguaiani in nove anni.\nNel 1957, all'et\u00e0 di 28 anni, si trasfer\u00ec a giocare in Spagna, acquistato dal . Messosi in luce al in Svizzera, infatti, Santamar\u00eda era stato fortemente voluto dal presidente Santiago Bernab\u00e9u, al fine di rinforzare il reparto arretrato di una squadra che gi\u00e0 annoverava in attacco elementi come Alfredo Di St\u00e9fano, Ferenc Pusk\u00e1s e Francisco Gento.\nLa sua permanenza al Real fu nel segno della transizione tra la generazione delle \"cinque coppe\" (quella squadra che tra 1956 e 1960 aveva vinto cinque Coppe dei Campioni consecutive) e la generazione Y\u00e9-y\u00e9. Nell'arco di nove stagioni con il club delle \"Merengues\", tra il 1957 e il 1966, totalizzer\u00e0 446 gare tra campionato e coppe, conquistando i trofei pi\u00f9 importanti della sua carriera: 5 campionati spagnoli, 4 Coppe dei Campioni, una Coppa Intercontinentale.\nIl 15 settembre 1966 prese parte all'ultima gara da professionista prima del ritiro dal calcio giocato.\nNazionale.\nFece il proprio esordio con la Nazionale uruguaiana nel 1952, e nei seguenti cinque anni disput\u00f2 altre 19 gare, partecipando al e al campionato sudamericano 1957.\nNel 1958, un anno dopo l'arrivo in Spagna, venne naturalizzato come oriundo, ottenendo quindi il permesso di vestire la maglia della Nazionale spagnola. Dopo il debutto in un incontro con l', gioc\u00f2 altre 15 gare, incluse quelle al in Cile.\nAllenatore.\nDopo il ritiro dall'attivit\u00e0 ha allenato per sette stagioni (fra 1971 e 1978) l'Espanyol di Barcellona: miglior stagione la 1972-1973, terminata con il terzo posto in campionato.\nTra il 1980 e il 1982 \u00e8 stato selezionatore della Nazionale spagnola: allen\u00f2, fra gli altri, Camacho, Juanito, Santillana e Quini, e condusse la squadra durante il giocato in casa."}
{"id": "2281019", "revid": "729019", "url": "https://it.wikipedia.org/wiki?curid=2281019", "title": "Macchi M.416", "text": "Il Macchi M.416 era un monomotore da addestramento biposto ad ala bassa prodotto dall'azienda italiana Aeronautica Macchi su licenza dell'olandese Fokker negli anni cinquanta.\nDestinato alle scuole di volo militari dell'Aeronautica Militare venne successivamente impiegato nell'aviazione generale come addestratore negli aeroclub in territorio italiano.\nStoria del progetto.\nRiproduzione dell'antico modello olandese Fokker S-11, venne messo in produzione fra il 1951 e il 1958, e nel 1960 affidato ai vari aeroclub per istruzioni di volo.\nTecnica.\nL'M.416 era un velivolo di impostazione classica realizzato in tecnica mista; monomotore monoplano ad ala bassa e carrello fisso.\nLa fusoliera era realizzata con struttura in tubi d'acciaio saldati, con correntini interposti sul profilo esterno della struttura, e rivestita in tela tranne nella sezione anteriore dove era posizionato il motore, racchiuso in un cofano. Sulla stessa era posto la cabina di pilotaggio a due posti affiancati, per l'allievo pilota ed il suo istruttore, completamente chiusa da un cupolino in perspex. Posteriormente terminava in un impennaggio tradizionale monoderiva e dai piani orizzontali a sbalzo.\nL'ala, di costruzione interamente metallica, era realizzata in un unico pezzo, con struttura bilongherone, ed era posizionata bassa ed a sbalzo.\nIl carrello d'atterraggio era biciclo fisso, con elementi anteriori ammortizzati, integrato posteriormente da un ruotino d'appoggio \"direzionale\".\nLa propulsione era affidata ad un Lycoming O-435, un motore a 6 cilindri contrapposti raffreddato ad aria in grado di erogare una potenza massima pari a 190 hp (142 kW) a 2\u00a0500 giri/min a cui era abbinata un'elica bipala lignea a passo fisso.\nImpiego operativo.\nNell'immediato periodo che segu\u00ec la fine della seconda guerra mondiale l'M.416 and\u00f2 a coprire l'esigenza di un nuovo aereo da addestramento per le scuole di volo di primo periodo dell'Aeronautica Militare. Le consegne ai reparti di Brindisi, Gioia del Colle, Alghero ed Elmas avvennero dal 1951 e proseguirono fino al 1958, anno in cui ne venne sospesa la produzione. In seguito, data la disponibilit\u00e0 di velivoli di progettazione pi\u00f9 recente, venne impiegato nelle Squadriglie Collegamenti e ai Centri Addestramento al Volo (CAV) fino alla sua radiazione nel 1960. Gli esemplari ancora in condizioni di volo conclusero la loro carriera operativa ceduti dalla forza aerea italiana a vari aeroclub in territorio nazionale."}
{"id": "2281021", "revid": "115461241", "url": "https://it.wikipedia.org/wiki?curid=2281021", "title": "Orion (DC Comics)", "text": "Orion, a volte tradotto anche Orione, \u00e8 un personaggio dei fumetti dell'universo DC, creato da Jack Kirby sulle pagine di \"New Gods\" n. 1 del febbraio-marzo 1971.\nBiografia.\nOrion \u00e8 il figlio di Darkseid, signore di Apokopolis e sua moglie Tigra. Mandato a crescere sul pianeta Nuova Genesi come trattato di pace, Orion verr\u00e0 cresciuto da Altopadre, il signore di Nuova Genesi, che lo educher\u00e0 ai principi di pace del pianeta. Durante la sua permanenza su Nuova Genesi, Orion stringer\u00e0 anche amicizia con il Nuovo Dio Raggio di Luce, che diventer\u00e0 in poco tempo il suo confidente ed assistente, e con il figlio biologico di Altopadre, Mister Miracle. La guerra contro Darkseid porter\u00e0 Orion sulla Terra, dove stringer\u00e0 amicizia con un gruppo di umani, che Orion difender\u00e0 da varie minacce di Apokolips, fra cui Kalibak, il primo figlio di Darkseid, e fratellastro di Orion stesso. Dopo aver respinto le forze del male di Darkseid, Orion torner\u00e0 poi su Nuova Genesi.\nOrion decider\u00e0 di sferrare l'attacco finale al padre, compiendo la profezia che lo vedeva come colui che avrebbe ucciso Darkseid, ed infiltrandosi su Apokolips. Qui incontrer\u00e0 Bekka, una giovane donna, che si innamorer\u00e0 di lui arriver\u00e0 anche a sposarlo. Orion uccider\u00e0 il padre, diventando il signore di Apokolips con il nome di Orion il Rosso, solo per scoprire che il padre non era davvero morto e aveva messo in scena tutto per vedere come il figlio avrebbe gestito il potere. Quando l'antico dio Mageddon torner\u00e0 sulla Terra per distruggerla, Orion rientrer\u00e0 nei ranghi della Lega della Giustizia per aiutare gli eroi a salvare il pianeta. Dopo anni di lotte, Darkseid otterr\u00e0 il potere dell'Antivita, mentre la Fonte decideva di uccidere tutti i Nuovi Dei per reiniziare da capo. Orion riuscir\u00e0 ad uccidere il padre, ma morir\u00e0 anche lui ucciso da un proiettile di radion, unica sostanza mortale per i Nuovi Dei.\nPoteri e abilit\u00e0.\nL'enorme potenziale di Orion deriva dalla sua natura di Apokolips, infatti dispone di forza e resistenza, sovrumani, una totale immunit\u00e0 a qualunque tipo di malattia e la capacit\u00e0 di sopravvivere senza dover soddisfare i normali bisogni fisiologici di un essere umano, come respirare, nutrirsi e dormire.\nLa forza sovrumana di Orion, \u00e8 pari a quella di Superman, di Wonder Woman o di Martian Manhunter: Orion \u00e8 in grado di lanciare in aria automobili con una mano sola, far tremare il terreno colpendolo ripetutamente e abbattere pareti senza sforzo.\nPossiede l'Astro-Forza, una connessione diretta con la Fonte, che gli d\u00e0 il potere di creare un esoscheletro che gli permette di volare a velocit\u00e0 supersoniche, e di lanciare potentissimi raggi di energia. L'esocheletro \u00e8 parte di Orion, e pu\u00f2 ricrearlo anche dal nulla.\nCome tutti i nuovi Dei Orion possiede una Scatola Madre, che lo aiuta a tenere sotto controllo le sue emozioni e maschera il suo vero aspetto bestiale.\nOrion inoltre, \u00e8 dotato di una pelle virtualmente impenetrabile, in grado di resistere a colpi di esplosione planetaria ed \u00e8 estremamente abile nel combattimento corpo a corpo. Come tutti i Nuovi Dei, sulla Terra le sue dimensioni sono ristrette dal bomdotto: nella sua vera forma \u00e8 in grado di tenere i pianeti in mano come se fossero granelli.\nStoria editoriale.\nOrion \u00e8 uno dei personaggi principali delle serie legate al Quarto Mondo creato da Jack Kirby nel 1971, ed \u00e8 apparso in alcune versioni della Justice League of America. Ha avuto inoltre una serie regolare omonima durata 25 numeri da giugno 2000 a giugno 2002.\nAltre versioni.\nNell'universo Amalgam, Orion si fonde con Thor dando vita a Thorion Dei Nuovi Asgodei (Fusione dei Nuovi Dei con gli Asgardiani).\nAltri media.\nOrion appare nelle seguenti serie animate:"}
{"id": "2281024", "revid": "767487", "url": "https://it.wikipedia.org/wiki?curid=2281024", "title": "Barbagia (La societ\u00e0 del malessere)", "text": "Barbagia (La societ\u00e0 del malessere) \u00e8 un film italiano del 1969 diretto da Carlo Lizzani.\nIl film racconta le vicende di Graziano Mesina (nel film Graziano Cassitta) e del suo luogotenente Miguel Atienza nel periodo in cui i sequestri di persona in Sardegna erano frequenti. Il titolo riprende l'omonimo libro del giornalista Giuseppe Fiori. Graziano \u00e8 interpretato da un giovane Terence Hill affiancato da Don Backy nel ruolo di Miguel.\nTrama.\nNell'entroterra sardo vigono norme particolari, indipendenti da quelle del resto dell'isola. Graziano Cassitta compie un omicidio per vendetta, finisce in galera ed evade insieme allo spagnolo Miguel Lopez. Datisi alla macchia, i due formano una banda e insieme compiono rapimenti e altri atti di banditismo fino a quando, in un conflitto a fuoco con le forze dell'ordine, Miguel muore. Graziano riesce a sfuggire alla cattura, ma dopo poco tempo, fermato ad un posto di blocco, viene arrestato dalla polizia.\nDistribuzione.\nIl film \u00e8 stato distribuito il 23 settembre 1969 in Italia, mentre in Germania \u00e8 arrivato solo nel 1974."}
{"id": "2281027", "revid": "767487", "url": "https://it.wikipedia.org/wiki?curid=2281027", "title": "Elysium Planitia", "text": "L'Elysium Planitia \u00e8 per estensione la seconda regione vulcanica di Marte, dopo i Monti Tharsis. Essa include, da nord a sud, i vulcani Hecates Tholus, Elysium Mons, Albor Tholus oltre a Cerberus Palus e Cerberus Fossae. \u00c8 posizionata in prossimit\u00e0 dell'equatore ad una longitudine di 155\u00b0 ovest.\nUna foto dell'Elysium Planitia scattata dal veicolo spaziale Mars Express nel 2005 mostra che potrebbe essere ricoperta da acqua ghiacciata. Si \u00e8 stimato che il volume del ghiaccio possa avere un'estensione dagli 800 ai 900 km e una profondit\u00e0 di 45m, molto simile come dimensioni di larghezza e profondit\u00e0 al Mare del Nord.\nSi pensa che il ghiaccio sia frutto dei resti di alcune inondazioni di acqua e flussi di lava nelle Cerberus Fossae (Fosse di Cerbero), fessurazioni della superficie datate all'incirca dai 2 ai 10 milioni di anni fa.\nLa superficie dell'area \u00e8 frantumata in una serie di placche simili a pezzi di ghiaccio che galleggiano su un lago.\nIl cratere di impatto mostra che le placche sono pi\u00f9 vecchie di oltre 1 milione di anni rispetto al materiale della fossa, dimostrando che l'area si \u00e8 solidificata troppo lentamente per trattarsi di un materiale come la lava basaltica.\nL'Elysium Planitia \u00e8 l'area scelta dalla NASA per l'atterraggio del lander InSight, una missione della durata di circa due anni finalizzata a studiare l\u2019attivit\u00e0 sismica e geodetica del pianeta rosso. "}
{"id": "2281029", "revid": "584834", "url": "https://it.wikipedia.org/wiki?curid=2281029", "title": "Municipalit\u00e0 locale di Camdeboo", "text": "La municipalit\u00e0 locale di Camdeboo (in inglese Camdeboo Local Municipality) \u00e8 stata una municipalit\u00e0 locale del Sudafrica appartenente alla municipalit\u00e0 distrettuale di Sarah Baartman, nella provincia del Capo Orientale. In base al censimento del 2001 la sua popolazione era di 44.373 abitanti.\n\u00c8 stata soppressa nel 2016, quando si \u00e8 fusa con le municipalit\u00e0 locali di Baviaans e di Ikwezi per costituire la municipalit\u00e0 locale di Dr Beyers Naud\u00e9.\nLa sede amministrativa e legislativa era la citt\u00e0 di Graaff-Reinet e il suo territorio si estendeva su una superficie di ed era suddiviso in 6 circoscrizioni elettorali (\"wards\"). Il suo codice di distretto era EC101.\nGeografia fisica.\nConfini.\nLa municipalit\u00e0 locale di Camdeboo confinava a nord con quella di Ubuntu (Pixley ka Seme/Provincia del Capo Settentrionale), a nord e a est con quella di Inxuba Yethemba (Chris Hani)."}
{"id": "2281031", "revid": "287204", "url": "https://it.wikipedia.org/wiki?curid=2281031", "title": "Laszlo Nagy", "text": ""}
{"id": "2281044", "revid": "7336", "url": "https://it.wikipedia.org/wiki?curid=2281044", "title": "Esame di laurea", "text": ""}
{"id": "2281045", "revid": "7336", "url": "https://it.wikipedia.org/wiki?curid=2281045", "title": "Venia legendi", "text": ""}
{"id": "2281049", "revid": "287204", "url": "https://it.wikipedia.org/wiki?curid=2281049", "title": "Canadian Pacific (disambigua)", "text": ""}
{"id": "2281053", "revid": "118496501", "url": "https://it.wikipedia.org/wiki?curid=2281053", "title": "Libera docenza", "text": "La libera docenza, nell'ordinamento universitario italiano, indicava un titolo abilitativo, il cui conseguimento autorizza il titolare (\"libero docente\") all'insegnamento, a titolo privato, in universit\u00e0 e istituti di istruzione superiore.\nStoria.\nLa libera docenza viene stabilita nella Legge Casati del 1859, promulgata nel Regno di Sardegna e mantenuta in vigore con l'Unit\u00e0 d'Italia.\nIl Regio Decreto 31 agosto 1933, n. 1592 regolava la figura del libero docente (artt. 118-128 del regolamento allegato al decreto), definendoli come laureati e studiosi che superavano un esame di abilitazione per titoli; con tale esame si conseguiva l'abilitazione all'insegnamento per una determinata disciplina, pur in mancanza di una cattedra. Era anche possibile da parte del Ministro per l'educazione nazionale abilitare alla libera docenza \u00abpersone che siano venute in alta fama di singolare perizia nella materia che debbono insegnare\u00bb (art. 122).\nGli esami per l'abilitazione alla libera docenza furono aboliti nel 1970; l'istituto and\u00f2 pertanto in disuso con il tempo.\nNel mondo.\nIn alcuni paesi del mondo vi sono istituti analoghi, come ad esempio l'\"Habilitation\" vigente nel sistema tedesco e austriaco, nonch\u00e9 polacco, l\"'Habilitation \u00e0 Diriger des Recherches\" (HDR), in uso in Francia, o la \"Livre-doc\u00eancia\" nel sistema brasiliano."}
{"id": "2281054", "revid": "110966657", "url": "https://it.wikipedia.org/wiki?curid=2281054", "title": "Libero docente", "text": ""}
{"id": "2281056", "revid": "22746345", "url": "https://it.wikipedia.org/wiki?curid=2281056", "title": "Laccatura", "text": ""}
{"id": "2281071", "revid": "767487", "url": "https://it.wikipedia.org/wiki?curid=2281071", "title": "Pusztav\u00e1m", "text": "Pusztav\u00e1m \u00e8 un comune dell'Ungheria di 2.530 abitanti (dati 2001). \u00c8 situato nella provincia di Fej\u00e9r."}
{"id": "2281072", "revid": "810736", "url": "https://it.wikipedia.org/wiki?curid=2281072", "title": "Jason Horton", "text": "Nella NFL.\nPur non essendo stato scelto al Draft NFL, \u00e8 ingaggiato dai Green Bay Packers per la stagione 2004. Nell'anno di debutto come rookie ha giocato 14 partite, nessuna da titolare, facendo 19 tackle di cui 15 da solo.\nNel 2\u00ba anno (stagione 2005) ha giocato 9 partite, nessuna da titolare, facendo 8 tackle di cui 6 da solo.\nNel 2006 \u00e8 passato ai \"Texans\" senza mai giocare. E non ha giocato nemmeno nella stagione 2007.\nNella stagione 2008 \u00e8 passato ai \"Chiefs\" ma \u00e8 rimasto fuori per infortunio.\nIl 17 marzo 2009 ha firmato per i \"Raiders\" che lo hanno rilasciato, infortunato, il 25 agosto."}
{"id": "2281075", "revid": "287204", "url": "https://it.wikipedia.org/wiki?curid=2281075", "title": "Amon D\u00een", "text": ""}
{"id": "2281076", "revid": "767487", "url": "https://it.wikipedia.org/wiki?curid=2281076", "title": "R\u00e1calm\u00e1s", "text": "R\u00e1calm\u00e1s \u00e8 un comune dell'Ungheria di 4.155 abitanti (dati 2001). \u00c8 situato nella provincia di Fej\u00e9r."}
{"id": "2281077", "revid": "13102", "url": "https://it.wikipedia.org/wiki?curid=2281077", "title": "Charles Wilkes", "text": "Biografia.\nUfficiale navale della marina statunitense, distintosi in varie occasioni, nel 1838 gli venne affidato il comando della \"United States Exploring Expedition\", una spedizione esplorativa nei mari antartici.\nPartito con sei navi in agosto da Hampton Roads, raggiunse per primo la Terra del Fuoco, prosegu\u00ec verso Sud fino a costeggiare dal lato Est la Penisola Antartica fino alla latitudine di 70\u00b0 Sud. Sfuggito per poco all'intrappolamento nei ghiacci, invertendo la rotta si inoltr\u00f2 nell'Oceano Pacifico giungendo fino agli arcipelaghi delle Tuamotu e delle Samoa.\nSi diresse verso l'Australia e arriv\u00f2 a Sydney, da dove ripart\u00ec solo nel dicembre del 1839, puntando di nuovo a Sud. Raggiunta l'Antartide, ne costeggi\u00f2 la parte orientale, che da lui prese il nome. Risal\u00ec quindi verso NordEst esplorando gli arcipelaghi delle Figi e delle Hawaii e approd\u00f2 sulla costa occidentale degli USA, su cui fece pure molte rilevazioni.\nAttravers\u00f2 poi l'Oceano Pacifico e quello Indiano, doppiato il Capo di Buona Speranza, giunse sulla costa atlantica degli Stati Uniti, compiendo una circumnavigazione del globo. \nI rilievi costieri ebbero anche il pregio di dare per la prima volta la sensazione della continentalit\u00e0 dell'Antartide, poi dimostrata in seguito."}
{"id": "2281079", "revid": "834", "url": "https://it.wikipedia.org/wiki?curid=2281079", "title": "Legione Stellare", "text": ""}
{"id": "2281080", "revid": "122018546", "url": "https://it.wikipedia.org/wiki?curid=2281080", "title": "Laura De Marchi", "text": "Ha interpretato oltre quaranta film venendo diretta da registi quali Lucio Fulci, Marco Bellocchio e Damiano Damiani."}
{"id": "2281083", "revid": "767487", "url": "https://it.wikipedia.org/wiki?curid=2281083", "title": "R\u00e1ckereszt\u00far", "text": "R\u00e1ckereszt\u00far \u00e8 un comune dell'Ungheria di 3.226 abitanti (dati 2001). \u00c8 situato nella provincia di Fej\u00e9r."}
{"id": "2281085", "revid": "729019", "url": "https://it.wikipedia.org/wiki?curid=2281085", "title": "S\u00e1regres", "text": "S\u00e1regres \u00e8 un comune dell'Ungheria di 801 abitanti (dati 2001). \u00c8 situato nella provincia di Fej\u00e9r."}
{"id": "2281087", "revid": "729019", "url": "https://it.wikipedia.org/wiki?curid=2281087", "title": "S\u00e1rkeresztes", "text": "S\u00e1rkeresztes \u00e8 un comune dell'Ungheria di 1.506 abitanti (dati 2001). \u00c8 situato nella provincia di Fej\u00e9r."}
{"id": "2281090", "revid": "729019", "url": "https://it.wikipedia.org/wiki?curid=2281090", "title": "S\u00e1rkereszt\u00far", "text": "S\u00e1rkereszt\u00far \u00e8 un comune dell'Ungheria di 2.509 abitanti (dati 2001). \u00c8 situato nella provincia di Fej\u00e9r."}
{"id": "2281091", "revid": "124826197", "url": "https://it.wikipedia.org/wiki?curid=2281091", "title": "Anna Dalton", "text": "Biografia.\nDi nazionalit\u00e0 italo-irlandese, si trasferisce a Roma dove si iscrive al \"Duse International\", scuola di formazione teatrale e cinematografica di Francesca De Sapio. Negli stessi anni consegue la laurea magistrale in Lettere all'Universit\u00e0 La Sapienza di Roma.\nA Londra segue i corsi dell'Actors Centre e ne diventa membro. \nLavora nuovamente in Italia a teatro ed inoltre partecipa come co-protagonista alla miniserie tv \"Ma chi l'avrebbe mai detto\" (2007), regia di Giuliana Gamba e Alessio Inturri, in onda su Rai Uno.\nNel 2009 debutta sul grande schermo con \"Alice\", opera prima di Oreste Crisostomi. A febbraio 2010 \u00e8 in \"Eroi per caso\" (Rai 1) di Alberto Sironi.\nNel 2011 \u00e8 Maria in \"Lords of London\", film inglese diretto da Antonio Simoncini, con Ray Winstone e Glen Murphy. \nNel 2012 \u00e8 Rebecca in \"eBand\", sit-com di Marco Renzi, Ugo Ripamonti e Renato Sannio per la regia di Yuri Rossi, in onda su Rai Due.\nNel 2013 \u00e8 Monique, figlia di G\u00e9rard Depardieu nel film \"Niente pu\u00f2 fermarci\", per la regia di Luigi Cecinelli. \nSempre nello stesso anno \u00e8 Tara nelle due stagioni della sit-com in lingua inglese \"The Avatars\" (remake di eBand, dove aveva interpretato Rebecca) e Maya nel film horror \"Neverlake\", girato in lingua inglese da Riccardo Paoletti.\nNel 2016 \u00e8 Cordelia Malcomess nella serie TV di Rai 1 \"L'allieva\", tratta dai romanzi di Alessia Gazzola.\nNel 2018 esce il suo primo romanzo, \"L'apprendista geniale\", edito da Garzanti e primo di una trilogia.\nNel 2021 \u00e8 parte del cast di \"Un passo dal cielo 6\" nel ruolo della fidanzata del commissario Nappi."}
{"id": "2281094", "revid": "729019", "url": "https://it.wikipedia.org/wiki?curid=2281094", "title": "S\u00e1rkeszi", "text": "S\u00e1rkeszi \u00e8 un comune dell'Ungheria di 577 abitanti (dati 2001). \u00c8 situato nella provincia di Fej\u00e9r."}
{"id": "2281095", "revid": "869733", "url": "https://it.wikipedia.org/wiki?curid=2281095", "title": "Germano Natali", "text": "Ha collaborato con registi quali Lucio Fulci, Dario Argento e Lamberto Bava, curando gli effetti speciali di film come \"Profondo rosso\", \"Suspiria\", \"Inferno\", \"Luca il contrabbandiere\" e \"...E tu vivrai nel terrore! L'aldil\u00e0\"."}
{"id": "2281096", "revid": "287204", "url": "https://it.wikipedia.org/wiki?curid=2281096", "title": "Chiesa cattolica a Capo Verde", "text": "La Chiesa cattolica a Capo Verde \u00e8 parte della Chiesa cattolica universale, in comunione con il vescovo di Roma, il papa.\nStoria.\nIl cattolicesimo nelle isole di Capo Verde giunge agli inizi del XVI secolo con la colonizzazione dei portoghesi. La prima diocesi africana \u00e8 fondata nel 1533 con l'erezione della diocesi di Santiago di Capo Verde, da cui dipenderanno anche le zone costiere dell'Africa sottomesse al re del Portogallo. Nel gennaio del 1990 papa Giovanni Paolo II ha compiuto una visita pastorale a Capo Verde. Nel 2003 viene eretta una seconda diocesi, quella di Mindelo.\nNel 2015 il vescovo di Santiago, monsignor Arlindo Gomes Furtado, \u00e8 nominato cardinale, il primo per la chiesa di Capo Verde.\nOrganizzazione ed istituzioni.\nLa Chiesa cattolica \u00e8 presente sul territorio con due diocesi:\nEsse non sono suffraganee di nessuna arcidiocesi, ma sono immediatamente soggette alla Santa Sede.\nAlla fine del 2004 la Chiesa cattolica nelle isole di Capo Verde contava:\nLa popolazione cattolica ammontava a 550.193 cristiani, pari al 93,07% della popolazione.\nNunziatura apostolica.\nLa Nunziatura apostolica di Capo Verde \u00e8 stata istituita il 13 maggio 1976 con il breve \"Quo expeditius\" di papa Paolo VI. Sede del nunzio \u00e8 Dakar, in Senegal.\nConferenza episcopale.\nCapo Verde non ha una Conferenza episcopale propria, ma il suo episcopato \u00e8 parte della Conferenza dei Vescovi del Senegal, della Mauritania, di Capo Verde e di Guinea Bissau (\"Conf\u00e9rence des Ev\u00eaques du S\u00e9n\u00e9gal, de la Mauritanie, du Cap-Vert et de Guin\u00e9e-Bissau\").\nEssa \u00e8 membro della \"Conf\u00e9rence Episcopale R\u00e9gionale de l'Afrique de l'Ouest Francophone\" (CERAO) e del \"Symposium of Episcopal Conferences of Africa and Madagascar\" (SECAM).\nElenco dei Presidenti della Conferenza episcopale:\nElenco dei Vicepresidenti della Conferenza episcopale:\nElenco dei Segretari generali della Conferenza episcopale:"}
{"id": "2281098", "revid": "767487", "url": "https://it.wikipedia.org/wiki?curid=2281098", "title": "S\u00e1rosd", "text": "S\u00e1rosd \u00e8 un comune dell'Ungheria di 3.462 abitanti (dati 2001). \u00c8 situato nella provincia di Fej\u00e9r."}
{"id": "2281099", "revid": "1543377", "url": "https://it.wikipedia.org/wiki?curid=2281099", "title": "Municipalit\u00e0 locale di Blue Crane Route", "text": "Blue Crane Route \u00e8 una municipalit\u00e0 locale (in inglese Blue Crane Route Local Municipality) appartenente alla municipalit\u00e0 distrettuale di Sarah Baartman della Provincia del Capo Orientale in Sudafrica. \nIn base al censimento del 2001 la sua popolazione \u00e8 di 35.009 abitanti.\nLa sede amministrativa e legislativa \u00e8 la citt\u00e0 di Somerset East e il suo territorio si estende su una superficie di ed \u00e8 suddiviso in 5 circoscrizioni elettorali (\"wards\"). Il suo codice di distretto \u00e8 EC102.\nGeografia fisica.\nConfini.\nLa municipalit\u00e0 locale di Blue Crane Route confina a nord con quella di Inxuba Yethemba (Chris Hani), a est con quelle di Amatole e Makana, a sud con quella \ndi River Valley."}
{"id": "2281105", "revid": "729019", "url": "https://it.wikipedia.org/wiki?curid=2281105", "title": "S\u00e1rszent\u00e1gota", "text": "S\u00e1rszent\u00e1gota \u00e8 un comune dell'Ungheria di 1.400 abitanti (dati 2001). \u00c8 situato nella provincia di Fej\u00e9r."}
{"id": "2281106", "revid": "250563", "url": "https://it.wikipedia.org/wiki?curid=2281106", "title": "Gran Premio del Brasile 1984", "text": "Il Gran Premio del Brasile 1984 \u00e8 stata la prima prova della stagione 1984 del Campionato mondiale di Formula 1. Si \u00e8 corsa domenica 25 marzo 1984 sul Circuito di Jacarepagu\u00e1, vicino a Rio de Janeiro. La gara \u00e8 stata vinta dal francese Alain Prost su McLaren-TAG Porsche; per il vincitore si tratt\u00f2 del decimo successo nel mondiale. Ha preceduto sul traguardo il finlandese Keke Rosberg su Williams-Honda e l'italiano Elio De Angelis su Lotus-Renault.\nFu la prima vittoria, nel mondiale di Formula 1, per una vettura spinta da un motore TAG Porsche.\nVigilia.\nAspetti tecnici.\nLa casa francese Michelin decise di ridurre il numero di team forniti con i propri pneumatici: si limit\u00f2 a Renault, Brabham, McLaren e Ligier. La casa statunitense Goodyear present\u00f2, per la prima volta, degli pneumatici radiali, che vennero forniti a Ferrari, Williams, Lotus, Tyrrell, Arrows e Alfa Romeo; le altre scuderie si appoggiarono alla Pirelli.\nTutti i team che ancora non disponevano di motori turbo andarono alla ricerca di questa soluzione tecnica.\nLa scuderia italiana Osella ebbe a disposizione un motore turbo dell'Alfa Romeo. La Ligier pass\u00f2 invece a quelli della Renault. Il team britannico Spirit, dopo l'abbandono della \"partnership\" con la Honda, ottenne il sostegno della Hart, che gi\u00e0 motorizzava la Toleman. L'Arrows si accord\u00f2 con la BMW, battendo cos\u00ec sul tempo la Tyrrell, che tent\u00f2 di trovare un accordo con la Porsche, ma senza esito, tanto che la scuderia dovette accontentarsi ancora dei tradizionali motori a pressione atmosferica della Cosworth.\nIn realt\u00e0, in questa gara, la Arrows dovette utilizzare anche i vecchi motori a pressione atmosferica Ford Cosworth DFV. L'Arrows fu ancora una delle poche scuderie che non present\u00f2 un nuovo modello, ma utilizz\u00f2 ancora quello dell'anno precedente. Stessa scelta venne fatta dalla Williams che prosegu\u00ec con la FW09, fatta esordire nel Gran Premio del Sudafrica 1983, mentre la Tyrrell corse ancora con il modello 012, in assenza di una motorizzazione turbo. La Toleman prosegu\u00ec con la TG183B, mentre la RAM us\u00f2 la nuova 02 solo per Philippe Alliot.\nA livello tecnico la Renault sostitu\u00ec le turbine KKK, con le Garrett, la McLaren present\u00f2 una vettura, che nel posteriore, presentava una forma ribattezzata a \"Coca-Cola\", molto sinuosa. La Lotus si affid\u00f2 ai turbo KKK per Nigel Mansell e i Garrett per Elio De Angelis.\nI nuovi regolamenti tecnici imponevano un serbatoio non superiore a 220 litri, contro i 250 ammessi l'anno prededente, e vietavano i rifornimenti in pista. Questo costringeva le vetture turbo, praticamente quasi tutte le monoposto presenti, a vedere regolata la potenza del motore in maniera diversa, tra qualifica e gara; in qualifica i motori arrivavano a una potenza di 800 cavalli, mentre in gara, per garantire che il consumo non fosse troppo elevato, la potenza era diminuita di circa 200 cavalli. Nel 1983, per confronto, le monoposto potevano arrivare a un consumo, in gara, fino a 270 litri.\nVenne subito ipotizzata la possibilit\u00e0 che qualche concorrente potesse cercare di aggirare il limite di capacit\u00e0 del serbatoio, prevedendo serbatoi addizionali, nascosti ai commissari, oppure serbatoi deformabili, oppure, ancora, che il carburante potesse essere congelato prima del via, al fine di ridurre il volume e poterne imbarcare in maggiore quantit\u00e0; tale soluzione per\u00f2 appariva pericolosa, in quanto la benzina sarebbe anche potuta scoppiare, in caso di partenza posticipata, a seguito della sua dilatazione al sole. Portando la benzina a -25\u00b0 il guadagno era stimato in 4 o 5 litri. La stagione 1983 si era chiusa, inoltre, con la confessione della Brabham, in cui riconosceva che la benzina utilizzata dal team superava il numero di ottani permesso. Il valore era di 102,90, contro il 102,51, massimo livello tollerato. Durante una riunione, tenuta nei giorni precedenti alla gara, i responsabili delle scuderie stabilirono le modalit\u00e0 per il controllo del rispetto delle normative sui carburanti. Venne anche stabilito che, in caso di violazione delle regole, i concorrenti sarebbero stati squalificati.\nAspetti sportivi.\nAll'indomani del Gran Premio d'Europa 1983 la Scuderia Ferrari annunci\u00f2 che Michele Alboreto, pilota impegnato con la Tyrrell, avrebbe sostituito Patrick Tambay, a partire dalla stagione 1984. Era il primo italiano a correre nel mondiale di F1 per la casa italiana dal Gran Premio degli Stati Uniti d'America 1973, quando la Ferrari aveva schierato Arturo Merzario. Tambay trov\u00f2 un ingaggio alla Renault, dove sostitu\u00ec Alain Prost. Il vicecampione del mondo 1983 torn\u00f2 alla McLaren, ove aveva corso nel . La scuderia francese complet\u00f2 la coppia di piloti col britannico Derek Warwick, impegnato nel 1983 con la Toleman.\nLa Toleman, a sua volta, fece esordire il brasiliano Ayrton Senna Gi\u00e0 dal mese di giugno, per\u00f2, Senna intratteneva stretti contatti con Bernie Ecclestone, patron della Brabham. Il suo ingaggio venne, per\u00f2, bloccato dalla Parmalat, sponsor principale della scuderia, che voleva un pilota italiano come seconda guida. L'altro pilota fu il venezuelano Johnny Cecotto, ex pilota della Theodore.\nLa Brabham ingaggi\u00f2 cos\u00ec Teo Fabi; il milanese aveva gi\u00e0 corso in F1 nel con la Toleman, prima di passare alla CART statunitense.\nLa Ligier cambi\u00f2 la coppia di piloti; fece esordire, dopo due sole stagioni in Formula 3, Fran\u00e7ois Hesnault; al suo fianco venne ingaggiato l'esperto Andrea De Cesaris, che non aveva rinnovato con l'Alfa Romeo. La RAM port\u00f2, all'esordio, un altro pilota francese, Philippe Alliot, con esperienze in F2. La scuderia britannica avrebbe dovuto schierare solo un pilota, ma poi iscrisse anche Jonathan Palmer, che aveva gi\u00e0 disputato il Gran Premio d'Europa 1983 con la Williams, e aveva vinto il Campionato europeo di Formula 2 1983.\nIl brasiliano, due volte campione del mondo, Emerson Fittipaldi fu vicino al rientro in F1: test\u00f2 un'Alfa Romeo e una Spirit, ma prefer\u00ec rivolgersi alle gare nordamericane. Il team italiano ingaggi\u00f2 cos\u00ec Riccardo Patrese, che veniva dalla Brabham, dove fece coppia con Eddie Cheever, in uscita dalla Renault. La Tyrrell iscrisse Martin Brundle, giovane pilota britannico, proveniente dalla F3, come Senna. Per l'altro volante venne confermato lo statunitense Danny Sullivan, che per\u00f2 venne sostituito, prima dell'inizio della stagione, da Stefan Bellof. Il tedesco, anch'egli esordiente in F1, era stato gi\u00e0 iscritto a qualche gara del 1983, senza per\u00f2 mai prendere parte alle corse. Bellof, assieme a Senna e Brundle, ebbe la possibilit\u00e0 di fare alcuni test con la McLaren, ma la Rothmans gli viet\u00f2 per\u00f2 di passare ad un team sponsorizzato da un'altra compagnia di tabacchi.\nPrima del Gran Premio d'Italia 1983 venne presentata la prima bozza di calendario per il 1984. Il campionato sarebbe iniziato il 26 febbraio, proprio col Gran Premio del Brasile. A novembre la FISA decise di posticipare l'inizio della stagione al 25 marzo, al fine di spostare ad aprile, la seconda gara, quella del Sudafrica, per dare pi\u00f9 tempo, agli organizzatori di quest'ultima, di sistemare la pista. Il calendario venne confermato il 24 novembre.\nQualifiche.\nResoconto.\nLa Lotus domin\u00f2 la prima giornata di prove ufficiali. Nigel Mansell precedette di tre decimi il compagno di scuderia Elio De Angelis. Il britannico ottenne un tempo molto vicino al record del tracciato, che apparteneva a Alain Prost, ottenuto nel 1982, con una vettura dotata di minigonne. Prost chiuse col quarto tempo, mentre Michele Alboreto, che era stato pi\u00f9 rapido nelle prove del mattino, ed era stato in testa alla classifica dei tempi, fino a venti munti dal termine delle prove. L'altro ferrarista, Ren\u00e9 Arnoux, ebbe dei problemi col cambio, e per la giornata di sabato, la scuderia italiana decise di scambiare le vetture dei due piloti. La Williams fu alle prese con problemi elettrici, mentre Riccardo Patrese, dell'Alfa Romeo, ruppe il motore al mattino, e una turbina al pomeriggio. Le vetture con gomme Goodyear si dimostrarono pi\u00f9 veloci sul giro secco, mentre le vetture supportate dalla Michelin mostravano un miglior passo gara.\nAl sabato Elio De Angelis strapp\u00f2 il miglior tempo al suo compagno di team, che venne preceduto anche da Michele Alboreto e dalle due Renault di Derek Warwick e Patrick Tambay. Arnoux chiuse solo decimo, lamentando problemi con turbine e alimentazione. Sulla Ferrari di Alboreto era stata montata la nuova iniezione integrale della \"Weber-Magneti Marelli\", mentre il francese utilizzava la vecchia \"Lucas-Ferrari\". La Brabham mostr\u00f2 ancora problemi di sottosterzo; tale problema venne riscontrato anche dalla Williams. Al termine delle qualifiche venne esclusa dalla gara l'ATS di Manfred Winkelhock. Il pilota tedesco si era fermato nella corsia dei box, col motore spento. La vettura era stata poi spinta, mano, dentro i box della scuderia, eludendo cos\u00ec il controllo del peso, e violando il regolamento che prevede che la vettura non possa essere aiutata esternamente.\nRisultati.\nI risultati delle qualifiche furono i seguenti:\nGara.\nResoconto.\nAndrea De Cesaris rimase fermo sulla griglia di partenza, per un problema tecnico; la direzione di gara interruppe la procedura di partenza, e fece effettuate un secondo giro di formazione. Ci\u00f2 comport\u00f2 la riduzione di un giro della gara e consent\u00ec a Johnny Cecotto di portare la sua vettura in griglia, visto che, per problemi tecnici, era rimasto nella corsia dei box.\nAl via Elio De Angelis fu subito passato da Michele Alboreto, e cedette poi sia a Derek Warwick che a Nigel Mansell. Alain Prost, a causa di un problema al cambio, si trov\u00f2 nel mezzo del plotone, mentre peggio and\u00f2 a Nelson Piquet che, fermo in griglia, pot\u00e9 ripartire solo grazie all'aiuto dei commissari. Anche Cecotto ebbe problemi al via, ma prese parte alla gara. Nel corso del primo giro De Angelis fu passato anche da Niki Lauda, che aveva gi\u00e0 preso una posizione a Patrick Tambay.\nL'austriaco entr\u00f2 sul podio virtuale gi\u00e0 al secondo giro, con un sorpasso su Mansell alla \"Sul\". I problemi all'iniezione di De Angelis proseguirono quando, al quarto passaggio, cedette anche a Tambay e, poco dopo, anche a Ren\u00e9 Arnoux. L'altro francese, Alain Prost, fu autore di una veloce rimonta: dopo aver, anche lui, passato De Angelis, al nono passaggio entr\u00f2 in zona punti, superando Arnoux.\nAl decimo giro, l'altro pilota della McLaren, Lauda, nell'attaccare Warwick alla \"Junc\u00e3o\", tocc\u00f2 la vettura del britannico, ma fu comunque capace di completare il sorpasso, ponendosi secondo, alla spalle di Alboreto. Dietro ai primi tre vi era Mansell, che precedeva tre francesi: Tambay, Prost e Arnoux.\nIl milanese rimase in vetta fino al giro 12 quando, per un problema ai freni, termin\u00f2 in testacoda, e dovette cedere due posizioni, facendosi sopravanzare da Lauda e Warwick. Un giro dopo Prost pass\u00f2 Tambay, per il quinto posto. In questo giro Alboreto fu autore di un secondo testacoda, che lo fece sprofondare in graduatoria. Il ferrarista si ritir\u00f2 al sedicesimo giro; nello stesso giro Alain Prost ebbe la meglio su Mansell.\nAl ventiquattresimo passaggio, dopo un primo attacco alla curva \"Molykote\", Prost pass\u00f2 anche Warwick, alla \"Junc\u00e3o\", ponendosi secondo, alle spalle del compagno di team Lauda. Al giro 27 Tambay si ferm\u00f2 per il cambio gomme: effettu\u00f2 per\u00f2 un errore di guida, che lo port\u00f2 in testacoda. Pot\u00e9 ripartire, ma rientr\u00f2 in gara solo nono.\nTre giri dopo si arrestarono ai box anche Derek Warwick e Nigel Mansell: il primo rientr\u00f2 in gara sempre terzo, mentre il britannico, a causa della lentezza del \"pit stop\", sprofond\u00f2 all'ottavo posto. Il pilota della Lotus, grazie alle gomme nuove, fu per\u00f2 in grado di passare Piquet e Rosberg gi\u00e0 al giro seguente. Il brasiliano attese il giro 32 per la sua sosta al cambio gomme.\nLa classifica vedeva al comando sempre il duo della McLaren, davanti a Derek Warwick, Elio De Angelis, Nigel Mansell e Patrick Tambay. Al trentaquattresimo passaggio Piquet abbandon\u00f2 la gara per la rottura del turbo, mentre De Angelis, dopo il cambio gomme, scese in ottava posizione. Due giri dopo anche Nigel Mansell termin\u00f2 la sua gara, per un'uscita di pista.\nLa vetta del gran premio cambi\u00f2 al giro 38; per un problema elettrico la vettura di Niki Lauda dovette rallentare, e farsi cos\u00ec passare da Prost. Un giro dopo il francese fece il cambio gomme, mentre Lauda fu costretto all'abbandono. Derek Warwick si trov\u00f2 a condurre una gara di F1, per la prima volta nella sua carriera. Dietro si trovava sempre Alain Prost, che precedeva Patrick Tambay, Keke Rosberg, Elio De Angelis ed Eddie Cheever.\nAl giro 51, la rottura della sospensione anteriore sinistra port\u00f2 al testacoda il \"leader\" della gara Warwick, che fu costretto al ritiro. Torn\u00f2 al comando Prost. Tambay, terzo, scontava un problema grave a una batteria, e cedette, al giro 57, la seconda piazza a Rosberg. Al giro 60 il francese si trov\u00f2 senza benzina, e venne passato da De Angelis, Cheever e Martin Brundle.\nAlain Prost ottenne la sua decima vittoria nel mondiale, mentre Keke Rosberg, secondo, dette alla Honda il primo podio per un suo motore turbo. Brundle chiuse a punti la sua gara d'esordio, anche se poi sar\u00e0 squalificato per la vicenda riguardante la Tyrrell.\nRisultati.\nI risultati del gran premio furono i seguenti:\nDecisioni della FISA.\nAl termine della gara Jackie Oliver, manager dell'Arrows, present\u00f2 reclamo contro la Tyrrell, sospettando che la scuderia britannica avesse compiuto un rifornimento in gara, vietato dal regolamento. Il reclamo venne respinto.\nA seguito delle indagini compiute sulle monoposto della Tyrrell, al termine del Gran Premio di Detroit, la Federazione scopr\u00ec che sulle vetture inglesi, durante la gara, veniva effettuato un rabbocco di un liquido contenente pallini di piombo, che serviva per arricchire l'aria immessa sui tromboncini di aspirazione, al fine di ritardare la detonazione del motore, rendendo cos\u00ec possibile l'utilizzo di un maggior rapporto di compressione, ottenendo una maggiore potenza. In una riunione del 18 luglio 1984, la FISA decise di escludere la Tyrrell dalle rimanenti gare del campionato del mondo, e cancell\u00f2 tutti i punti ottenuti fino al momento della squalifica. Venne deciso che i punti attribuiti ai piloti della scuderia britannica non sarebbero stati assegnati. Le vetture proseguirono a partecipare al campionato, fino al Gran Premio d'Olanda, ma la loro partecipazione fu \"sub judice\". La squalifica della Tyrrell venne confermata dal Tribunale d'Appello della FISA, dopo una riunione del 29 agosto. La scuderia venne esclusa dai successivi gran premi.\nIl 9 ottobre la FISA decise di rideterminare le classifiche di tutte le gare, fino a quel momento disputate, facendo scalare in graduatoria tutti i piloti classificatisi alle spalle dei piloti della Tyrrell. Ci\u00f2 port\u00f2 a una redistribuzione dei punti, in quanto Martin Brundle era giunto quinto: fu Patrick Tambay a scalare quinto, mentre Thierry Boutsen fu sesto."}
{"id": "2281108", "revid": "729019", "url": "https://it.wikipedia.org/wiki?curid=2281108", "title": "S\u00e1rszentmih\u00e1ly", "text": "S\u00e1rszentmih\u00e1ly \u00e8 un comune dell'Ungheria di 2.917 abitanti (dati 2001). \u00c8 situato nella provincia di Fej\u00e9r."}
{"id": "2281109", "revid": "1982", "url": "https://it.wikipedia.org/wiki?curid=2281109", "title": "Chung-Kuo, Cina", "text": ""}
{"id": "2281110", "revid": "339392", "url": "https://it.wikipedia.org/wiki?curid=2281110", "title": "Assistente arbitro (calcio)", "text": ""}
{"id": "2281111", "revid": "767487", "url": "https://it.wikipedia.org/wiki?curid=2281111", "title": "Sereg\u00e9lyes", "text": "Sereg\u00e9lyes \u00e8 un comune dell'Ungheria di 4.716 abitanti (dati 2001). \u00c8 situato nella provincia di Fej\u00e9r."}
{"id": "2281112", "revid": "767487", "url": "https://it.wikipedia.org/wiki?curid=2281112", "title": "Colono (demo)", "text": "Colono (), spesso chiamato Colono Ippio () per distinguerlo dalla zona di Atene chiamata Colono Agoreo (sito nell'Agor\u00e0 di Atene, dove si erge tuttora il tempio dedicato ad Efesto), era un demo dell'Attica distante circa 10 stadi da Atene, in prossimit\u00e0 dell'Accademia di Atene di Platone e del fiume Cefiso.\nIl nome di questo demo derivava da due piccoli rilievi situati un po' a nord dell'Accademia.\nStoria.\nSofocle vi ambient\u00f2 la tragedia \"Edipo a Colono\", ispirata al mito di Edipo che qui sarebbe morto e sepolto.\nOspitava un tempio dedicato a Poseidone, dio del mare e dei cavalli, ed il bosco sacro delle Erinni, le furie della vendetta.\nOggi \u00e8 un sobborgo di Atene e il suo nome locale \u00e8 Kolonos; fa parte dell'area metropolitana del capoluogo."}
{"id": "2281114", "revid": "767487", "url": "https://it.wikipedia.org/wiki?curid=2281114", "title": "Computer Aided Facility Management", "text": "Il CAFM (Computer Aided Facility Management) \u00e8 una tecnologia software che rende semplice e possibile l'accesso a tutte le informazioni legate agli asset patrimoniali attraverso un sistema integrato di data base alfanumerici e grafici. \nQuesta tecnologia pu\u00f2 diventare straordinariamente efficace se viene integrata con il GIS e riesce a restituire anche informazioni territoriali."}
{"id": "2281116", "revid": "1718925", "url": "https://it.wikipedia.org/wiki?curid=2281116", "title": "Andrea Baricordi", "text": ""}
