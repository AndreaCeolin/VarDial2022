{"id": "2267568", "revid": "57342", "url": "https://it.wikipedia.org/wiki?curid=2267568", "title": "Otello o la deficienza della donna", "text": "Otello o la deficienza della donna \u00e8 uno spettacolo teatrale del 1979, riedito nel 1985, diretto, curato e interpretato da Carmelo Bene, tratto da Shakespeare. Musiche di Luigi Zito.\nTrama.\nOtello, il Moro di Venezia, \u00e8 stato nominato Capitano delle Guardie del Doge. Il perfido Jago, per attentare alla sua salute psichica e manovrarselo come vuole, fa credere ad Otello che un giovane soldato stia facendo la corte a Desdemona, moglie del moro, la quale \u00e8 perfettamente estranea ad ogni desiderio di tradimento. Otello per\u00f2 si fa ingannare dai trucchi di Jago ed uccide la donna, senza che questa faccia nulla per ribellarsi.\nAltre edizioni.\nTeatro:\nTelevisione:\nRadio:"}
{"id": "2267571", "revid": "330270", "url": "https://it.wikipedia.org/wiki?curid=2267571", "title": "Leontigre", "text": ""}
{"id": "2267580", "revid": "62681", "url": "https://it.wikipedia.org/wiki?curid=2267580", "title": "Onda sonora", "text": "Per la fisica, il suono \u00e8 un'oscillazione (un movimento nello spazio) compiuta dalle particelle (atomi e molecole) in un mezzo fisico di propagazione. Nel caso del suono che si propaga in un mezzo \"fluido\" (tipicamente in aria) le oscillazioni sono spostamenti delle particelle, intorno alla posizione di riposo e \"lungo\" la direzione di propagazione dell'onda, provocati da movimenti vibratori, provenienti da un determinato oggetto, chiamato \"sorgente\" del suono, il quale trasmette il proprio movimento alle particelle adiacenti, grazie alle propriet\u00e0 meccaniche del mezzo; le particelle a loro volta, iniziando ad oscillare, trasmettono il movimento alle altre particelle vicine e queste a loro volta ad altre ancora, provocando una variazione locale della pressione; in questo modo, un semplice movimento vibratorio si propaga meccanicamente originando un'onda sonora (od onda acustica), che \u00e8 pertanto un'onda longitudinale (caso dei fluidi). Nel caso dei solidi le onde sonore possono essere sia trasversali che longitudinali.\nDescrizione.\nLe onde sonore possono essere rappresentate graficamente utilizzando un grafico cartesiano, riportante il tempo (t) sull'asse delle ascisse, e gli spostamenti delle particelle (s) su quello delle ordinate. Il tracciato esemplifica gli spostamenti delle particelle: alla fine, la particella si sposta dal suo punto di riposo (asse delle ascisse) fino al culmine del movimento oscillatorio, rappresentato dal ramo crescente di parabola che giunge al punto di massimo parabolico. Poi la particella inizia un nuovo spostamento in direzione opposta, passando per il punto di riposo e continuando per inerzia fino ad un nuovo culmine simmetrico al precedente, questo movimento \u00e8 rappresentato dal ramo decrescente che, intersecando l'asse delle ascisse, prosegue in fase negativa fino al minimo parabolico. Infine, la particella ritorna indietro e ripete nuovamente la sequenza di spostamenti, cos\u00ec come fa il tracciato del grafico.\nIl periodo (graficamente il segmento tra due creste) \u00e8 il tempo impiegato dalla particella per tornare nello stesso punto dopo aver cominciato lo spostamento (indica cio\u00e8 la durata di una oscillazione completa). La distanza dalla cresta all'asse delle ascisse indica, invece, l\"'ampiezza\" del movimento, in altre parole la distanza massima percorsa dalla particella dalla sua posizione di riposo durante l'oscillazione. Tuttavia, nonostante il periodo e l'ampiezza siano due grandezze che da sole sarebbero sufficienti per descrivere le caratteristiche di un'onda, non sono frequentemente utilizzate, perlomeno non in forma pura: in acustica si preferisce, infatti, usare altre grandezze da queste derivate. Il numero di periodi compiuti in un secondo esprime la frequenza in hertz (\"Hz\"). Dall'ampiezza dell'onda, invece, si calcola la pressione sonora, definita come la variazione di pressione rispetto alla condizione di quiete, e la potenza e l'intensit\u00e0 acustica, definita come il rapporto tra la potenza dell'onda e la superficie da essa attraversata; il livello di intensit\u00e0 acustica (relativo alla percezione sonora dell'orecchio umano dell'intensit\u00e0 acustica) viene comunemente misurato in decibel.\nTipologie di onde sonore.\nEsistono tre diverse tipologie di onde sonore e ognuna \u00e8 identificabile da un particolare andamento grafico\nPer una descrizione delle onde semplici i parametri di frequenza e d'ampiezza sono sufficienti, mentre le onde aperiodiche, a causa della loro aperiodicit\u00e0, non possono essere descritte da alcun parametro. Invece nella descrizione delle onde complesse sono s\u00ec utili sia la frequenza che l'ampiezza, ma date le anomalie del tracciato, questi due semplici parametri da soli non sono sufficientemente esaurienti, in quanto bisogna ricorrere alla scomposizione dell'onda fondamentale in una serie d'onde semplici, che sono invece analizzabili con le normali grandezze.\nLe onde semplici o formanti, ottenute dalla scomposizione di un'onda complessa, sono dette armoniche e nel loro insieme costituiscono quello che \u00e8 chiamato spettro dell'onda sonora. Una caratteristica molto importante delle armoniche \u00e8 che le loro frequenze corrispondono sempre a multipli interi della frequenza dell'onda complessa, e sono indicate con F0, F1, F2, ecc. con il pedice che corrisponde al rapporto tra la frequenza dell'onda fondamentale e quella dell'armonica\nEquazione delle onde sonore.\nSi consideri un volume d'aria formula_1. In esso l'aria si trova alla densit\u00e0 a riposo formula_2.\nDopo una compressione, la lunghezza del volume formula_3 diventa formula_4 e la sua densit\u00e0 formula_5.\nCalcolando la differenza di pressione alle estremit\u00e0 del volume si avr\u00e0:\nmentre la forza formula_7 vale\nmentre considerando la legge di Newton formula_9 si ha\nEguagliando le ultime due relazioni, e dividendo entrambi i membri per formula_11, si ottiene\nOra, applicando la regola della catena, si pu\u00f2 riscrivere formula_13 nel seguente modo:\nFacendo uso della legge di conservazione della massa, imponendo dunque che la massa d'aria contenuta nel volume non cambi prima e dopo la compressione, dovr\u00e0 essere:\nRicavando formula_5 si ottiene\ne, derivando rispetto a formula_18 risulta\nOra l'equazione si presenta nella forma\nPer risolvere il problema, \u00e8 necessario trovare una relazione tra la pressione e la densit\u00e0.\nPoich\u00e9 la compressione avviene rapidamente, si pu\u00f2 ipotizzare che essa accada in regime adiabatico\nPer le leggi della trasformazione adiabatica (formula_21) per la pressione si ottiene formula_22, con formula_23 costante.\nDerivando rispetto a formula_5, si ha\nUtilizzando la precedente relazione tra formula_5 e formula_2 si ottiene\ndove formula_29 rappresenta la pressione a riposo dell'aria nel volumetto.\nInserendo questa relazione nell'equazione d'onda precedente si ottiene\nSe le perturbazioni sono piuttosto piccole, e quindi per formula_31, l'equazioni si linearizza e diviene\nche corrisponde all'equazione delle onde nel caso monodimensionale per onde che si propagano alla velocit\u00e0\nVelocit\u00e0 del suono.\nLa velocit\u00e0 di propagazione del suono attraverso un gas \u00e8 quindi:\ndove formula_35 \u00e8 il rapporto tra calore specifico a pressione costante e calore specifico a volume costante, formula_29 \u00e8 la pressione statica del gas (nel quotidiano: la pressione atmosferica), formula_2 la densit\u00e0 del gas.\nUtilizzando la legge dei gas perfetti\ndove formula_39 \u00e8 la massa molare, formula_40 la costante universale dei gas e formula_41 la temperatura assoluta (in kelvin), la velocit\u00e0 del suono pu\u00f2 essere cos\u00ec riscritta:\nRiflessione e incidenza delle onde sonore.\nSe le dimensioni della superficie riflettente sono grandi rispetto alla lunghezza dell'onda sonora, le leggi delle riflessione sonora sono simili a quelle della riflessione ottica.\nSi consideri l'incidenza sulla superficie di separazione tra due mezzi; si ha che:\ncon c velocit\u00e0 del suono nei due mezzi.\nQuando l'angolo di incidenza \u00e8 superiore all'angolo limite \nsi ha la riflessione totale dell'onda sonora. Tale fenomeno si pu\u00f2 realizzare anche nel passaggio tra due strati d'aria a diversa temperatura, con la nascita di \"zone d'ombra acustica\"."}
{"id": "2267581", "revid": "365417", "url": "https://it.wikipedia.org/wiki?curid=2267581", "title": "Costruzione di ontologie", "text": "La costruzione di ontologie in informatica \u00e8 un nuovo campo che studia tecniche e metodologie per costruire ontologie. Le ontologie sono state definite come una specifica esplicita di una concettualizzazione. Un'ontologia esprime, per un particolare dominio, l'insieme di termini, entit\u00e0, oggetti, classi e le relazioni esistenti tra esse, fornendo inoltre definizioni formali e assiomi che ne vincolano l'interpretazione.\nLa costruzione di ontologie riguarda il processo di sviluppo delle ontologie, il loro ciclo di vita, i metodi e le metodologie per la creazione di ontologie e gli strumenti e i linguaggi per supportarle ."}
{"id": "2267582", "revid": "767487", "url": "https://it.wikipedia.org/wiki?curid=2267582", "title": "Moondog", "text": "Biografia.\nNoto con lo pseudonimo di Moondog, \u00e8 stato compositore e musicista nonostante fosse cieco. Fu anche poeta e inventore di svariati strumenti musicali.\nIl pubblico ha iniziato ad apprezzare la portata dei molteplici talenti di Moondog solo negli ultimi decenni della vita dell'artista, principalmente a causa del suo ostinato rifiuto di indossare qualcosa di diverso dai propri vestiti fatti in casa, rifiuto del tutto basato su una personale interpretazione del mito norreno del dio Thor. Era noto per gran parte della sua vita come \"Il Vichingo della 6\u00aa Avenue.\"\nPrimi anni.\nNato a Marysville, nel Kansas, cominci\u00f2 a suonare una batteria di tamburi costruita con una scatola di cartone all'et\u00e0 di cinque anni.\nLouis Hardin perse la vista in seguito a un incidente in campagna all'et\u00e0 di sedici anni. Dopo aver appreso i rudimenti della musica in diverse scuole per ragazzi non vedenti sparse per gli Stati Uniti, impar\u00f2 autonomamente i principi della musicalit\u00e0 e della composizione. Sostanzialmente autodidatta, studi\u00f2 anche con Burnet Tuthill e nella \"Iowa School for the Blind\". Svilupp\u00f2 progressivamente un particolare interesse per la musica dei nativi americani.\nMusicista di strada.\nDalla fine degli anni quaranta fino al 1974, Moondog visse come musicista e poeta di strada, a New York, esibendosi il pi\u00f9 delle volte all'incrocio fra la 53\u00b0 Strada e la 6\u00b0 Avenue a Manhattan. In aggiunta alla sua attivit\u00e0 di musicista e poeta, era noto anche per la caratteristica tenuta da vichingo che esibiva, con tanto di elmo e corna. In quegli anni si manteneva parzialmente vendendo copie delle sue poesie e dei suoi saggi filosofico-musicali. Dal momento che la sua postazione era accanto a un famoso Nightclub della 52\u00b0 Strada, Moondog aveva un nutrito seguito di fan ed era conosciuto dai musicisti jazz.\nLa sua musica traeva ispirazione dai suoni della strada, come la metropolitana o il corno da nebbia. Era musica improntata alla semplicit\u00e0, ma caratterizzata da quello che lui chiamava \"snaketime\", descritto come \"un ritmo scivoloso, in tempi non consueti. [...] Non ho intenzione di morire in 4/4!\"\nL'opera di Moondog attir\u00f2 presto l'attenzione di Artur Rodzi\u0144ski, il direttore della \"New York Philharmonic\", negli anni '40. Egli ne produsse diversi 78 e 45 giri, e un EP, negli anni cinquanta, e anche alcuni LP per diverse importanti etichette discografiche di musica jazz, compreso una strana raccolta di fiabe per bambini realizzata in collaborazione con l'attrice Julie Andrews, nel 1957.\nPer dieci anni non si ebbero altri album di Moondog, finch\u00e9 il produttore James William Guercio lo port\u00f2 in studio per incidere un album per la Columbia Records, nel 1969. Il pezzo \"Stamping Ground\", con il bizzarro preambolo di Moondog che recita uno dei suoi epigrammi, fu incluso nel doppio album \"Fill Your Head with Rock\" (CBS, 1970). La musica del brano \"Bird's Lament (In memory of Charlie Parker)\" fu in seguito campionata da Mr. Scruff che la us\u00f2 come base per la sua \"Get a Move On\".\nIn un secondo album prodotto da Guercio, la figlia di Moondog compariva in veste di cantante. L'album conteneva canzoni fatte di canoni e ritornelli. Questo lavoro non impression\u00f2 il pubblico quanto il primo. I due album prodotti dalla CBS furono in seguito ri-editi in un singolo CD nel 1989.\nInvenzioni.\nCostantemente alla ricerca di nuove sonorit\u00e0, Moondog invent\u00f2 una quantit\u00e0 di strumenti musicali, inclusi una piccola arpa triangolare chiamata \"Oo\", un'altra che chiam\u00f2 \"Ooo-ya-tsu\", e (forse il suo pi\u00f9 noto) la \"Trimba\", uno strumento a percussione, sempre di forma triangolare, che il compositore ide\u00f2 verso la fine degli anni '40. L'esemplare originale \u00e8 tutt'oggi utilizzato dall'amico di Moondog Stefan Lakatos, un percussionista svedese, a cui Moondog spieg\u00f2 anche la procedura per costruirne altri.\nGermania.\nMoondog aveva una visione idealizzata della Germania (\"La Sacra Terra dal Fiume Sacro - il Reno\"), dove si trasfer\u00ec nel 1974. Una giovane studentessa tedesca chiamata Ilona Goebel lo ospit\u00f2, in un primo tempo a Oer-Erkenschwick, in seguito a M\u00fcnster, in Vestfalia, dove l'artista trascorse il resto dei suoi anni.\nMoondog torn\u00f2 brevemente in America nel 1989, per un tributo in cui Philip Glass gli chiese di dirigere la \"Brooklyn Philharmonic Chamber Orchestra\", al \"New Music America Festival\" a Brooklyn, contribuendo certamente a stimolare un rinnovato interesse per la sua musica.\nMoondog incise infatti molti altri album, e comp\u00ec diverse tourn\u00e9e in Europa -Francia, Germania e Svezia- e negli stessi Stati Uniti.\nStile musicale.\nLa stravagante musica di Moondog \u00e8 un jazz minimalista, tonale e sinfonico costituito prevalentemente da temi modali che vengono estesi grazie a sofisticate tecniche di contrappunto. Fa spesso affidamento su piccole orchestre di archi e percussioni accompagnando qualche volta le sue composizioni con voci e suoni d'ambiente registrati. Secondo le parole di Tom Moon:\nFra le fonti di ispirazione dell'artista vi sono i canti dei nativi americani, da cui riprende i ritmi e varie espressioni di musica cerimoniale di pi\u00f9 parti del mondo. Questo stile, spesso etichettato come sperimentale, ha spinto molti a considerarlo un antesignano della musica minimalista, nonch\u00e9 della world music e del postmodernismo. Viene anche citato fra gli esponenti della new age e di varie espressioni di musica colta orchestrale.\nCitazioni e omaggi.\nMoondog ha ispirato una schiera d'artisti - molti pezzi di altri musicisti sono dedicati a lui. "}
{"id": "2267587", "revid": "1305772", "url": "https://it.wikipedia.org/wiki?curid=2267587", "title": "L\u00e9on Gauthier", "text": "Biografia.\nDopo gli studi di Teologia dal 1931 al 1936 presso la Facolt\u00e0 teologica dell'Universit\u00e0 di Berna fu ordinato sacerdote nel 1936, e lo stesso anno si spos\u00f2 con Erna Herzog. Nel 1955 ottenne la laurea in Teologia ecumenica a Ginevra e tra il 1937 e il 1972 prest\u00f2 servizio sacerdotale nella parrocchia di Saint-Germain a Ginevra, e dal 1940 anche a Lancy-Carouge. Nel frattempo, dal 1955, fu Vicario episcopale e nel 1972 fu eletto dal Sinodo Nazionale come nuovo vescovo della Chiesa cattolica cristiana svizzera, carica che mantenne fino al 1986, quando rassegn\u00f2 le dimissioni. A livello internazionale, rappresent\u00f2 la sua chiesa nel 1961 alla Terza Assemblea del Consiglio Ecumenico delle Chiese a Nuova Delhi. Pi\u00f9 tardi, come vescovo, fu segretario della Conferenza episcopale vetero-cattolica internazionale e co-presidente della Commissione teologica mista ortodossa-veterocattolica. Gauthier, grande sostenitore dell'Ecumenismo, ha pubblicato numerosi articoli in riviste religiose e teologiche.\nOrdin\u00f2 al diaconato Srecko Franjo Novak, in seguito al centro di un caso di ordinazione episcopale illegittima.\nNel 1988 consacr\u00f2 al presbiterato Alain-Andr\u00e9-Georges-Marie Fraysse, che successivamente divent\u00f2 vescovo della Chiesa vetero-cattolica mariavita di Francia."}
{"id": "2267596", "revid": "7336", "url": "https://it.wikipedia.org/wiki?curid=2267596", "title": "Luigi II di Borbone-Vend\u00f4me", "text": ""}
{"id": "2267602", "revid": "149485", "url": "https://it.wikipedia.org/wiki?curid=2267602", "title": "Francisco Hern\u00e1ndez de C\u00f3rdoba", "text": "L'8 febbraio 1517 venne inviato dal governatore di Cuba, Diego Vel\u00e1zquez de Cu\u00e9llar, in una spedizione esplorativa delle coste meridionali del futuro Messico. Nel suo viaggio scoprir\u00e0 la penisola dello Yucat\u00e1n e la civilt\u00e0 Maya. Durante il viaggio scopr\u00ec anche la costa del Nicaragua e secondo Bernal D\u00edaz del Castillo, met\u00e0 dei soldati vennero uccisi e l'altra met\u00e0 riportarono ferite.\nIn suo onore il Nicaragua ha dedicato a de C\u00f3rdoba la moneta nazionale, il C\u00f3rdoba nicaraguense."}
{"id": "2267603", "revid": "115574683", "url": "https://it.wikipedia.org/wiki?curid=2267603", "title": "Manfred (Carmelo Bene)", "text": "Il Manfred \u00e8 uno spettacolo teatrale del 1978, diretto, interpretato e tradotto da Carmelo Bene, tratto dal poema drammatico di George Gordon Byron, e le musiche di Robert Schumann, con la presenza di Lydia Mancinelli. \nTrama.\nL'intreccio ricalca quello dell'omonima opera byroniana.\nEsegesi critica.\nCon il periodo cosiddetto \"concertistico\" e con l'avvento della \"macchina attoriale\" la voce-orchestra evocatrice di Carmelo predomina sulla scena incontrastata, s\u00ec da far scrivere a Gilles Deleuze:\nAndr\u00e9 Scala scrive:\nAlessandro Taverna scrive:\nPiero Bellugi di quell'esperienza ricorda, in un'intervista sul \"Corriere Fiorentino\" con Gherardo Vitali Rosati: \nAltre edizioni.\nTelevisione:\nRadio:"}
{"id": "2267610", "revid": "339392", "url": "https://it.wikipedia.org/wiki?curid=2267610", "title": "La\u1e47k\u0101vat\u0101ra s\u016btra", "text": ""}
{"id": "2267615", "revid": "1543377", "url": "https://it.wikipedia.org/wiki?curid=2267615", "title": "EORSAT", "text": "EORSAT (Electronic Ocean Reconnaissance SATellite) \u00e8 il nome con il quale sono conosciuti in Occidente una serie di satelliti artificiali di progetto e costruzione sovietica. In dettaglio, si tratta di due diversi modelli, US-P (Upravlenniye Sputnik Passivny) ed US-PU, ideati per sorvegliare passivamente i movimenti delle unit\u00e0 navali NATO e svolgere missioni SIGINT. Furono lanciati tra il 1974 ed il 2006 (versione perfezionata US-PU) come missioni Cosms per motivi di riservatezza.\nSviluppo.\nL'esigenza di un satellite da sorveglianza marittima ed individuazione di bersagli navali nacque in Unione Sovietica a partire dai primi anni sessanta. In quel periodo, infatti, erano stati sviluppati una serie di missili antinave a lungo raggio, ma non era stato risolto il problema della localizzazione degli obiettivi, in particolare per quello che riguardava i tiri \u201coltre l'orizzonte\u201d. La prima soluzione che si pens\u00f2 di adottare fu quella di utilizzare allo scopo una particolare versione del Kosmoplan, una navetta per voli spaziali senza equipaggio il cui sviluppo era portato avanti da Vladimir Nikolaevi\u010d \u010celomej dalla fine degli anni cinquanta. Tali navette avrebbero dovuto essere portate in orbita da un missile vettore chiamato UR-200, sviluppato dallo stesso \u010celomej.\nLo sviluppo di questa variante, progettata per l'individuazione e l'inseguimento di bersagli navali ostili, fu autorizzato nel marzo 1961, con il nome generico di MKRTs. I progetti preliminari furono presentati nel luglio 1962. Nello sviluppo furono coinvolti numerosi uffici tecnici ed enti di ricerca.\nNel 1964, quando Nikita Chru\u0161\u010d\u00ebv fu estromesso dal potere, furono rivisti tutti i progetti che questi aveva sostenuto, in particolare quelli di \u010celomej (che aveva addirittura assunto nel proprio ufficio tecnico il figlio di Chru\u0161\u010d\u00ebv come ingegnere capo): il risultato fu il trasferimento del progetto relativo all'US al KB-1 di Savin, e la cancellazione del vettore UR-200. Riguardo a quest'ultimo fatto, la navetta dovette essere riprogettata per essere lanciata con un vettore Tsiklon-2, la versione per impiego spaziale del missile balistico intercontinentale R-36 (nome in codice NATO: SS-9 Scarp).\nComplessivamente, furono previste due versioni del MKRTs:\nIn particolare, l'intero sistema di sorveglianza era stato chiamato 17K114, mentre la navicella US-P ricevette il nome di 17F17.\nAlla fine degli anni 60, lo sviluppo del sistema era a buon punto. In particolare, a partire dal 1965, si erano svolti i primi test di volo relativi alla versione US-A, equipaggiata con reattori nucleari (anche se il reattore non era ancora imbarcato: al suo posto vi erano delle batterie). Nel 1969, tutto il progetto fu quindi trasferito al KB Arsenal.\nI vari test di qualificazione del sistema furono completati nel biennio 1971-1972, ed i voli di prova iniziarono nel 1974. Tali voli furono coronati da successo, ed il satellite fu accettato in servizio nel 1978.\nLo studio di una seconda generazione del MKRTs fu avviato alla fine degli anni settanta, ed aveva per oggetto satelliti a propulsione nucleare. Il programma, chiamato Ideogramma-Pirs, fu cancellato da Michail Gorba\u010d\u00ebv nel 1988, e venne realizzata una versione modernizzata degli US-P ad energia solare, che entr\u00f2 in servizio a partire dal 1993. Tale versione and\u00f2 a sostituire sia gli US-A sia gli US-P.\nUS-P.\nI satelliti US-P costituivano la seconda componente dell'MKRTs. Il primo lancio avvenne il 24 dicembre 1974, con la missione Cosmos 699. L'ultimo di questa versione vol\u00f2 il 18 gennaio 1991.\nTecnica.\nI satelliti US-P utilizzavano un radar attivo per individuare le unit\u00e0 navali in qualunque condizione climatica, sia di giorno sia di notte. Dal punto di vista tecnico, gli US-P erano di forma cilindrica, lunghi 17 metri e con un diametro di 1,3, con due moduli fotovoltaici di grandi dimensioni. Il peso complessivo era di 3.300\u00a0kg. L'energia necessaria era assicurata direttamente dal sole, e non da un reattore nucleare come nel caso degli US-A.\nLa giusta orbita era assicurata da un motore apposito, che si occupava anche delle operazioni di rientro del satellite, al termine della missione.\nSolitamente, questi satelliti venivano posti ad un'orbita di 420\u00a0km, grazie a vettori spaziali del tipo Tsiklon-2.\nLanci.\nComplessivamente, ne sono stati lanciati in orbita 37, con altrettante missioni Cosmos, tra il 24 dicembre 1974 ed il 18 gennaio 1991. Non risultano lanci falliti.\nUS-PU.\nLa versione US-PU (17F120) fu sviluppata in seguito all'abbandono del sistema Ideogramma-Pirs nel 1988, che prevedeva l'utilizzo di satelliti a propulsione nucleare. Tale decisione fu presa a causa delle tensioni internazionali provocate dal rientro in atmosfera dei reattori nucleari. Quindi, si decise di realizzare una versione potenziata del precedente US-P, che aveva una maggiore capacit\u00e0 di localizzare e \"puntare\" le unit\u00e0 navali, sia di superficie, sia sottomarine. Questo satellite funzionava grazie all'energia solare, ed era in grado di sostituire non solo gli US-P, ma anche gli atomici US-A. Il primo lancio fu effettuato nel 1993, l'ultimo nel 2006.\nTecnica.\nLa base di partenza era il precedente modello US-P, rispetto al quale era leggermente meno pesante (3.150\u00a0kg). La componentistica elettronica imbarcata, cos\u00ec come il software, era probabilmente quello sviluppato per l'abortito PIRS-1.\nGli US-PU venivano posti in orbite circolari di 420\u00a0km, con un'inclinazione di 65 gradi. Per aumentare le capacit\u00e0 di localizzazione, erano sistemati ad intervalli di 120 gradi sulla stessa orbita.\nLanci.\nComplessivamente, ne furono lanciati 13, con altrettante missioni Cosmos. Il primo lancio fu effettuato il 30 marzo 1993, l'ultimo il 25 giugno 2006. Non risultano lanci falliti.\nUtilizzo.\nLa marina sovietica accett\u00f2 il sistema in servizio nel 1975. Questi satelliti avevano un'importanza fondamentale nella strategia navale sovietica. Infatti, il sistema era i grado di individuare con precisione la dislocazione delle flotte nemiche: il monitoraggio era continuo, e riguardava tutta la superficie terrestre. Fu il solo sistema a raggiungere dei risultati del genere.\nLe informazioni raccolte potevano essere fornite a navi, aerei e sottomarini praticamente in tempo reale, e questo permetteva anche di effettuare con successo attacchi \u201coltre l'orizzonte\u201d.\nIn particolare, i satelliti EORSAT erano in grado di individuare, identificare ed inseguire le navi occidentali in ogni parte del mondo. L'efficacia del sistema fu provata dal fatto che la marina sovietica venne a sapere in tempo reale dello sbarco inglese durante la guerra delle Falkland.\nI satelliti US-A ed US-P furono sostituiti a partire dal 1993 dai pi\u00f9 moderni US-PU, che costituivano in pratica la seconda generazione dell'MKRTs.\nUna costellazione EORSAT era composta da sei satelliti posti su due piani orbitali distinti, con una differenza di 145 gradi circa. In questo modo, si era in grado di garantire un numero maggiore di sorvoli su determinate regioni, incrementando la probabilit\u00e0 di individuazione e l'accuratezza.\nI satelliti EORSAT erano sotto il controllo del GRU, anche se erano gestiti dal Direttorato dell'Intelligence Navale dello Stato Maggiore della Marina.\nL'ultimo lancio di un satellite di questo tipo fu effettuato nel 2006. Ne \u00e8 prevista la sostituzione con i nuovi Liana, che dovrebbero essere lanciati a partire dal 2009."}
{"id": "2267616", "revid": "111992997", "url": "https://it.wikipedia.org/wiki?curid=2267616", "title": "Nicolas Mignard", "text": "Biografia.\nDi sei anni pi\u00f9 anziano del fratello Pierre, anch'egli pittore di talento, Nicolas nacque nella citt\u00e0 di Troyes, nella provincia di Champagne il 7 febbraio 1606. L'artista presso il quale egli comp\u00ec i suoi studi \u00e8 rimasto sconosciuto: si sono fatte varie ipotesi, tra cui Jean Boucher. Tra il 1635 e il 1637 intraprese un viaggio di formazione in Italia e in particolare a Roma, dove rimase due anni e riprodusse dipinti di Annibale Carracci e di Francesco Albani.\nStabilitosi definitivamente ad Avignone, Nicolas si spos\u00f2 e ricevette importanti incarichi da parte sia di privati notabili che di istituti religiosi e conventi. Per un appassionato dipinse \"Gli amori di Teagene e Cariclea\". Nel 1660 fu chiamato a Parigi dal Cardinale Mazarino affinch\u00e9 lavorasse per il re Luigi XIV. Esegu\u00ec infatti decorazioni nel Palazzo delle Tuileries e a Fontainebleau.\nNumerose sue opere si trovano nella Cattedrale di Notre-Dame-et-Saint-V\u00e9ran a Cavaillon: nel retablo centrale un'\"Annunciazione\", nei retabli delle nicchie laterali: \"San Pietro\", \"San Paolo\", \"San Verano di Cavaillon\" e \"San Ludovico di Tolosa\" e \"Sant'Anna e la Vergine\".\nNoto ritrattista, ebbe modo di raffigurare i pi\u00f9 illustri aristocratici francesi del tempo, tra i quali il grande drammaturgo e attore Moli\u00e8re.Nel 1663 fu accolto come membro dall'Accademia delle Belle Arti, di cui in seguito divenne anche Rettore. L'anno seguente venne nominato pittore di corte e professore dell'Accademia. Mor\u00ec a Parigi all'et\u00e0 di 63 anni."}
{"id": "2267632", "revid": "104092754", "url": "https://it.wikipedia.org/wiki?curid=2267632", "title": "Hyperion (Carmelo Bene)", "text": "L'Hyperion \u00e8 uno spettacolo teatrale e sinfonico del 1980, diretto, interpretato e tradotto da Carmelo Bene, con testo di Friedrich H\u00f6lderlin e musiche di Bruno Maderna. Direttore d'orchestra: Marcello Panni. Orchestra e coro dell'Accademia di Santa Cecilia. Solisti: A. Persichilli (flauto), A. Loppi (oboe)."}
{"id": "2267637", "revid": "599", "url": "https://it.wikipedia.org/wiki?curid=2267637", "title": "Gaston Darboux", "text": ""}
{"id": "2267638", "revid": "767487", "url": "https://it.wikipedia.org/wiki?curid=2267638", "title": "Tantia Topi", "text": "Fu un celebre comandante della ribellione avvenuta contro il governo britannico tra il 1857 ed il 1858. \nPur non avendo ricevuta una formazione militare fu probabilmente il migliore ed il pi\u00f9 efficiente dei generali dell'insurrezione. Istig\u00f2 il massacro di Kanpur e partecip\u00f2 alla battaglia di Bithur dove fu sconfitto dal generale Havelock. Dopo la sconfitta delle forze ribelli anche a Nuova Delhi, si ritir\u00f2 attraversando il subcontinente indiano. Fu assediato nel forte di Jhamso da sir Hugh Rose e, fuggito nella giungla di Rajputana, fu catturato nel 1859 dal maggiore Mead e giustiziato."}
{"id": "2267644", "revid": "729019", "url": "https://it.wikipedia.org/wiki?curid=2267644", "title": "Banca del Salento", "text": "La Banca del Salento era un istituto di credito con sede a Lecce.\nStoria.\nNacque nel 1948 per iniziativa di \"Giuseppe Grassi Orsini\", ex ministro della giustizia, del deputato Luigi Vallone e di altri imprenditori salentini.\nNel 1967, la banca si trov\u00f2 a fronteggiare una grave crisi finanziaria, a causa di un ammanco provocato da funzionari infedeli. Un gruppo di imprenditori salentini provvede alla ricapitalizzazione: la famiglia Semeraro, entrata fra gli azionisti dal 1965, rilev\u00f2 dapprima il 30%, poi un ulteriore 30% della banca, e Giovanni Semeraro da membro del consiglio di amministrazione divenne consigliere delegato e poi presidente della banca.\nSuccessivamente entrarono a far parte della societ\u00e0 Lorenzo Gorgoni e il costruttore Donato Montinari, che assunsero il ruolo di vicepresidenti vicari. Direttore generale fu Vincenzo De Bustis.\nNel 1989 si ebbe la fusione con la Banca Popolare di Bisceglie.\nNel 1999 le tre famiglie erano azionisti di riferimento, con oltre il 50% del capitale. Del sindacato di controllo facevano parte anche la Cardif Assicurazioni, del gruppo BNP Paribas, con il 4% , mentre il resto del capitale era suddiviso tra 13\u00a0000 azionisti. La banca aveva 212 punti di vendita aperti, con 94 filiali e 118 negozi disseminati in 15 regioni ed era divenuta, davanti a Banca Sella, la prima banca d'Italia controllata da persone fisiche. Fu una delle prime in Italia a lanciare un servizio di gestione telematico, denominato \"Banca 121\".\nNel dicembre 1999 il Monte dei Paschi di Siena acquis\u00ec (per 2.500 miliardi di lire) la quota di maggioranza della Banca del Salento, che prese il nome di Banca 121, specializzandosi nei servizi on line. Nello stesso anno prese avvio un'inchiesta che coinvolse i vertici della banca, nata da una denuncia presentata da due clienti della filiale di Bisceglie: sotto accusa in particolare la poca trasparenza dei prodotti finanziari denominati \"My Way\" e \"For You\".\nNel 2005 il Monte dei Paschi di Siena acquis\u00ec il 100% della banca e il marchio Banca 121 divenne \"MPS Banca Personale\".\nDal 1994 al 2002 la banca \u00e8 stata lo sponsor dell'Unione Sportiva Lecce di cui Giovanni Semeraro era presidente.\nTestimonial d'eccezione della banca fu anche l'attrice statunitense Sharon Stone.\nMa, dall'inizio del 2010, anche \"MPS Banca Personale\" fu incorporata dal Monte dei Paschi di Siena."}
{"id": "2267648", "revid": "253269", "url": "https://it.wikipedia.org/wiki?curid=2267648", "title": "David Naughton (attore)", "text": "Carriera.\nLa sua fama \u00e8 dovuta soprattutto al film di John Landis \"Un lupo mannaro americano a Londra\", \"cult\" del genere horror del 1981 nel quale \u00e8 stato protagonista.\nHa comunque alle sue spalle diversi altri film, tra i quali \"Terrore in sala\" (1984) e \"Amityville - A New Generation\" (1993).\nIn Europa ha lavorato accanto a Kate Capshaw e Michele Placido in un film italiano di Francesco Massaro, nel 1987, intitolato \"Ti presento un'amica\".\n\u00c8 inoltre apparso in varie serie televisive tra le quali \"Melrose Place\", \"MacGyver\" e \"La signora in giallo\".\nVita privata.\nNel 1977 ha sposato Denise Stephens e il 6 aprile 1985, in seguito al divorzio, si sposa con Deborah Dutton, da cui ha avuto due figli. Attualmente \u00e8 sposato dal 1\u00ba agosto 2007 con Seann Sara Sella.\n\u00c8 il fratello minore dell'attore James Naughton e lo zio dell'attrice Keira Naughton."}
{"id": "2267651", "revid": "22573684", "url": "https://it.wikipedia.org/wiki?curid=2267651", "title": "Banca 121", "text": ""}
{"id": "2267652", "revid": "307923", "url": "https://it.wikipedia.org/wiki?curid=2267652", "title": "David Naughton", "text": ""}
{"id": "2267657", "revid": "357069", "url": "https://it.wikipedia.org/wiki?curid=2267657", "title": "Gruppo degli Otto", "text": ""}
{"id": "2267659", "revid": "125071735", "url": "https://it.wikipedia.org/wiki?curid=2267659", "title": "King Kong (serie animata 2000)", "text": "King Kong (\"Kong: The Animated Series\") \u00e8 una serie televisiva a cartoni animati prodotta da BKN International e Teletoon, ispirata al personaggio di King Kong e prodotta per competere con la serie animata '. Sebbene originariamente trasmessa dal 2000 al 2001, venne rilanciata a livello internazionale nel 2005-2006 sull'onda del successo del King Kong di Peter Jackson. In Italia \u00e8 stata trasmessa su Italia 1 dal gennaio 2006 e in seguito replicata su Boing da giugno 2008 e da JimJam dal febbraio 2012. Nel 2005 venne realizzato un sequel della serie sotto forma di film animato direct-to-video Kong - Il Re Di Atlantis.\nTrama.\nLa serie \u00e8 ambientata dopo la morte di King Kong per la caduta da un grattacielo; la benefica scienziata Lorna Jenkins ne ha realizzato un clone, creato con il DNA dell'originale unito a quello del nipote Jason, e lo ha riportato sull'Isola del Teschio per proteggerlo dal mondo. Diciotto anni pi\u00f9 tardi suo nipote Jason, ora studente universitario, e il suo amico Tan ricevono un'e-mail da Lorna che li invita sull'isola, sede della scienziata. Il loro insegnante Ramon De La Porta manomette l'e-mail, in modo che nel messaggio venga invitato pure lui. Arrivati sull'isola, Ramon svela i suoi veri interessi: rubare le 13 speciali pietre magiche nascoste in un tempio dell'isola, che tengono imprigionato un antico demone chiamato \"Chiros\". Ramon riesce a rubare alcune delle pietre, con cui \u00e8 intenzionato a conquistare il mondo, causando la liberazione di Chiros. Jason e Tan incontrano in loro soccorso Kong (con cui Jason, da piccolo, aveva stretto amicizia), e una sciamana di nome Lua. Per impedire a Ramon di conquistare il mondo, Jason, Tan, Lua e Kong cominciano un lungo viaggio intorno al mondo per recuperare le pietre, lottando anche contro i giganteschi mostri di Chiros, potenti quanto Kong. In pi\u00f9, Jason pu\u00f2 utilizzare lo speciale potere dei cyber-link, affinch\u00e9 lui e la scimmia gigante possano mescolarsi e dare vita ad un furioso eroe combattente.\nEpisodi.\nEpisodi in lingua italiana:\nEdizione italiana.\nSigla.\nLa sigla iniziale e finale italiana (usata per le trasmissioni su Italia 1), musica di Cristiano Macr\u00ec, testo di Graziella Caly, \u00e8 cantata da Silvio Pozzoli.\nAltri media.\nDalla serie sono stati tratti due film d'animazione direct to video, intitolati \"Kong - Il re di Atlantis\" (2005) e \"Kong - Ritorno alla giungla\" (2007), distribuiti esclusivamente in formato DVD.\nSono stati prodotti anche due videogiochi basati sulla serie TV, in esclusiva per Game Boy Advance. Il primo, chiamato semplicemente \"Kong: The Animated Series\", \u00e8 stato sviluppato e distribuito da Planet Interactive nel 2002, mentre il secondo dalla Majesco Games nel 2005."}
{"id": "2267664", "revid": "767487", "url": "https://it.wikipedia.org/wiki?curid=2267664", "title": "Jerry Nolan", "text": "Biografia.\nNewyorkese, entr\u00f2 nei The New York Dolls nell'autunno del 1972 per rimpiazzare Billy Murcia, che era morto per overdose durante un tour in Gran Bretagna agli inizi della carriera del gruppo. Nel 1973 The Dolls ottennero un buon contratto con la casa discografica Mercury Records. Nolan era un amico di infanzia di Peter Criss (batterista originale dei Kiss) che fece un'audizione per i New York Dolls nello stesso periodo.\nNolan suon\u00f2 in tutti gli album dei Dolls (\"New York Dolls\" e \"Too Much Too Soon\"). Dopo alcuni litigi interni al gruppo e brevi collaborazioni con il manager dei Sex Pistols Malcolm McLaren, nella primavera del 1975 Nolan e Johnny Thunders lasciarono i Dolls e chiamarono il bassista Richard Hell (al momento con i Neon Boys e i Television) per formare gli Heartbreakers. Presto si aggiunse alla band Walter Lure, mentre Hell fu rimpiazzato da Billy Rath. Dopo la pubblicazione del solo album da studio \"L.A.M.F.\", Nolan lasci\u00f2 la band perch\u00e9 riteneva che fosse stato mixato malamente. Continu\u00f2 comunque a suonare con gli Heartbreakers, ma solo per le serate come \"batterista in affitto\".\nDurante un tour con Johnny Thunders nel 1982, Nolan incontr\u00f2 Charlotte Nedeby, che presto divenne sua moglie. Per tutto il 1980 Nolan and\u00f2 e venne dalla Svezia, dove risiedeva prevalentemente, registrando un singolo con una vecchia canzone degli Heartbreakers \"Take a Chance with Me\". Anche Johnny Thunders si trasfer\u00ec in Svezia con la sua ragazza svedese Susanne. La loro collaborazione continu\u00f2 fino al 1991, quando Johnny Thunders mor\u00ec durante un soggiorno a New Orleans. Durante quel periodo Nolan collaborava con il cantante e autore Greg Allen e il bassista di Chicago Vin Earnshaw. Nolan sopravvisse al suo amico solo pochi mesi. Alla fine del 1991, infatti, Nolan fu ricoverato per meningite batterica e pneumotorace batterico al Saint Vincent's Hospital di New York. Qui, colpito da un infarto, entr\u00f2 in coma per non riprendersi mai pi\u00f9, rimanendo nei suoi ultimi giorni attaccato al sistema di mantenimento in vita."}
{"id": "2267671", "revid": "125239880", "url": "https://it.wikipedia.org/wiki?curid=2267671", "title": "Etera", "text": "Le et\u00e8re (), nella societ\u00e0 dell'antica Grecia, erano particolari donne di compagnia, per alcuni aspetti assimilabili a cortigiane e prostitute. Si trattava tuttavia, di sofisticate artiste che, oltre a prestazioni sessuali, offrivano compagnia e spesso intrattenevano con i clienti relazioni prolungate, finanche ad avere il potere di influenzare le loro decisioni.\nPanoramica.\nNell'antica societ\u00e0 Greca le etere costituivano in pratica l'unica tipologia femminile che poteva realmente dirsi indipendente, a volte riuscendo anche a esercitare un'influenza notevole sui personaggi pubblici di una certa rilevanza tra quelli frequentati; indossavano sempre abiti di prima qualit\u00e0 e dovevano pagare le tasse sui proventi dei loro uffici.\nPer lo pi\u00f9 si trattava di ex-schiave provenienti da altre citt\u00e0, rispetto a quelle in cui in seguito si trovavano a risiedere, erano famose per le loro spiccate capacit\u00e0 nell'arte, dalla danza alla musica, cos\u00ec come per i loro talenti sia fisici sia intellettuali. A differenza della maggior parte delle altre donne delle poleis greche, le etere avevano ricevuto o si erano procurate un'educazione ed erano quindi assai colte. Erano infine l'unica classe di donne nella Grecia antica con un accesso e un controllo indipendente a considerevoli quantit\u00e0 di denaro.\nPotendo gestire autonomamente i propri averi, al contrario delle donne comuni, a volte arrivavano a creare delle vere e proprie aziende di accompagnatrici; potevano essere delle compagne occasionali oppure concubine, potevano uscire a loro piacimento, avere una vita pubblica, coltivare libere frequentazioni e prender parte attivamente al Simposio maschile dai quali le donne erano invece generalmente escluse, dove il loro parere veniva accolto e rispettato da tutti gli uomini senza discutere.\nNon devono essere confuse con le \"pornai\" del tempo, che vendevano esclusivamente il loro corpo per denaro lavorando per la strada o all'interno del bordello: lo status di etera \u00e8 contrapposto a quello della semplice prostituta (\u03c0\u03cc\u03c1\u03bd\u03b1\u03b9-pornai), ma anche a quello delle vere e proprie concubine (\u03c0\u03b1\u03bb\u03bb\u03b1\u03ba\u03af\u03b4\u03b5\u03c2-pallakides) nonch\u00e9 a quello delle mogli regolari (\u03b3\u03c5\u03bd\u03b1\u1fd6\u03ba\u03b5\u03c2-Gynaikes). Nella sua orazione \"Contro Neaira\", Demostene disse: \"Abbiamo le hetaerae per il piacere, le pallakae per prendersi cura di noi nelle necessit\u00e0 quotidiane e infine le gynaekes per generarci dei figli legittimi e per essere fedeli custodi delle nostre famiglie.\"\nDemostene afferma che il prezzo d'acquisto per Neaira ammontasse a 30 mine. Dal momento che la mina era pari a 100 dracme e la dracma pu\u00f2 essere pensata come l'equivalente al salario giornaliero di un operaio specializzato, questo renderebbe il prezzo dell'etera equivalente a quello di 8 anni di stipendio di un lavoratore.\nL'hetaira poteva anche impegnarsi nel campo della moda e del gusto estetico in generale, oltre che a dominare il regno della prostituzione. Come si \u00e8 evoluto il sesso e la sessualit\u00e0 nell'antica Grecia, soprattutto in ambito culturale, le cortigiane cominciarono a essere inclini a seguire l'esempio della moda vigente rimanendo sempre all'avanguardia in questo campo per tenere il passo con l'evoluzione dei costumi.\n\u00c8 anche vero che alcuni aspetti della cultura dell'hetaira divennero col tempo popolari, diffondendo in tal maniera la propria influenza nella vita quotidiana e nella moda delle poleis. Ad esempio, le donne ateniesi a un certo punto sembravano aver imitato lo stile delle prostitute, comprendente la depilazione completa del pelo pubico, un'applicazione accurata della cosmesi, e infine anche adottando il loro modo di vestire.\nEtere famose.\nPlutarco nelle sue \"Vite parallele\" raffigura il re Demetrio I Poliorcete mentre si intrattiene piacevolmente, oltre alle tante mogli che aveva tramite regolare e legittimo matrimonio, anche con altre donne nate libere, tra cui varie etere; la sua preferita tra queste ultime era Lamia. Lo scrittore greco la cita in vari aneddoti nel corso di molti anni. Lei, che era stata una volta componente dell\"'entourage\" di Tolomeo I, era assai valente nel suonare il flauto.\nNumerose tra le donne musiciste dell'antica Grecia potevano anche, pi\u00f9 o meno occasionalmente, essere delle prostitute, ma questo non \u00e8 noto nel caso di Lamia prima del suo coinvolgimento sentimentale con Demetrio. Le etere cui fosse capitato di intrattenere una relazione con qualche sovrano o uomo importante e di primo piano nella societ\u00e0, si mantenevano rigorosamente monogame. Polemone afferma che Lamia era la figlia di un cittadino ateniese di nome Cleanor e che fece costruire la sto\u00e0 di Sicione come atto di beneficenza nei confronti del popolo. Era inoltre famosa non solo per la bellezza e il fascino che la contraddistingueva, ma anche e soprattutto per il grande spirito e senso dell'umorismo.\nAltre etere famose furono Targelia di Mileto; Aspasia di Mileto, la compagna di Pericle (anche se risulta pi\u00f9 arduo in questo caso ridurne la complessa figura a quella di un'etera); Archeanassa, compagna di Platone; le celebri Neaira, Taide, quest'ultima una concubina del generale di Alessandro Magno, il macedone Tolomeo, futuro re d'Egitto, e Pizionice, che fu amante di Arpalo, il diadoco che regnava su Babilonia.\nLaide di Corinto era invece una bellezza famosa durante la guerra del Peloponneso, mentre Laide di Hykkara fu una cortigiana molto quotata, la quale si dice si fosse concessa gratuitamente al filosofo Diogene, tanta era la sua ammirazione nei suoi confronti. Non \u00e8 certo a quale delle due si riferisse, ma Demostene, davanti all'esosa richiesta dell'etera, ebbe a dire: \u00abNon compro un pentimento da diecimila dracme\u00bb.\nNon meno famosa fu Frine, la splendida modella e musa ispiratrice dello scultore Prassitele, difesa durante un processo per empiet\u00e0 che le fu intentato dall'oratore Iperide.\nArchetipo sociale e culturale.\nL'etera in Grecia svolgeva la funzione che aveva la babilonese naditu, la giapponese oiran e la coreana kisaeng.\nLa forma maschile della parola, Hetairos (\u1f11\u03c4\u03b1\u1fd6\u03c1\u03bf\u03c2; pl \u1f11\u03c4\u03b1\u1fd6\u03c1\u03bf\u03b9-hetairoi), significava una classe socio-politica maschile, prevalentemente di derivazione aristocratica, la pi\u00f9 famosa delle quali \u00e8 quella che si riferiva alla guardia del corpo a cavallo di Alessandro Magno, gli Eteri appunto.\nIn psicologia analitica l'etera \u00e8 uno dei quattro archetipi femminili stabiliti da Toni Wolff.\nSimone de Beauvoir dedica una discussione significativa al tipo hetaira nel suo saggio intitolato \"Il secondo sesso\"."}
{"id": "2267677", "revid": "709565", "url": "https://it.wikipedia.org/wiki?curid=2267677", "title": "King Kong (serie animata 1966)", "text": "King Kong (\"The King Kong Show\") \u00e8 una serie televisiva animata statunitense-giapponese prodotta da Toho Animation, Arthur Rankin Jr. e Jules Bass, adattamento del famoso personaggio cinematografico \"King Kong\".\nTrama.\nIn questa serie, il gigantesco scimmione King Kong fa amicizia con la famiglia Bond, con il quale \u00e8 coinvolto in varie avventure e peripezie, in particolare quella di salvare il mondo da mostri, robot, alieni, scienziati pazzi e altre minacce."}
{"id": "2267680", "revid": "114066684", "url": "https://it.wikipedia.org/wiki?curid=2267680", "title": "Sintesi chimica", "text": "In chimica, la sintesi \u00e8 l'esecuzione di una reazione chimica o di una sequenza di reazioni chimiche consecutive allo scopo di ottenere uno o pi\u00f9 composti. Tale sequenza deve risultare riproducibile, affidabile e, se mirata alla produzione industriale, scalabile.\nIl termine \"sintesi\" nella sua accezione attuale fu impiegato per la prima volta da Adolph Wilhelm Hermann Kolbe.\nLe reazioni della sequenza possono essere seguite da: processi fisici di separazione (precipitazione, distillazione, estrazione, ecc.) atti a purificarne i prodotti, oppure possono portare direttamente alla formazione del prodotto finale desiderato tramite una sintesi one-pot eliminando la necessit\u00e0 di ricorrere a tali processi intermedi.\nOgnuno dei passaggi della sintesi \u00e8 contraddistinto da una resa, che rappresenta il rapporto tra il prodotto di reazione effettivamente ottenuto e quello teoricamente previsto dalla stechiometria se la reazione fosse completa. Le reazioni secondarie sono generalmente indesiderate proprio perch\u00e9 abbassano la resa del prodotto voluto.\nLa messa a punto di un'opportuna sequenza di reazioni dipende dalle materie prime a disposizione, dalle quantit\u00e0 in gioco, dal fatto che la reazione debba condursi in laboratorio o in un impianto industriale, nonch\u00e9 dalle esigenze di sicurezza e convenienza economica delle reazioni e dei processi necessari per isolare i composti intermedi e il prodotto desiderato."}
{"id": "2267684", "revid": "640129", "url": "https://it.wikipedia.org/wiki?curid=2267684", "title": "Canti Orfici (Carmelo Bene)", "text": "I Canti Orfici \u00e8 una lettura tenuta da Carmelo Bene dei \"Canti Orfici\" di Dino Campana. \nEdizioni.\nTeatro:\nDiscografia:\nRadio:\nTelevisione:"}
{"id": "2267685", "revid": "357069", "url": "https://it.wikipedia.org/wiki?curid=2267685", "title": "Mir\u00f3", "text": ""}
{"id": "2267699", "revid": "290948", "url": "https://it.wikipedia.org/wiki?curid=2267699", "title": "Grandezze elettriche", "text": ""}
{"id": "2267702", "revid": "223320", "url": "https://it.wikipedia.org/wiki?curid=2267702", "title": "Elle MacPherson", "text": ""}
{"id": "2267703", "revid": "290948", "url": "https://it.wikipedia.org/wiki?curid=2267703", "title": "Grandezza elettrica", "text": ""}
{"id": "2267704", "revid": "481349", "url": "https://it.wikipedia.org/wiki?curid=2267704", "title": "New York Model Management", "text": "New York Model Management \u00e8 una agenzia di moda con sede a New York. New York Models fu fondata da Heinz Holba, inizialmente con il nome (che \u00e8 il nome di una agenzia affiliata) nel 1985. Dopo aver lavorato in diverse agenzie internazionali, Holba istitu\u00ec la New York Models nel 1997. Marion Smith, l'attuale vice presidente dell'agenzia, proviene dalla agenzia rivale, la Ford Models, per cui lavor\u00f2 sino al 2001.\nPersonaggi rappresentati.\nIl seguente \u00e8 un elenco incompleto dei principali personaggi rappresentati dalla \"New York Model Management\", sia nel passato che oggi."}
{"id": "2267705", "revid": "290948", "url": "https://it.wikipedia.org/wiki?curid=2267705", "title": "Misura elettrica", "text": ""}
{"id": "2267706", "revid": "767487", "url": "https://it.wikipedia.org/wiki?curid=2267706", "title": "Gregorio del Pilar (Ilocos Sur)", "text": "Gregorio del Pilar (in passato Concepcion) \u00e8 una municipalit\u00e0 di Quinta classe delle Filippine, situata nella Provincia di Ilocos Sur, nella Regione di Ilocos.\nLa municipalit\u00e0 ha preso l'attuale nome nel 1955 in onore del giovane generale Gregorio del Pilar, generale delle Forze Rivoluzionarie Filippine nella Rivoluzione del 1896-1898 e nella Guerra filippino-americana del 1899-1902.\nGregorio del Pilar \u00e8 formata da 7 baranggay:"}
{"id": "2267709", "revid": "2048388", "url": "https://it.wikipedia.org/wiki?curid=2267709", "title": "Canti (Carmelo Bene)", "text": "I Canti \u00e8 una lettura tenuta da Carmelo Bene dei Canti di Giacomo Leopardi.\nEdizioni.\nRadio: "}
{"id": "2267719", "revid": "253269", "url": "https://it.wikipedia.org/wiki?curid=2267719", "title": "Louis Jourdan", "text": "\u00c8 noto al pubblico per alcuni importanti film che interpret\u00f2 a Hollywood, tra i quali \"Il caso Paradine\" (1947), \"Gigi\" (1958), \"Donne in cerca d'amore\" (1959) e \"Octopussy - Operazione piovra\" (1983).\nBiografia e carriera.\nNato a Marsiglia da Yvonne Jourdan ed Henry Gendre, proprietari di un albergo, studi\u00f2 in Francia, Turchia e Inghilterra. La passione per la recitazione lo port\u00f2 a frequentare i corsi all'\u00c9cole Dramatique di Parigi. Nel 1939 fu scoperto dal regista Marc All\u00e9gret, che lo fece debuttare sul grande schermo nel film \"Le Corsaire\", cui seguirono altri ruoli di personaggi arditi, affascinanti e raffinati, come il poeta Rodolfo, innamorato di un'operaia che fabbrica fiori artificiali nel film \"La boh\u00e8me\" (1945) di Marcel L'Herbier.\nDurante l'occupazione tedesca in Francia nel periodo della Seconda guerra mondiale, lavor\u00f2 per il cinema in commedie romantiche e drammi ma, dopo aver rifiutato di prender parte a film di propaganda nazista, entr\u00f2 nella Resistenza francese(suo padre fu anche arrestato dalla Gestapo). Dopo la Liberazione, spos\u00f2 Berthe Frederique, dalla quale ebbe un figlio.\nNel 1947 Jourdan fu invitato a Hollywood dal produttore David O. Selznick, alla ricerca di nuovi potenziali divi, e venne scritturato da Alfred Hitchcock per il melodramma giudiziario \"Il caso Paradine\" (1947), film con Gregory Peck e Alida Valli, in cui interpret\u00f2 il ruolo del tenebroso Andr\u00e9 Latour, il cameriere ex amante della protagonista. Il pubblico americano, in particolare quello femminile, rimase affascinato dagli occhi scuri e dal vellutato accento francese dell'attore, che subito dopo recit\u00f2 con altrettanto successo il dramma in costume \"Lettera da una sconosciuta\" (1948) di Max Oph\u00fcls, accanto a Joan Fontaine, interpretando il pianista che, la notte prima di un duello, legge per la prima volta la lettera della donna che lo ha amato per tutta la vita, e che lui aveva invece dimenticato, accettando cos\u00ec di andare coraggiosamente incontro alla morte.\nDopo numerosi altri film di produzione americana, tra cui va ricordato \"Tre soldi nella fontana\" (1954) di Jean Negulesco, approd\u00f2 a Broadway debuttando sul palcoscenico come protagonista nel dramma \"The Immoralist\", tratto dall'omonimo romanzo del francese Andr\u00e9 Gide, in cui ebbe come partner l'ancora sconosciuto James Dean in un ruolo marginale. L'anno seguente esord\u00ec in televisione interpretando il ruolo dell'ispettore Beaumont nella serie \"Paris Precinct\".\nNel 1958 apparve nuovamente sul grande schermo accanto a Leslie Caron e Maurice Chevalier nel cast di \"Gigi\" (1958) di Vincente Minnelli, \"musical\" tratto dalla novella di Colette e vincitore di ben 9 Oscar. La pellicola fu un grande successo ma non bast\u00f2 a rilanciare la carriera cinematografica di Jourdan, confinato sempre pi\u00f9 spesso in ruoli poco interessanti di affascinante europeo in produzioni internazionali che limitarono la sua crescita artistica. \nNegli ultimi anni della sua carriera apparve nuovamente sul piccolo schermo. Nel 1977 interpret\u00f2 il personaggio del Conte Dracula in una produzione per la BBC e nel 1978 prese parte al secondo episodio della settima stagione della serie poliziesca \"Colombo\".\nNel 1981 fu colpito da una grave tragedia familiare: il suo unico figlio, Louis Henry, mor\u00ec prematuramente per un'overdose. Nel 1982 l'attore torn\u00f2 sul grande schermo per interpretare il \"villain\" Anton Arcane nel film \"Il mostro della palude\" (1982), cos\u00ec come nel suo \"sequel\" del 1989, \"Il ritorno del mostro della palude\". Nel 1983 recit\u00f2 il ruolo di Kamal Khan, antagonista di James Bond nel film \"Octopussy - Operazione piovra\" (1983), mentre nel 1984 fu Pierre de Coubertin in \"The First Olympics: Athens 1896\", una serie televisiva celebrativa dei Giochi della I Olimpiade.\nDopo il suo ultimo film, \"L'anno della cometa\" (1992), si ritir\u00f2 dalle scene. Il 22 luglio 2010 gli venne conferita la prestigiosa onorificenza della Legion d'Onore."}
{"id": "2267726", "revid": "1117982", "url": "https://it.wikipedia.org/wiki?curid=2267726", "title": "Elleniche di Ossirinco", "text": "Le Elleniche di Ossirinco (in greco:\"Hellenica Oxyrhynchia\") \u00e8 il nome dato a una storia della Grecia antica, databile fra la fine del V e i primi del IV secolo a.C., scoperta su frammenti di papiro rinvenuti a Ossirinco, in Egitto.\nL'autore.\nGli studiosi moderni hanno dibattuto a lungo sull'identit\u00e0 dell'autore delle \"Elleniche\". L'autore appare essere uno scrittore insigne, con notevoli competenze militari, politiche e giuridiche, con evidenti simpatie per gli aristocratici sebbene, nel contempo, manifesti simpatia anche per alcuni democratici come Conone o Trasibulo, con atteggiamento neutrale nei confronti delle potenze egemoni nella Grecia del IV secolo (Atene, Sparta o Tebe, conoscitore dell'opera di Tucidide, con uno stile di scrittura scarno ma attento ai particolari. \nSono stati ipotizzati di volta in volta storici noti, come Androzione di Atene, Eforo di Cuma, Daimaco di Platea, Cratippo di Atene e Teopompo di Chio; ma per tutti sono state fatte obiezioni in base a motivazioni di ordine stilistico, cronologico o relative ai contenuti. \nPoich\u00e9 sono sconosciuti sia l'autore che il titolo originario, l'opera \u00e8 stata intitolata \"Hellenica\", per l'argomento relativo alla Grecia antica, e \"Oxyrhynchia\" dal luogo di ritrovamento dei papiri, mentre l'autore \u00e8 indicato in letteratura con l'iniziale \"P.\" (per \"Papiro\").\nTradizione e contenuto.\nL'opera si \u00e8 conservata attraverso tre gruppi di frammenti di papiro del II secolo. Il primo \u00e8 il cosiddetto \"papiro londinese\", trovato nel 1906; ancora, il cosiddetto \"papiro fiorentino\", trovato nel 1934 e, infine, un frammento molto pi\u00f9 breve dei precedenti, lungo circa 900 righe, detto \"papiro del Cairo\"\nNelle \"Elleniche di Ossirinco\" sono esposti gli avvenimenti relativi alla fase deceleica della guerra del Peloponneso (413-404 a.C.) e le vicende degli stati greci dal 407 a.C. fino alla spedizione di Agesilao in Asia Minore (396-395 a.C.). L'intera storia sembra essere quindi una continuazione di quella di Tucidide che, come \u00e8 noto, si era interrotta al 411 a.C. Nell'opera ci sono spesso degli excursus relativi alla costituzione greca, come il capitolo XI in cui si espone la costituzione della Lega beotica.\nLa scoperta del primo papiro, nel 1906, port\u00f2 a una svolta nel problema relativo al grado di fiducia da accordare agli storici dell'antica Grecia nel V-IV secolo a.C. Nel XIX secolo si presumeva che Senofonte, contemporaneo degli eventi delle sue narrazioni storiche, fosse pi\u00f9 affidabile di uno storico posteriore come Diodoro Siculo. Le narrazioni dello storico \"P.\", il cui lavoro viene ammirato per la cultura e lo stile, sono d'accordo, invece, pi\u00f9 con Diodoro che con Senofonte su molti punti chiave. "}
{"id": "2267729", "revid": "125676770", "url": "https://it.wikipedia.org/wiki?curid=2267729", "title": "Claudio Castellacci", "text": "Biografia.\n\u00c8 stato tra i primi a usare l'espressione Mani pulite in un libro dal titolo omonimo pubblicato nel 1977, con prefazione di Ugoberto Alfassio Grimaldi, direttore di Critica Sociale. Il titolo prende spunto da una intervista che Giorgio Amendola, deputato per il Partito Comunista Italiano aveva rilasciato al giornalista Manlio Cancogni, pubblicata da \"Il Mondo\" il 10 luglio 1975, in cui rispondendo a critiche mosse al PCI sull'onest\u00e0 nella gestione delle amministrazioni pubbliche disse: \"Ci hanno detto che le nostre mani sono pulite perch\u00e9 non l'abbiamo mai messe in pasta. Come se non si potessero avere dei grandi affari amministrando l'opposizione in una certa maniera\". L'espressione \"Mani pulite\" fu poi anche ripresa dal presidente della Repubblica Sandro Pertini, in un discorso ai giovani tenuto nel 1980 in cui disse: \"Chi entra in politica, deve avere le mani pulite\".\nHa scritto per Alfabeta. \u00c8 stato collaboratore della Terza Pagina del Corriere della Sera. Ha lavorato a Hong Kong, Istanbul e Atene ed \u00e8 stato per quasi un decennio corrispondente del gruppo Rizzoli Corriere della Sera a Los Angeles, California. Si \u00e8 occupato a lungo di editoria internazionale, progettando, fra l'altro, l'edizione spagnola del settimanale \"Io donna\". Cura una rubrica di libri e cultura pop sul portale RCS/Oggi. Ha insegnato al Master di Giornalismo presso l'Alta Scuola in Media, Comunicazione e Spettacolo dell'Universit\u00e0 Cattolica del Sacro Cuore di Milano. \u00c8 stato il direttore esecutivo della rivista internazionale \"Cartier Art\", dal 2001, anno della sua fondazione, al 2012. Scrive per \"doppiozero.\" Collabora con la Fondazione Cologni dei Mestieri d'Arte."}
{"id": "2267731", "revid": "104914951", "url": "https://it.wikipedia.org/wiki?curid=2267731", "title": "Ingegneria della conoscenza", "text": "L'ingegneria della conoscenza \u00e8 una disciplina che riguarda l'integrazione della conoscenza in sistemi informatici al fine di risolvere problemi complessi che tipicamente richiedono un alto livello di specializzazione umana. La disciplina si riferisce alla costruzione, manutenzione e sviluppo di sistemi basati sulla conoscenza. \u00c8 correlata all'ingegneria del software ed \u00e8 utilizzata in diverse aree dell'informatica quali l'intelligenza artificiale, le basi di dati, il data mining, i sistemi esperti e cos\u00ec via. L'ingegneria della conoscenza \u00e8 anche correlata alla logica matematica e alle scienze cognitive."}
{"id": "2267735", "revid": "1543377", "url": "https://it.wikipedia.org/wiki?curid=2267735", "title": "Curve di Paschen", "text": "Le curve di Paschen sono delle curve che esprimono la tensione di innesco di un gas ionizzato, come funzione del prodotto pressione per lunghezza di un tubo di scarica rettilineo.\nLa legge che descrivono \u00e8 anche chiamata legge di Paschen, cos\u00ec detta da Friedrich Paschen che la formul\u00f2 nel 1889. Paschen studi\u00f2 la minima differenza di potenziale che causa la perdita di isolamento (detta tensione di rottura) tra due elettrodi piani in un gas, in funzione della loro distanza e della pressione. La tensione per cui si ha arco elettrico tra gli elettrodi ha un minimo in funzione della pressione. Anche al variare della distanza tra gli elettrodi si ha che la funzione ha un minimo.\nDal punto di vista pratico, per ottenere in laboratorio una scarica in corrente continua \u00e8 necessario sapere, per una data lunghezza del tubo \"d\" e per un dato valore della pressione \"p\", e per un dato tipo di gas, quale sia la tensione che bisogna applicare per ottenere l'innesco: questo \u00e8 un problema comune, dalla xerografia, all'uso degli archi elettrici per le saldature, fino all'innesco nei ben pi\u00f9 complicati esperimenti di fusione nucleare che utilizzano plasmi.\nDalla teoria della scarica di Townsend si ottiene che la tensione di innesco soddisfa la relazione:\ndove \"A\" e \"B\" sono due coefficienti che esprimono la variazione del primo coefficiente di Townsend in funzione del campo elettrico presente al catodo e della distanza \"d\" dal catodo; \u03b3 \u00e8 il secondo coefficiente di Townsend. Dato che i valori di A, B e \u03b3 sono fissati e dipendono solo dal tipo di gas (mentre \u03b3 dipende molto debolmente dal materiale degli elettrodi), la tensione di innesco descrive delle curve tipiche, note appunto come \"curve di Paschen\".\nLe curve qui a fianco sono ottenute analiticamente con la relazione sopra vista per la tensione di innesco, e i dati tabulati di A, B. I valori di \u03b3 sono stati ottenuti dalla letteratura disponibile. Un sommario dei valori \u00e8 fornito qui di seguito:\nLa tipica forma delle curve mostra un valore minimo, \"Vb,min\" e \"(pd)min\", mentre la tensione tende ad aumentare per pressioni alte o basse. \nIl valore di \"Vb,min\" e \"(pd)min\" si ottiene facilmente prendendo la derivata della formula per formula_2 e ponendo la derivata uguale a zero. Con la definizione formula_3 si ottiene subito:\nda cui si ricava che il potenziale di rottura \u00e8 di per elettrodi posti a a pressione atmosferica in aria. La composizione del gas determina sia il valore della minima tensione che la distanza a cui avviene l'arco. Per l'Argon il potenziale di rottura \u00e8 di ma a distanza tra gli elettrodi di . Mentre per il diossido di zolfo il minimo potenziale di rottura \u00e8 , con una distanza tra gli elettrodi di .\nPer una tipica scarica in argon, con un tubo rettilineo di , pressione (cio\u00e8 pd pari a /m) si ottiene che la tensione da applicare per ionizzare il gas e produrre una scarica a bagliore \u00e8 di circa.\nPer una lunghezza unitaria del tubo di scarica, e per una data pressione, le curve descrivono il valore del campo elettrico di rottura: per esempio, per l'azoto si ottiene che per , il campo elettrico di innesco \u00e8 di /m, circa il valore noto della rigidit\u00e0 dielettrica dell'aria.\nLa forma delle curve di Paschen indica anche che, a distanze fra gli elettrodi molto piccole, la tensione tende ad aumentare pi\u00f9 che linearmente, e quindi l'intensit\u00e0 del campo elettrico necessario per provocare un arco aumenta al diminuire della distanza. Per esempio, per l'aria in condizioni standard, mentre a \nserve un campo di /m con una distanza di 1 m basta un campo di /m (il valore standard della rigidit\u00e0 dielettrica dell'aria riportato sopra). L'equazione di Paschen\nperde di validit\u00e0 a distanze tra gli elettrodi inferiori a 12\u00a0\u00b5m (essa infatti prevederebbe una tensione infinita per 2.7\u00a0\u00b5m di distanza tra gli elettrodi).\nSi noti infine che la tensione di innesco dei gas nobili sia minore di quella dei gas biatomici, come idrogeno e azoto: questo nonostante il potenziale di prima ionizzazione dei gas nobili sia maggiore dell'idrogeno e dell'azoto. Per la ionizzazione conta infatti anche l'energia necessaria per spezzare le molecole biatomiche in atomi singoli."}
{"id": "2267736", "revid": "125830527", "url": "https://it.wikipedia.org/wiki?curid=2267736", "title": "Gran fondo Val Casies", "text": "La Gran Fondo Val Casies (in tedesco \"Gsieser-Tal-Lauf\") \u00e8 una gara sciistica di gran fondo che si svolge dal 1984 nel terzo fine settimana di febbraio di ogni anno nella Valle di Casies, in Alto Adige.\nLa Gran Fondo Val Casies \u00e8 la granfondo internazionale invernale pi\u00f9 frequentata e importante dell'Alto Adige e la seconda in Italia, e fa parte dei qualificati circuiti Euroloppet e Gran Fondo Master Tour.\nLa gara, che percorre l'intera valle da Santa Maddalena a Tesido, ha il suo punto di partenza e arrivo presso San Martino di Casies; prevede un doppio percorso di 42 e 30\u00a0km, da percorrere rispettivamente in tecnica classica e in tecnica libera.\nAlbo d'oro.\nGara di tecnica libera 42km.\nDal 1984 al 1992 la gara si \u00e8 svolta sulle distanze di 40\u00a0km e 25\u00a0km, dal 1994 al 2008 sulle distanze di 42\u00a0km e 28\u00a0km. Vi furono anche delle eccezioni, come nel 1989 e nel 1993, quando si corse solo una 30\u00a0km, e nel 2002, quando si torn\u00f2 per un anno alla formula 40\u00a0km e 20\u00a0km.\nDalla 27\u00aa edizione, nel 2010, \u00e8 previsto il doppio percorso di 30\u00a0km e 42\u00a0km da percorrere sia in tecnica libera che classica.\nQui vengono elencati i vincitori sulle distanze pi\u00f9 lunghe.\nGara di tecnica libera 30km.\nDal 2008 si disputa anche la 30\u00a0km in tecnica libera.\nGara di tecnica classica 42km.\nDal 2010 si disputa anche la 42\u00a0km in tecnica classica.\nGara di tecnica classica 30km.\nDal 2007, il giorno prima delle competizioni in tecnica libera, si disputa la 30\u00a0km in tecnica classica.\n! Ed. !! Anno!! Gara maschile!! Gara femminile"}
{"id": "2267739", "revid": "122969075", "url": "https://it.wikipedia.org/wiki?curid=2267739", "title": "Cellulare Magazine", "text": "Cellulare Magazine \u00e8 una rivista mensile italiana pubblicata dal 1998 dalla Top Press e dedicata alla telefonia cellulare.\nIl direttore Massimo Morandi \u00e8 ospite fisso della trasmissione \"2024\" di Radio24, durante la quale fornisce notizie e commenti sul mondo della telefonia mobile. Di \"Cellulare Magazine\" esiste anche una versione Web."}
{"id": "2267749", "revid": "1793900", "url": "https://it.wikipedia.org/wiki?curid=2267749", "title": "Scarpata di Balcones", "text": "La scarpata di Balcones (in inglese: \"Balcones Fault Zone\"), \u00e8 una zona di faglia del Texas che si estende dalle regioni sud-occidentali dello Stato, vicino a Del Rio, fino al nord della regione centrale, vicino a Waco, approssimativamente correndo lungo la Interstate 35."}
{"id": "2267757", "revid": "188116", "url": "https://it.wikipedia.org/wiki?curid=2267757", "title": "Gregorio del Pilar", "text": "Fu tra i pi\u00f9 giovani generali delle Forze Rivoluzionarie Filippine durante la Rivoluzione filippina contro gli spagnoli e quindi nella Guerra filippino-americana. Unitosi alle forze di Emilio Aguinaldo, si contraddistinse per i suoi successi in campo militare tra i quali l'assalto alle caserme spagnole nella municipalit\u00e0 di Paombong, la vittoria nelle prime fasi del conflitto di Quinga e l'ultima resistenza nella battaglia di Tirad Pass contro gli statunitensi. Quest'ultima lo port\u00f2 infine alla morte ma consent\u00ec di ritardare, seppur solo temporaneamente, l'avanzata delle truppe americane verso il nord di Luzon. Fu soprannominato il \"Ragazzo Generale\" per via della sua giovane et\u00e0.\nSuo zio, Marcelo H. del Pilar, fu anch'egli una nota figura che si oppose al dominio spagnolo.\nBiografia.\nI primi anni.\nNato il 14 novembre 1875 da Fernando H. del Pilar e Felipa Sempio di Bulacan, del Pilar era il nipote del propagandista Marcelo H. del Pilar e Toribio H. del Pilar, che fu esiliato a Guam per il suo coinvolgimento nell'ammutinamento a Cavite.\n\"Goyo\", nome con cui egli era conosciuto, ha studiato all'Ateneo dell'Universit\u00e0 di Manila, dove si \u00e8 laureato nel 1896, all'et\u00e0 di 20 anni. \nLa lotta contro gli spagnoli.\nQuando la rivoluzione filippina contro le leggi spagnole scoppi\u00f2 in agosto sotto il comando di Andr\u00e9s Bonifacio, del Pilar si \u00e8 unito ai ribelli. Si \u00e8 distinto come comandante sul campo mentre combatteva le guarnigioni spagnole a Bulacan.\nPi\u00f9 tardi si \u00e8 unito al generale Emilio Aguinaldo, che aveva preso il controllo del movimento, a Hong Kong dopo la tregua di Biak-na-Bato.\nIl \"Ragazzo generale\".\nNel 1896, durante la Guerra ispano-americana, Aguinaldo torn\u00f2 alle Filippine e stabil\u00ec il governo della Prima Repubblica filippina. Egli nomin\u00f2 la sezione di del Pilar leader delle forze a Bulacan e a Nueva Ecija. Il 1\u00ba giugno, del Pilar arriv\u00f2 a Bulacan con i fucili comprati a Hong Kong, mettendo rapidamente sotto assedio le forze spagnole nella provincia. Quando gli spagnoli si arresero a del Pilar, egli port\u00f2 i suoi uomini a Caloocan, per aiutare le altre truppe che lottavano contro gli spagnoli in quelle regioni, fino alla loro sconfitta nel 1898.\nNel maggio 1898 fu nominato governatore della provincia di Bulacan, e nel settembre dello stesso anno promosso brigadier generale.\nL'occupazione statunitense.\nQuando la Guerra filippino-americana scoppi\u00f2 nel febbraio 1899, del Pilar port\u00f2 le sue truppe ad una breve vittoria sul sindaco Franklin Bell nella prima fase della Battaglia di Quinga il 23 aprile 1899, dove le sue forze scacciarono una carica di cavalleria e uccisero il rispettato colonnello John M. Stotsenburg, che dava il nome originario alla base aerea Clark Air Base (chiamata in origine \"Fort Stotsenburg\").\nDopo una serie di scontri contro gli americani nell'ottobre 1899 le forze Filippine dovettero ritirarsi verso il nord del paese.\nMorte.\nIl 2 dicembre 1899, del Pilar guid\u00f2 60 soldati filippini della retroguardia di Aguinaldo nella Battaglia del Passo di Tirad contro il \"Reggimento Texas\", il 33\u00ba reggimento fanteria degli Stati Uniti guidato da Peyton C. March. L'azione, per temporeggiare e coprire il ritiro di Aguinaldo, dur\u00f2 cinque ore e fin\u00ec con la morte di del Pilar per una pallottola nel collo (all'apice o alla fine della battaglia, a seconda dei racconti dei testimoni oculari). Il corpo di del Pilar fu rovinato e saccheggiato dai soldati americani vittoriosi.\nIl corpo di del Pilar rest\u00f2 non sepolto per giorni, esposto agli elementi. Mentre stava rintracciando il sentiero, un ufficiale americano, LT. Dennis P. Quinlan, diede al corpo una sepoltura tipica dell'esercito americano. Sulla lapide di del Pilar, Quinlan scrisse \"Un Ufficiale e un Gentiluomo\".\nNel 1930, il corpo di del Pilar venne riesumato e fu identificato dal dente d'oro e dall'apparecchio dentale che aveva installato durante l'esilio a Hong Kong.\nMedia.\nNel 1995 la sua vita fu raccontata nel film \"Tirad Pass: The Last Stand of General Gregorio del Pilar\".\nUn documentario sulla sua vita \u00e8 stato trasmesso nel tredicesimo episodio del TV show filippino Case Unclosed.\nNel 2018 Netflix ha prodotto un film sulla parte finale della sua vita dal titolo \"Goyo: The Boy General\"."}
{"id": "2267760", "revid": "944090", "url": "https://it.wikipedia.org/wiki?curid=2267760", "title": "Skiri Trophy XCross", "text": "Lo Skiri Trophy XCountry, chiamato fino al 2016 Trofeo Topolino di sci di fondo, \u00e8 una competizione sportiva internazionale accreditata presso la Federazione Internazionale Sci e riservata ai giovani sciatori fondisti delle categorie Baby, Cuccioli, Ragazzi ed Allievi, che si svolge annualmente presso il Centro del fondo e del biathlon Fabio Canal di Lago di Tesero, in Val di Fiemme, in provincia di Trento.\nLa manifestazione \u00e8 organizzata annualmente durante la terza domenica di gennaio, ovvero nel fine settimana precedente alla celebre Marcialonga, e viene trasmessa in diretta da Rai Sport.\nStoria.\nAlla fine degli anni 1970 vennero organizzate a Ronzone, in Val di Non, diverse edizioni di una gara internazionale di sci di fondo chiamata \"Mamottaloppet\" riservata ai bambini. Tuttavia, dopo alcuni anni, la manifestazione non venne pi\u00f9 tenuta per motivi organizzativi legati alla difficolt\u00e0 di trovare volontari per la gestione dell'evento.\nDopo il grande successo della maratona sciistica della Marcialonga iniziato nel 1975, il Gruppo sportivo di Castello di Fiemme (guidato all'epoca dal presidente Sergio Cavada, dal vicepresidente Dario Giacomuzzi e dal segretario Marco Aurelio Nones) decise nel 1983 di organizzare una sorta di campionato mondiale giovanile di sci di fondo in Val di Fiemme, riprendendo la formula della \"Marmottaloppet\". La casa editrice Mondadori, detentrice all'epoca dei diritti di pubblicazione della rivista Topolino in Italia, concesse alla manifestazione il marchio del \"Trofeo Topolino\", gi\u00e0 utilizzato fin dagli anni 1950 per l'analogo evento di sci alpino a Folgaria.\nDopo aver esordito nel 1984 sulla pista Brozzin di Castello di Fiemme, l'evento si \u00e8 spostato al Passo di Lavaz\u00e8, prima di trovare collocazione dal 1993 sulle nevi del nuovo centro del fondo di Lago di Tesero, inaugurato in occasione dei primi Campionati mondiali di sci nordico 1991 in Italia, replicati poi nel 2003 e 2013 e a cui si aggiungeranno anche le Universiadi invernali 2013 e i giochi olimpici invernali del 2026.\nDal 2008, anno in cui si celebrarono i primi 25 anni di storia della manifestazione disneyana in Val di Fiemme, si svolse anche il primo Trofeo Revival, riservato agli ex partecipanti al trofeo giovanile. Il Trofeo Topolino di sci di fondo fu l'unica manifestazione targata Walt Disney a non aver sostanzialmente mai cambiato sede, essendo sempre stata organizzata in Val di Fiemme.\nNell'ottobre 2016 la Walt Disney Italia annunci\u00f2 il ritiro del marchio \"Trofeo Topolino\" da tutte discipline sportive (calcio, karate, golf, pallacanestro, rugby, scherma, sci alpino e sci di fondo), decidendo di limitarsi alla promozione della pratica sportiva solo tramite le proprie riviste e le nuove tecnologie. Il Gruppo Sportivo Castello di Fiemme decise allora di continuare ugualmente la manifestazione, ridenominandola \"Skiri Trophy Xcountry\", continuando la numerazione delle edizioni. In sostituzione di Topolino, la nuova \"mascotte\" \u00e8 diventata Skiri, lo scoiattolo gi\u00e0 protagonista delle tre edizioni dei Campionati mondiali di sci nordico organizzati in Val di Fiemme.\nOrganizzazione.\nLe gare si svolgono su distanze diverse, a seconda dell'et\u00e0 dei partecipanti. I mini concorrenti della categoria Baby si misurano sulla distanza di 1,5\u00a0km, i Cuccioli sui 4\u00a0km per i maschi e 3\u00a0km per le femmine: per entrambe le categorie, la tecnica di gara \u00e8 quella classica. Per Ragazzi ed Allievi, invece, le gare sono in tecnica libera, con i primi a misurarsi sulla distanza di 5\u00a0km per i maschi e 4\u00a0km per le ragazze, mentre gli Allievi, protagonisti della gara tecnicamente pi\u00f9 interessante, sono chiamati a coprire 7\u00a0km per quanto riguarda la categoria maschile e 5\u00a0km per quella femminile.\nUn week-end dedicato al fondo giovanile internazionale che, ogni anno, richiama in Val di Fiemme oltre un migliaio di fondisti in erba (in occasione della 25.a edizione erano 1200), in rappresentanza di una ventina di nazioni. Non \u00e8 eccessivo, quindi, parlare di campionato del mondo giovanile, in quanto il Trofeo Topolino \u00e8 una gara FIS riconosciuta a tutti gli effetti. Una kermesse che ha visto passare dalla Val di Fiemme nomi di primissimo piano del panorama dello sci di fondo internazionale, quali gli azzurri Valerio Checchi, Magda Genuin, Lara Peyrot, Loris Frasnelli e Marina Piller."}
{"id": "2267761", "revid": "3732", "url": "https://it.wikipedia.org/wiki?curid=2267761", "title": "Dark flow", "text": ""}
{"id": "2267772", "revid": "92723", "url": "https://it.wikipedia.org/wiki?curid=2267772", "title": "Giovanni Punto", "text": "Fu una celebrit\u00e0 internazionale durante il XVIII e gli inizi del XIX secolo, conosciuto soprattutto a Londra, Parigi e nella Germania dell'epoca. Oggi \u00e8 ampiamente considerato uno dei pi\u00f9 importanti suonatori di corno (in particolare di \"corno basso\") della storia.\nBiografia.\nPunto nacque a \u017dehu\u0161ice in Boemia. Suo padre era un servitore presso la tenuta del Conte Johann von Thun, il quale fu suo insegnante di canto, violino e infine corno. Successivamente il conte mand\u00f2 Giovanni a studiare ulteriormente corno sotto la guida di Joseph Matiegka a Praga, con Jan Schindelarz a Monaco e infine con Anton Joseph Hampel a Dresda (dal 1763 al 1764).\nIndi Stich torn\u00f2 al servizio del Conte, dove rimase per quattro anni, guadagnando la reputazione di combina guai. All'et\u00e0 di vent'anni decise di fuggir via con quattro suoi amici e il Conte, che aveva investito molto sul suo prodigo, invio i propri soldati con l'ordine di rompere i denti frontali di Stich in modo che cos\u00ec non potesse pi\u00f9 suonare il corno. Fortunatamente essi fallirono nell'impresa e Stich riusc\u00ec a fuggire in Italia.\nArrivato in Italia, Stich cambi\u00f2 nome in \"Giovanni Punto\" (pi\u00f9 o meno italianizzando il proprio nome e cognome) e in seguito lavor\u00f2 nell'orchestra del Principe di Hechingen. Da qui si mosse verso Magonza, dove fu attivo presso l'orchestra di corte, posizione che per\u00f2 lasci\u00f2 pochi anni pi\u00f9 tardi, quando venne rifiutata la sua richiesta per diventare \"Konzermeister\". Inizi\u00f2 dunque a viaggiare attraverso l'Europa e ad esibirsi come solista.\nPunto fu particolarmente popolare a Parigi, tant'\u00e8 che suon\u00f2 ben 49 volte tra il 1776 e il 1788, ma il suo uso dello \"stoppato\" fu criticato da pi\u00f9 di qualcuno a Londra, dovuto probabilmente alla novit\u00e0 delle tecnica. Tuttavia nel 1777 egli fu invitato ad impartire lezioni ai cornisti dell'orchestra privata di Giorgio III.\nPunto cerc\u00f2 vigorosamente una posizione stabile che gli permettesse di dirigere e allo stesso tempo di comporre e suonare; nel 1781 entr\u00f2 immediatamente al servizio del Principe Vescovo di W\u00fcrzburg, da dove egli si mosse per diventar Konzermeister (con una pensione) del Conte d'Artois (futuro re Carlo X di Francia) a Parigi. Il suo successo fu tale che nel 1787 egli pot\u00e9 assicurarsi un periodo d'assenza e intraprendere un viaggio in Renania su una barca di sua propriet\u00e0.\nTornato a Parigi nel 1789 Punto fu posto alla direzione del Th\u00e9\u00e2tre des Vari\u00e9t\u00e9s-Amusantes, dove rimase per dieci anni; lasci\u00f2 la capitale francese nel 1799, solo dopo che non venne nominato membro fondatore del Conservatoire de Paris. Si rec\u00f2 prima a Monaco e poi a Vienna, dove egli incontr\u00f2 Beethoven, il quale compose per loro due la Sonata per pianoforte e corno Op. 17; la suonarono pubblicamente insieme per la prima volta il 18 aprile 1800 al Burgtheater e tale composizione fu eseguita altre due volte a Pest, in Ungheria, dove venne criticamente commentata: \nNel 1801, dopo trentatr\u00e9 anni trascorsi in giro l'Europa, Punto torno nella sua terra natale, dove il 18 maggio tenne un gran concerto al Teatro Nazionale di Praga.\nNel 1802, dopo un breve soggiorno a Parigi, Punto svilupp\u00f2 la pleurite, malattia comune per i suonatori di strumenti a fiato. Mor\u00ec cinque mesi dopo, il 13 febbraio 1803, e in suo onore fu celebrato un solenne funerale nella Chiesa di San Nicola.\nConsiderazioni sull'artista.\nPunto era un suonatore di corno basso, cos\u00ec come lo erano diversi importanti solisti della sua epoca: egli usava un corno d'argento costruito nel 1778 da Lucien-Joseph Raoux di Parigi e acclamato dalla critica come un virtuoso di prim'ordine, forse il pi\u00f9 grande cornista di tutti i tempi. Le sue numerose composizioni per corno, in gran parte scritte per proprio uso personale, mostrano che egli era un maestro nell'eseguire veloci arpeggi e passaggi.\nTra i suoi studenti si ricordano Jean Lebrun, Heinrich Domnich e Pierre Joseph Pieltain."}
{"id": "2267773", "revid": "767487", "url": "https://it.wikipedia.org/wiki?curid=2267773", "title": "Lidlidda", "text": "Lidlidda \u00e8 una municipalit\u00e0 di Quinta classe delle Filippine, situata nella Provincia di Ilocos Sur, nella Regione di Ilocos.\nLidlidda \u00e8 formata da 11 baranggay:"}
{"id": "2267795", "revid": "57342", "url": "https://it.wikipedia.org/wiki?curid=2267795", "title": "Macbeth (Carmelo Bene)", "text": "Macbeth \u00e8 uno spettacolo teatrale del 1983, riedito nel 1996, diretto, curato e interpretato da Carmelo Bene, tratto da William Shakespeare.\nIl Macbeth del 1982-1983, spiega l'\"autore \"\"... segna la fine della \"scrittura scenica\" e spalanca l'avvento della \"macchina attoriale\", sollecitato dall'esperienza \"elettronica\" ereditata dalla fase cinematografica e maturata nell'avventura \"concertistica\" del \"poema sinfonico (s)drammatizzato''.\n\"Macbeth \u00e8 l'eroe annientato dal suo stesso progetto\".\nEdizioni.\nTeatro:\nTelevisione:"}
{"id": "2267797", "revid": "767487", "url": "https://it.wikipedia.org/wiki?curid=2267797", "title": "Airlock (gruppo musicale)", "text": "Gli Airlock sono un gruppo musicale belga formatosi nel novembre 1997. La loro musica \u00e8 stata utilizzata in alcune popolari serie TV: e .\nI membri erano Renaud Charlier, Ernst W. Meinrath and Pierre Mussche.\nDopo l'album \"The room\", Ernst W. Meinrath ha abbandonato il gruppo per continuare a fare colonne sonore. Ha realizzato la colonna sonora di \"Artefacts/The Ommegang\"."}
{"id": "2267798", "revid": "123648844", "url": "https://it.wikipedia.org/wiki?curid=2267798", "title": "Agostino D'Arco", "text": "Biografia.\nNato a Ischia il 5 marzo 1899 da Michelarcangelo D'Arco e Maria Francesca Trani, fu ordinato sacerdote nel 1923 da mons. Pasquale Ragosta, vescovo di Castellammare di Stabia.\nSi laure\u00f2 in teologia e in lettere e insegn\u00f2 sia in seminario che nelle scuole pubbliche, tra le quali l'Avviamento Vittoria Colonna e l'Istituto Magistrale.\nDivenne canonico della collegiata dello Spirito Santo e assistente diocesano dell'Azione Cattolica.\nNel 1951 fu nominato vescovo titolare di Tenneso e coadiutore di Federico Emanuel, vescovo di Castellammare di Stabia. Succedette a quest'ultimo nella guida della diocesi stabiese nel 1952.\nMor\u00ec il 21 settembre 1966.\nLe sue spoglie sono conservate in un monumento funebre all'interno della cattedrale di Castellammare di Stabia.\nGenealogia episcopale.\nLa genealogia episcopale \u00e8:\nCollegamenti esterni.\nhttps://www.diocesisorrentocmare.it/una-serata-dedicata-al-ricordo-di-mons-agostino-darco/"}
{"id": "2267800", "revid": "70120987", "url": "https://it.wikipedia.org/wiki?curid=2267800", "title": "88/27", "text": ""}
{"id": "2267803", "revid": "1543377", "url": "https://it.wikipedia.org/wiki?curid=2267803", "title": "Pizolada delle Dolomiti", "text": "La Pizolada delle Dolomiti \u00e8 una gara di scialpinismo che si svolge dal 1973 sulle nevi del Passo San Pellegrino, in Val di Fassa, in provincia di Trento. \u00c8 organizzata dall'Unione Sportiva Monti Pallidi in collaborazione con il Comitato Fassa Eventi e il CAI SAT.\n\u00c8 una classica delle pelli di foca e si \u00e8 disputata a coppie fino al 1993, mentre dal 1995 \u00e8 individuale. Nel 2006 \u00e8 stata valida anche come campionato italiano assoluto individuale di scialpinismo, e nel 2008 \u00e8 stata un open internazionale.\nPercorso.\nIl percorso si svolge sopra il Passo San Pellegrino, a 1.918 metri.\nIl percorso classico inizia dal rifugio Flora Alpina in localit\u00e0 Valfredda (1.796\u00a0m), per poi salire verso localit\u00e0 Fuciade (1.972\u00a0m) e quindi verso Forcella Laghet (2.765\u00a0m), passando per la Val di Tasca. Si scende quindi verso Passo San Pellegrino con passaggio nei pressi di Malga San Pellegrino, prima della dura ascesa al Col Margherita (2.550\u00a0m), con gli sci fissati allo zaino. Arrivati alla cima del Col Margherita, i concorrenti scendono al lago Laste Pradazzo per poi risalire a Forcella Vallazza, con discesa finale verso il traguardo presso la stazione a valle della funivia Col Margherita.\nNel 2012 il percorso \u00e8 stato variato e consisteva nella salita verso la forcella dell'Om Picol, la ridiscesa verso il Passo San Pellegrino e nuovamente la salita alla Forcella Vallazza e la Cima del Coro. Da qui si scendeva verso Passo Pradazzo, si risaliva verso il Rifugio Laresei, la Diga Cavia e la Croda Zingari. L'arrivo era quindi nei pressi della stazione della funivia Col Margherita.\nAlbo d'oro.\nNella seguente tabella l'albo d'oro dal 1973 al 1993, periodo in cui la competizione si disput\u00f2 a squadre.\nNella seguente tabella l'albo d'oro dal 1995, anno in cui la competizione \u00e8 divenuta individuale."}
{"id": "2267804", "revid": "767487", "url": "https://it.wikipedia.org/wiki?curid=2267804", "title": "Magsingal", "text": "Magsingal \u00e8 una municipalit\u00e0 di Quarta classe delle Filippine, situata nella Provincia di Ilocos Sur, nella Regione di Ilocos.\nMagsingal \u00e8 formata da 30 baranggay:"}
{"id": "2267810", "revid": "729019", "url": "https://it.wikipedia.org/wiki?curid=2267810", "title": "Castle of St. John", "text": "Il Castle of St. John \u00e8 un edificio a foggia di torre a base rettangolare risalente agli inizi del XVI secolo e si trova al centro di Stranraer, nella contea di Dumfries e Galloway, nel sud-ovest della Scozia. Essa venne fatta costruire dagli \"Adairs of Kilhilt\" ed \u00e8 stata, nel corso dei secoli, adibita ad abitazione, palazzo di giustizia, prigione e guarnigione militare nel corso dei \"Killing Times\" delle persecuzioni di Covenanter negli anni intorno al 1680. \nOggi, l'edificio \u00e8 sede di un museo."}
{"id": "2267818", "revid": "767487", "url": "https://it.wikipedia.org/wiki?curid=2267818", "title": "Nagbukel", "text": "Nagbukel \u00e8 una municipalit\u00e0 di Quinta classe delle Filippine, situata nella Provincia di Ilocos Sur, nella Regione di Ilocos.\nNagbukel \u00e8 formata da 12 baranggay:"}
{"id": "2267820", "revid": "123858165", "url": "https://it.wikipedia.org/wiki?curid=2267820", "title": "Marcialonga Cycling", "text": "La Marcialonga Cycling \u00e8 una gara di ciclismo, specialit\u00e0 granfondo. \u00c8 nata nel 2007 (1400 i partenti della prima edizione) e si tiene la prima domenica di giugno o l'ultima domenica di maggio. Si svolge sulle strade del Trentino, in gran parte su quelle delle valli di Fiemme e Fassa, con sconfinamento per\u00f2 anche sui territori delle province di Bolzano e Belluno. Si tratta di strade che sono spesso state teatro di grandi battaglie sportive e di transiti ed arrivi di tappa del Giro d'Italia, come accadde nel 2008 con l'arrivo all'Alpe di Pampeago e col transito da Passo San Pellegrino, inserito nel percorso di gara della Marcialonga Cycling.\n\u00c8 la terza nata in casa Marcialonga, a fianco della celebre granfondo invernale (che nel 2008 ha festeggiato i primi 35 anni di storia) e della Marcialonga Running, gara podistica nata nel 2003 ed in programma per la prima domenica di settembre.\nPercorso.\nSono due i percorsi di gara della Cycling, entrambi con partenza ed arrivo a Predazzo (Val di Fiemme), di fronte ai trampolini del salto in localit\u00e0 Stalimen, dove ha sede il comitato Marcialonga. Due percorsi rispettivamente di 80\u00a0km (2488 metri di dislivello) e 135\u00a0km (3900 metri di dislivello). La gara punta subito alle grandi Dolomiti, salendo la Val di Fassa, con la svolta a Sen Jan di Fassa e l\u2019ascesa del Passo Costalunga, quindi il suggestivo passaggio accanto al Lago di Carezza, la cui magia e bellezza sono note in tutto il mondo. La discesa a capofitto tra caratteristici paesi porter\u00e0 alla seconda salita di giornata, la mitica scalata del Passo di Pampeago, pi\u00f9 volte palco e cornice del Giro d\u2019Italia e una delle pi\u00f9 ambite dai grandi ciclisti. Si prosegue in picchiata, prendendo la via del ritorno verso Predazzo, dove ci sar\u00e0 la scelta tra il tracciato lungo o l\u2019arrivo del medio. Il percorso Granfondo prevede un nuovo passaggio a Moena e l\u2019ascesa al Passo San Pellegrino, altra meta molto amata dai ciclisti nonch\u00e9 teatro delle lotte sportive del Giro. Da qui, altra discesa ed altra regione, il Veneto, per l\u2019ultima scalata al Passo Valles, al cospetto delle imponenti Pale di San Martino. Infine, la lunga discesa alla volta di Predazzo, passando fra gli alberi secolari del Parco Naturale di Paneveggio."}
{"id": "2267828", "revid": "104092784", "url": "https://it.wikipedia.org/wiki?curid=2267828", "title": "Egmont (Carmelo Bene)", "text": "L'Egmont (un ritratto di Goethe) \u00e8 uno spettacolo teatrale e sinfonico del 1983, diretto e interpretato da Carmelo Bene, con musiche adattate di Beethoven, dirette dal maestro Francesco Siciliani.\nEdizioni.\nTeatro:\nRadio:"}
{"id": "2267832", "revid": "729019", "url": "https://it.wikipedia.org/wiki?curid=2267832", "title": "Gra\u017edanskij prospekt", "text": "Gra\u017edanskij prospekt (, traslitterazione anglosassone: Grazhdanskiy prospekt ) \u00e8 una stazione della linea 1 della metropolitana di San Pietroburgo. Aperta il 29 dicembre 1978, \u00e8 stata costruita all'incrocio tra il viale omonimo e prospekt Prosve\u0161enija come infrastruttura per l'allora costruenda zona residenziale: da allora il quartiere ha continuato a svilupparsi senza interruzione, facendo della stazione una delle pi\u00f9 frequentate nelle ore di punta."}
{"id": "2267833", "revid": "291370", "url": "https://it.wikipedia.org/wiki?curid=2267833", "title": "Adele Ammendola", "text": "Biografia.\nDiviene giornalista professionista il 16 gennaio 1987. Dopo aver condotto per anni il TGR della Campania per la RAI, diventa membro della redazione del TG2, dove realizza abitualmente servizi di cronaca. \nDal 1994 al 1999 ha condotto l'edizione delle 13.00, dal 1999 conduce l'edizione delle 20.30 e dal 2010 al 2012 ha condotto anche l'edizione delle 18.15. Oltre molti speciali di politica e di esteri in prima serata.\nDopo essersi occupata per anni di cronaca diventa caposervizio alla redazione interni del TG2, quindi vicecaporedattore; in seguito dal 2018 torna ad occuparsi nella redazione cultura, dove era stata brevemente, di una delle sue tante passioni, il cinema, seguendo le pi\u00f9 grandi manifestazioni da Cannes a Venezia, agli Oscar e realizzando numerose interviste ad attori e registi italiani e stranieri.\nPremi.\nNel 2000 ha vinto il Premio Cimitile, nella sezione giornalismo \u201cAntonio Ravel\u201d."}
{"id": "2267837", "revid": "1543377", "url": "https://it.wikipedia.org/wiki?curid=2267837", "title": "Slumdog Millionaire - Music from the Motion Picture", "text": "Slumdog Millionaire - Music from the Motion Picture \u00e8 il CD contenente la colonna sonora del film \"The Millionaire\", composta da A.R. Rahman, che ha composto le musiche per il film in due mesi, e le ha registrate in due settimane. La colonna sonora ha vinto il Golden Globe per la migliore colonna sonora originale, il BAFTA alla migliore colonna sonora, e due premi Oscar, uno per la migliore colonna sonora e l'altro per la migliore canzone, premio andato al brano \"Jai Ho\"."}
{"id": "2267839", "revid": "2092989", "url": "https://it.wikipedia.org/wiki?curid=2267839", "title": "Narvacan", "text": "Narvacan \u00e8 una municipalit\u00e0 di Seconda classe delle Filippine, situata nella Provincia di Ilocos Sur, nella Regione di Ilocos.\nNarvacan \u00e8 formata da 34 baranggay:"}
{"id": "2267864", "revid": "278830", "url": "https://it.wikipedia.org/wiki?curid=2267864", "title": "Fleetway Publications", "text": ""}
{"id": "2267871", "revid": "633110", "url": "https://it.wikipedia.org/wiki?curid=2267871", "title": "Classe Helgoland (incrociatore)", "text": "Gli incrociatori leggeri della Marina Imperiale Austro-Ungarica della classe Helgoland erano delle unit\u00e0 derivate dalla modifica dell'incrociatore .\nLe navi di questa classe, i cui nomi erano SMS \"Helgoland\", SMS \"Saida\" ed SMS \"Novara\" erano delle unit\u00e0 manovriere e veloci, ma con scarsa protezione, tuttavia queste unit\u00e0 nel corso della prima guerra mondiale si sono rivelate ideali, insieme con i cacciatorpediniere della classe T\u00e1tra per la guerra marittima in Adriatico effettuando varie incursioni contre le coste e i porti italiani, tentando in pi\u00f9 occasioni di forzare il blocco del Canale d'Otranto che impediva alla Marina austriaca l'accesso al Mediterraneo per minacciare le operazioni alleate. Il tentativo pi\u00f9 rilevante venne effettuato nella notte del 14-15 maggio 1917, quando le tre unit\u00e0 della classe, supportati dai cacciatorpediniere , e da tre sommergibili, ma la formazione navale Austroungarica al comando dell'ammiraglio Mikl\u00f3s Horthy venne intercettata da una formazione salpata da Brindisi formata da due incrociatori britannici, scortati da un esploratore italiano e da cacciatorpediniere italiani e francesi. Nel corso del combattimento che ne segu\u00ec gli incrociatori britannici danneggiarono il \"Saida\" e misero fuori combattimento il \"Novara\" e lo stesso Horthy venne gravemente ferito.\nAl termine del conflitto due unit\u00e0 di questa classe vennero cedute all'Italia ed una alla Francia in conto riparazione danni di guerra. Le unit\u00e0 cedute all'Italia hanno costituito la Classe Venezia e nella Regia Marina sono state classificate esploratori.\nUnit\u00e0.\n\"Helgoland\", poi \"Brindisi\".\nLa nave \u00e8 stata costruita nel cantiere Danubius di Fiume, dove il suo scafo \u00e8 stato impostato il 28 ottobre 1911. La nave varata il 23 novembre 1912 e completata il 29 agosto 1914, venne battezzata SMS \"Helgoland\" in ricordo della battaglia di Helgoland del 1864.\nNel corso della battaglia del Canale d'Otranto venne fatto segno di 5 colpi nemici che causarono nel suo equipaggio 1 morto e 24 feriti.\nAl termine del conflitto la nave venne ceduta all'Italia il 19 settembre 1920 in conto riparazioni di guerra e ribattezzata \"Brindisi\", entrando in servizio nel 1923 dopo essere stata sottoposta a lavori di rifacimento.\nDal 1\u00ba aprile 1926 fu al comando del capitano di vascello Giulio Valli fino al 26 luglio successivo.\nA partire dal 1927 la nave venne utilizzata per alloggiamento truppe prima ad Ancona, poi a Pola, Genova, La Spezia ed infine a Venezia, fino alla sua radiazione, avvenuta l'11 marzo 1937.\n\"Saida\", poi \"Venezia\".\nLa nave \u00e8 stata costruita nel Cantiere Navale Triestino di Monfalcone, dove il suo scafo \u00e8 stato impostato il 9 settembre 1911. La nave varata il 26 ottobre 1912 e completata il 1\u00ba agosto 1914, venne battezzata SMS \"Saida\". Nel corso del conflitto nella battaglia del Canale d'Otranto venne fatto segno di tre colpi da parte delle artiglierie inglesi e tre componenti dell'equipaggio rimasero feriti.\nAl termine del conflitto la nave venne ceduta all'Italia il 19 settembre 1920 in conto riparazione danni di guerra e ribattezzata \"Venezia\". Dal 4 luglio 1930 al 16 marzo 1935, rimase ancorata a Genova dove dopo la radiazione, avvenuta l'11 marzo 1937 insieme all'unit\u00e0 gemella \"Brindisi\" venne usata come nave caserma.\n\"Novara\", poi \"Thionville\".\nLa terza unit\u00e0 della classe venne realizzata nel cantiere Ganz &amp; Co. Danubius di Fiume, dove il suo scafo \u00e8 stato impostato il 9 dicembre 1912. La nave varata il 15 febbraio 1913 e completata il 10 gennaio 1915 venne battezzata SMS \"Novara\" in ricordo della battaglia di Novara del 1849 in cui le truppe austriache guidate dal maresciallo Radetzky sconfissero quelle piemontesi guidate da Re Carlo Alberto mettendo fine alla prima guerra di indipendenza. Nel corso della battaglia del Canale d'Otranto il \"Novara\" venne fatto segno di 45 colpi nemici che causarono nel suo equipaggio 14 morti e 24 feriti e gravemente danneggiato nell'apparato motore venne trainato dal \"Saida\" nel porto di Cattaro.\nLa nave al termine del conflitto venne ceduta nel 1920 alla Francia in conto riparazioni di guerra e ribattezzato \"Thionville\" venne utilizzata in Mediterraneo per l'addestramento dei cannonieri ed appoggio della scuola siluristi sino al 1932 quando venne radiata e successivamente utilizzata come caserma a Tolone fino al 1941 quando venne venduta per la demolizione, avvenuta nel 1942."}
{"id": "2267872", "revid": "729019", "url": "https://it.wikipedia.org/wiki?curid=2267872", "title": "Quirino (Ilocos Sur)", "text": "Quirino \u00e8 una municipalit\u00e0 di Quarta classe delle Filippine, situata nella Provincia di Ilocos Sur, nella Regione di Ilocos.\nQuirino \u00e8 formata da 9 baranggay:"}
{"id": "2267877", "revid": "121065473", "url": "https://it.wikipedia.org/wiki?curid=2267877", "title": "Fibrato tangente", "text": "In topologia differenziale il fibrato tangente formula_1 a una variet\u00e0 differenziabile formula_2 \u00e8 l'insieme formato dall'unione disgiunta di tutti gli spazi tangenti ai punti di formula_2. Questo insieme \u00e8 dotato di una struttura di variet\u00e0 differenziabile, di dimensione doppia di quella di formula_2, ed \u00e8 generalmente visualizzato come fibrato vettoriale \nsu formula_2, in cui la controimmagine di un punto formula_7 \u00e8 proprio lo spazio tangente formula_8 al punto.\nDefinizione.\nInsieme.\nSia formula_2 una variet\u00e0 differenziabile. Il fibrato tangente di formula_2 \u00e8 l'unione disgiunta di tutti gli spazi tangenti ai punti di formula_2:\nUn punto di formula_1 \u00e8 quindi una coppia formula_14, dove formula_7 \u00e8 un punto di formula_2 e formula_17 un vettore tangente a formula_2 in formula_7, cio\u00e8 un elemento dello spazio tangente formula_8 di formula_2 in formula_22\nLa proiezione\nmanda il punto formula_24 in formula_25\nVariet\u00e0 differenziabile.\nLo spazio formula_1 \u00e8 dotato di una struttura di variet\u00e0 differenziabile, che porta formula_27 ad essere un fibrato vettoriale differenziabile. La struttura pu\u00f2 essere definita nel modo seguente. La struttura differenziabile di formula_2 \u00e8 data da un insieme di carte\nAd ogni carta di formula_2 si associa la carta seguente per formula_1:\nIn questa scrittura, lo spazio tangente di un punto in formula_34 \u00e8 identificato con formula_34 stesso. Questo insieme di carte d\u00e0 effettivamente luogo a un atlante di carte compatibili e quindi a una struttura di variet\u00e0 differenziabile.\nSe formula_2 ha dimensione formula_37, il fibrato tangente ha dimensione formula_38.\nPropriet\u00e0.\nFunzioni differenziabili.\nOgni funzione differenziabile \ntra variet\u00e0 differenziabili (non necessariamente della stessa dimensione) induce una funzione differenziabile\nfra i corrispettivi fibrati. La funzione \u00e8 definita nel modo seguente:\nCampi vettoriali.\nUn campo vettoriale su una variet\u00e0 differenziabile \u00e8 una funzione che associa ad ogni punto di formula_7 un vettore tangente a formula_7. In altre parole, \u00e8 una \"sezione\" del fibrato tangente, ovvero una funzione\ntale che formula_45 sia la funzione identit\u00e0 su formula_2. Generalmente si richiede implicitamente che il campo vettoriale sia liscio, ovvero che la sezione sia una funzione differenziabile.\nL'esistenza di campi vettoriali mai nulli \u00e8 determinata dalla caratteristica di Eulero formula_47 di formula_2: un campo mai nullo esiste se e solo se formula_49.\nOrientabilit\u00e0.\nIl fibrato tangente formula_1 \u00e8 sempre una variet\u00e0 orientabile, anche quando formula_2 non lo \u00e8.\nFibrati banali e non banali.\nLocalmente, come per ogni fibrato vettoriale, il fibrato tangente \u00e8 esprimibile come prodotto \ndove formula_53 \u00e8 un aperto, sufficientemente piccolo, di formula_2. Globalmente il fibrato tangente pu\u00f2 non essere un prodotto. Infatti non esiste \"a priori\" nessun modo di identificare i vettori di due spazi tangenti formula_8 e formula_56 corrispondenti a spazi differenti.\nUna variet\u00e0 differenziabile il cui fibrato tangente \u00e8 banale \u00e8 detta parallelizzabile. Una formula_37-variet\u00e0 \u00e8 parallelizzabile se e solo se esistono formula_37 campi vettoriali mai nulli, che in ogni punto formula_7 formano formula_37 vettori indipendenti di formula_61 (ovvero una base). L'esistenza di queste basi \u00e8 proprio ci\u00f2 che serve per poter identificare i punti di due spazi tangenti differenti, fissando delle coordinate valide in tutti gli spazi tangenti.\nAd esempio, il fibrato tangente della circonferenza formula_62 \u00e8 esprimibile come prodotto formula_63, come illustrato in figura. Il fibrato tangente della sfera bidimensionale formula_64 non \u00e8 per\u00f2 esprimibile come prodotto: per il teorema della palla pelosa non esistono infatti campi vettoriali mai nulli su formula_64.\nIn generale, affinch\u00e9 una variet\u00e0 sia parallelizzabile \u00e8 necessario che abbia caratteristica di Eulero nulla. Non \u00e8 per\u00f2 vero il viceversa: esistono variet\u00e0 con caratteristica di Eulero nulla che non sono parallelizzabili."}
{"id": "2267888", "revid": "21880", "url": "https://it.wikipedia.org/wiki?curid=2267888", "title": "Adelchi (Carmelo Bene)", "text": "L'Adelchi \u00e8 uno spettacolo teatrale del 1984, riedito nel 1997, diretto e interpretato da Carmelo Bene, tratto dall'omonima tragedia di Alessandro Manzoni.\nEdizioni.\nTeatro:\nTelevisione:\nDiscografia:\nRadio: "}
{"id": "2267889", "revid": "767487", "url": "https://it.wikipedia.org/wiki?curid=2267889", "title": "Salcedo (Ilocos Sur)", "text": "Salcedo \u00e8 una municipalit\u00e0 di Quarta classe delle Filippine, situata nella Provincia di Ilocos Sur, nella Regione di Ilocos.\nSalcedo \u00e8 formata da 21 baranggay:"}
{"id": "2267891", "revid": "767487", "url": "https://it.wikipedia.org/wiki?curid=2267891", "title": "Sukhwinder Singh", "text": "Carriera.\nIl suo primo successo \u00e8 rappresentato dal brano \"Chaiyya Chaiyya\", registrato per il film del 1998 \"Dil Se\", su musica di A.R. Rahman e cantata in duetto con Sapna Awasthi. Grazie alla sua performance, Singh vinse il \"Filmfare Best Male Playback Award\" nel 1999. La canzone fu utilizzata anche nel film \"Inside Man\" di Spike Lee.\nNel 2008, il brano \"Jai Ho\", sempre composto da Rahman, coadiuvato da Gulzar, ed inserito nel film di Danny Boyle \"The Millionaire\", gli ha valso un Oscar per la migliore canzone."}
{"id": "2267894", "revid": "767487", "url": "https://it.wikipedia.org/wiki?curid=2267894", "title": "Il tunnel dell'orrore", "text": "Il tunnel dell'orrore (\"The Funhouse\", ma noto anche come \"Carnival of Terror\") \u00e8 un film del 1981 diretto da Tobe Hooper, con Cooper Huckabee, Miles Chapin, Largo Woodruff, Elizabeth Berridge.\nProdotto dalla Universal Pictures, il film fu la pi\u00f9 grande produzione del regista Hooper dopo \"Quel motel vicino alla palude\" (1977) e \"Non aprite quella porta\" (1974).\nTrama.\nQuattro ragazzi Amy, Buzz, Richie e Liz decidono di passare una serata ad un parco divertimenti e nascondersi nel tunnel dell'orrore per passare l\u00ec la notte. Assistono ad un omicidio compiuto dal mostruoso figlio (Kevin Conway) dell'imprenditore che, accortosi della loro presenza, comincer\u00e0 a dar loro la caccia.\nProduzione.\n\"Il tunnel dell'orrore\" venne scritto da Larry Block e la sceneggiatura venne acquistata dalla Universal Pictures, che era intenzionata a produrre un film horror per adolescenti visto il successo ottenuto da \"Venerd\u00ec 13\" della Paramount.\nIl film venne girato a Miami, in Florida.\nRilascio.\nIl film usc\u00ec in 814 cinema negli Stati Uniti il 13 marzo 1981 e incass\u00f2 $ 2.765.456 nel solo weekend iniziale e in totale incass\u00f2 $ 7.886.857.\nRomanzo.\nUna novelization basata sulla sceneggiatura del film venne scritta da Dean R. Koontz sotto lo pseudonimo Owen West. Poich\u00e9 la produzione del film fu pi\u00f9 lunga del previsto, il libro venne distribuito prima del film. Il romanzo contiene alcuni elementi non presenti nel film.\nAccusa di essere un \"video nasty\".\nPochi anni dopo la sua uscita, nel Regno Unito, il film venne perseguito perch\u00e9 considerato un video nasty. Dal momento che il film \u00e8 meno violento rispetto ad altri della lista, alcuni suggeriscono che sia stato erroneamente scelto al posto del famigerato \"Last House on Dead End Street\", girato da Roger Watkins nel 1977 e rilasciato originariamente proprio con il titolo \"The Fun House\" e che stranamente non appare nell'elenco.\nCollegamenti ad altre opere.\nL'inizio della pellicola richiama la scena della doccia in Psyco. Il film che i signori Harper vedono all'inizio in TV \u00e8 il classico del 1935 La moglie di Frankenstein."}
{"id": "2267900", "revid": "1265762", "url": "https://it.wikipedia.org/wiki?curid=2267900", "title": "Arno\u0161t Lustig", "text": "Riusc\u00ec a salvarsi scappando nel 1945 dal treno che lo stava trasportando a Dachau, approfittando di un bombardamento ai binari fatto dagli \"Alleati\"; fuggito, ritorn\u00f2 subito in Patria per prendere parte alla resistenza contro i Nazisti invasori.\nTerminata la Guerra, studi\u00f2 Giornalismo presso l'Universit\u00e0 Carolina, la pi\u00f9 prestigiosa del Paese, poi fu assunto dall'emittente radiofonica locale Radio Praha, incarico che per\u00f2 lasci\u00f2 quasi subito per recarsi nel nascente Stato d'Israele a combattere per l'indipendenza nelle file dell'Haganah. Torn\u00f2 poi nuovamente nella Cecoslovacchia nei difficili anni settanta (il 1968 \u00e8 infatti l'anno della tristemente nota Primavera di Praga); lasci\u00f2 quindi per la seconda volta volontariamente il Paese per recarsi in Israele prima, poi in Iugoslavia - altra zona politicamente instabile - e infine, nel 1970, negli Stati Uniti, accettando un posto da professore all'American University di Washington DC.\nCon l'inizio del crollo del Comunismo in Europa, nel 1989 si rec\u00f2 per l'ennesima volta in Patria, alternando tuttavia il proprio tempo tra Praga e Washington. Nel 1993 dalla scissione della Cecoslovacchia nacquero Repubblica Ceca e Slovacchia, a Lustig venne dato il passaporto ceco. Nel 2003 ha lasciato il suo posto all'American University per tornare definitivamente in Patria, dove il Presidente V\u00e1clav Havel lo ha onorato come esponente di spicco della cultura nazionale in occasione del suo ottantesimo compleanno, nel 2006. Nel 2008 \u00e8 stato insignito del Premio Franz Kafka, assegnato precedentemente al connazionale Ivan Kl\u00edma, sicuramente il premio letterario pi\u00f9 illustre conferitogli.\n\u00c8 scomparso nel 2011 all'et\u00e0 di 84 anni a seguito di un tumore al polmone. \u00c8 sepolto nel nuovo cimitero ebraico di Praga.\nOpere.\nPubblicate in Italia:"}
{"id": "2267906", "revid": "119379704", "url": "https://it.wikipedia.org/wiki?curid=2267906", "title": "Franco Bignotti", "text": "Biografia.\nDopo aver frequentato l'Accademia di Belle Arti di Brera, inizia a lavorare a Milano come grafico pubblicitario e illustratore di libri di fiabe e di testo per casa editrice Carroccio di Monza. Esordisce come autore di fumetti nel 1951 disegnando la serie \"Il piccolo centauro\" scritta da Gian Giacomo Dalmasso per le casa editrice Giovent\u00f9. Sempre su testi di Dalmasso disegn\u00f2 dal 1952 al 1955 la serie \"El Bravo\", pubblicata delle Edizioni Torelli. Contemporaneamente, nel 1952, collabora con la rivista \"La vispa Teresa\", per la quale disegna tra l'altro un fumetto di fantascienza, \"La fanciulla dello spazio.\"\nNel 1956 inizi\u00f2 la collaborazione per le edizioni Araldo, disegnando la serie di \"Hondo\" su testi di Gian Luigi Bonelli, poi \"Un ragazzo nel Far West\" nel 1958, scritta da Sergio Bonelli, la nuova edizione di Furio nella \"Collana Araldo\" nel 1964\"\" e nel 1966 \"Gun Flint\", pubblicata in appendice alla \"Nuova Collana Araldo\"\"\".\nInizia a collaborare dal 1965 anche con la casa editrice Dardo, disegnando alcuni episodi delle serie \"Capitan Miki\" e, per l'editore francese Lug, disegna le serie \"Il grande Blek, Duncan Rescuer\" e \"Paso Kid\" mentre per la britannica Amalgamated Press disegna le serie western della collana Cowboy Comics Library e per la Fleetway subentra a Ivo Pavone nella serie argentina Verdugo Ranch scritta da H\u00e9ctor Oesterheld.\"\"\nDal 1970 al 1991, disegna per la Bonelli, alternandosi ad altri autori, le serie \"Il Piccolo Ranger\", \"Zagor\", \"Mister No\" (nel 1975) e, dagli anni ottanta, \"Martin Myst\u00e8re\".\nMuore a Milano il 16 febbraio 1991.\nNote.\n\u00b0 \"L'arte di Franco Bignotti\", monografia di 354 pp. a colori che ripercorre tutta la carriera artistica del disegnatore Bignotti. Pubblicata nel dicembre del 2020 da Zagorianit\u00e0, rivista di cronaca, approfondimento e attualit\u00e0 sul mondo zagoriano. https://www.zagorianita.it/larte-di-franco-bignotti/ "}
{"id": "2267907", "revid": "729019", "url": "https://it.wikipedia.org/wiki?curid=2267907", "title": "San Emilio (Ilocos Sur)", "text": "San Emilio \u00e8 una municipalit\u00e0 di Quarta classe delle Filippine, situata nella Provincia di Ilocos Sur, nella Regione di Ilocos.\nSan Emilio \u00e8 formata da 8 baranggay:"}
{"id": "2267908", "revid": "407169", "url": "https://it.wikipedia.org/wiki?curid=2267908", "title": "Giardini Pubblici di Cesena", "text": ""}
{"id": "2267910", "revid": "1305772", "url": "https://it.wikipedia.org/wiki?curid=2267910", "title": "Taumatina", "text": "La taumatina (o E957) \u00e8 una molecola proteino-simile commercializzata come \"Talin\" e contenuta nel frutto africano del \"Thaumatococcus daniellii\".\n\u00c8 circa tremila volte pi\u00f9 dolce del comune zucchero (saccarosio), per cui viene utilizzato come edulcorante.\n\u00c8 composta da due proteine, \"taumatina I\" e \"taumatina II\" aventi rispettivamente peso molecolare 22209 e 22293.\nAlcuni studi hanno dimostrato la non-tossicit\u00e0 della taumatina."}
{"id": "2267913", "revid": "767487", "url": "https://it.wikipedia.org/wiki?curid=2267913", "title": "Symptomatic", "text": "Symptomatic \u00e8 il secondo album degli Airlock, pubblicato nel 2004."}
{"id": "2267915", "revid": "729019", "url": "https://it.wikipedia.org/wiki?curid=2267915", "title": "Diego Garc\u00eda de Paredes", "text": "Biografia.\nNon guid\u00f2 mai un esercito n\u00e9 raggiunse il grado di generale, ma fu famoso durante le guerre a cavallo tra XV e XVI secolo, quando la sua abilit\u00e0 permise di ribaltare il risultato di qualche scontro. La sua citt\u00e0 natale, che si trova tra Badajoz e Madrid, fu patria di numerosi famosi \"conquistadores\", tra cui la famiglia Pizarro.\nLo stesso Diego combatt\u00e9 da giovane nella guerra di Granada. La sua forza e l'audacia lo misero in mostra durante operazioni fatte da marce notturne, scalate, attacchi a sorpresa e corpo a corpo. L'evento simbolo di questi successi si svolse in Italia, dove and\u00f2 non in cerca di gloria, ma dopo aver ucciso un parente, Ruy Sanchez de Vargas, in un combattimento di strada, per una lite riguardante un cavallo. Fugg\u00ec a Roma, allora controllata dai Borgia.\nDiego era un lontano parente del cardinale di Santa Cruz (Carvajal), amico stretto di Papa Alessandro VI, ai tempi in conflitto con i baroni di Romagna. Il papa prese Diego al proprio servizio. Rest\u00f2 al servizio del papa finch\u00e9 non uccise un uomo durante una lite, il che lo obblig\u00f2 a passare al nemico. A questo punto divenne fedele ai Colonna, che ne apprezzavano le qualit\u00e0. Le guerre tra Ferdinando II (il re cattolico) e Luigi XII gli garantirono una buona reputazione.\nIl generale spagnolo Gonzalo Fern\u00e1ndez de C\u00f3rdoba, che ne conosceva il valore, lo prese al suo servizio, inviandolo in tutte le guerre dell'Italia sulla frontiera della Navarra, e contro i Turchi sul Danubio, fino al 1530. I suoi connazionali lo resero l'eroe di molte storie simili a quelle del Barone di M\u00fcnchhausen. Si disse che aveva tenuto da solo il controllo di un ponte contro 200 francesi, che aveva fermato la ruota di un mulino ad acqua, e cos\u00ec via. Nel \"Breve riassunto\" della sua vita, stampato alla fine del \"Chronicle of the Great Captain\" pubblicato nel 1584 ad Alcal\u00e1 de Henares, egli ammette di essere solo stato una persona molto atletica.\nFu ucciso a Bologna nel 1534. Il suo corpo fu trasportato nella citt\u00e0 nativa Trujillo, e sepolto nella chiesa di Santa Maria Mayor nel 1545.\nSuo figlio Diego Garcia de Paredes (Trujillo, Spagna; 1506 \u2013 Playa de Catia, Venezuela; 1563) fondatore di Trujillo (Venezuela) fu protagonista al comando delle truppe spagnole che circondarono e uccisero il conquistatore Lope de Aguirre a Barquisimeto (Venezuela)."}
{"id": "2267919", "revid": "287204", "url": "https://it.wikipedia.org/wiki?curid=2267919", "title": "Diego Garcia de Paredes", "text": ""}
{"id": "2267932", "revid": "287204", "url": "https://it.wikipedia.org/wiki?curid=2267932", "title": "Old\u0159ich Duras", "text": "Nel periodo 1900-1914 fu uno dei pi\u00f9 forti giocatori europei, ottenendo eccellenti risultati in molti tornei. Si ritir\u00f2 dal gioco a tavolino nel 1914 per dedicarsi esclusivamente alla composizione di studi e di problemi.\nNel 1950 fu tra i primi 27 giocatori ad ottenere dalla FIDE il titolo di Grande maestro.\nPrincipali risultati.\nOttenne risultati molto buoni con diversi campioni dell'epoca:\nCon Tarrasch e Maroczy pareggi\u00f2 il risultato complessivo. Era invece in negativo con Emanuel Lasker (con cui gioc\u00f2 una sola partita), Capablanca (- 1 = 1), Marshall (+ 7 - 8 = 5), Rubinstein e Vidmar."}
{"id": "2267935", "revid": "964734", "url": "https://it.wikipedia.org/wiki?curid=2267935", "title": "Space Vampires", "text": "Space vampires (\"Lifeforce\") \u00e8 un film del 1985 diretto da Tobe Hooper, tratto dal romanzo di fantascienza \"I vampiri dello spazio\" (\"The Space Vampires\", 1976) di Colin Wilson. Sul genere della cosiddetta \"fantascienza gotica britannica\", in voga negli anni cinquanta e sessanta, si coniugano la fantascienza e il fantasy con l'eros.\nTrama.\nUna spedizione spaziale angloamericana, a bordo dell'astronave \"Churchill\", giunge verso la Cometa di Halley, facendo una singolare scoperta, ovvero un'immensa astronave extraterrestre, celata dalla coda della stessa cometa. All'interno si trovano giganteschi pipistrelli e i corpi di tre umanoidi, perfettamente conservati all'interno di bare di cristallo.\nUna serie di misteriosi decessi decima l'equipaggio della \"Churchill\" e soltanto il colonnello Carslen riesce a salvarsi, lanciandosi nello spazio a bordo di una scialuppa.\nUna spedizione di soccorso recupera le misteriose bare contenenti i tre umanoidi, che vengono trasportate a Londra, al centro internazionale di ricerche spaziali. Uno dei tre, con l'aspetto esteriore di una splendida ragazza, viene destato incautamente e comincia a colpire gli esseri umani emettendo raggi micidiali che li riducono allo stato di cadaveri rinsecchiti.\nI tre umanoidi si rivelano appartenenti a una razza di vampiri spaziali e cercano di sopravvivere succhiando l'energia vitale dai terrestri che cadono nella loro sfera di influenza. Le vittime di tale trattamento diventano assetati dell'energia di altri esseri umani, altrimenti si dissolvono in polvere (o esplodono) in due ore.\nFaticosamente, i due compagni della bella e perfida Space Girl vengono distrutti utilizzando ordigni esplosivi. Lei per\u00f2 riesce invece a fuggire dal Centro di ricerche, iniziando a vagare completamente nuda in giro per la citt\u00e0, continuando a impossessarsi della psiche e delle energie vitali di coloro che incontra.\nA causa di quanto sta accadendo, il panico e la disperazione ben presto si impadroniscono dell'intera Gran Bretagna, sotto il giogo del morbo ora denominato \"peste spaziale\". Londra viene posta in stato di assedio, mentre nella cattedrale la terribile fanciulla esercita la funzione di polo di trasmissione dell'energia catturata dai corpi degli abitanti della citt\u00e0, che sale sotto forma di una colonna di spire azzurre verso un'astronave a forma di ombrello con artigli.\nCarslen, tuttavia, riesce a individuare la Space Girl, della quale nel frattempo si \u00e8 innamorato. Lei lo ricambia, lo chiama a s\u00e9 ed evita di ucciderlo. Ugualmente, Carlsen \u00e8 combattuto dal dilemma morale se eliminarla o meno.\nQuando ormai tutto sembra perduto, il colonnello Caine (che aveva aiutato Carlsen nelle ricerche della ragazza) raggiunge i due nella cattedrale e gli lancia una spada, con la quale lui la colpisce, uccidendo per\u00f2 anche se stesso: la maledizione che ha colpito la citt\u00e0 finalmente giunge al termine e l'astronave riparte nello spazio.\nCuriosit\u00e0.\nIl tema musicale del film \u00e8 stato rielaborato ed inserito (pur se con alcune differenze) nella colonna sonora del gioco di ruolo \"Baldur's Gate\", come tema musicale per le scene di combattimento.\nLo stesso tema viene riproposto per l'accompagnamento del trailer del thriller \"A trenta secondi dalla fine\" (1985)\nIl primo passaggio televisivo avvenne il 7 aprile 1988 su Odeon TV."}
{"id": "2267941", "revid": "767487", "url": "https://it.wikipedia.org/wiki?curid=2267941", "title": "Drystar", "text": "Drystar \u00e8 il primo album degli Airlock pubblicato nel 2002"}
{"id": "2267945", "revid": "110157", "url": "https://it.wikipedia.org/wiki?curid=2267945", "title": "Wildhaus Pass", "text": "Il Wilhaus \u00e8 un valico alpino che collega la regione del Toggenburgo con quella del Werdenberg nel Canton San Gallo, Svizzera. Il passo divide i monti del gruppo del S\u00e4ntis da quelli del Churfirsten."}
{"id": "2267947", "revid": "1543377", "url": "https://it.wikipedia.org/wiki?curid=2267947", "title": "Municipalit\u00e0 locale di Msunduzi", "text": "Msunduzi \u00e8 una municipalit\u00e0 locale (in inglese Msunduzi Local Municipality) appartenente alla municipalit\u00e0 distrettuale di Umgungundlovu della provincia di KwaZulu-Natal in Sudafrica. \nIn base al censimento del 2001 la sua popolazione \u00e8 di 552.835 abitanti.\nLa sede amministrativa e legislativa \u00e8 la citt\u00e0 di Pietermaritzburg e il suo territorio si estende su una superficie di ed \u00e8 suddiviso in 37 circoscrizioni elettorali (\"wards\"). Il suo codice di distretto \u00e8 KZN225.\nGeografia fisica.\nConfini.\nLa municipalit\u00e0 locale di Msunduzi confina a nord con quelle di uMngeni e uMshwathi, a est con quella di Mkhambathini, a sud con quella di Richmond e a ovest con quelle di Ingwe (Sisonke) e Impendle."}
{"id": "2267950", "revid": "1543377", "url": "https://it.wikipedia.org/wiki?curid=2267950", "title": "Potorous tridactylus", "text": "Il potoroo dal naso lungo (Potorous tridactylus ) \u00e8 una specie di potoroo diffusa in Australia sud-orientale. Sebbene la IUCN lo ponga tra le specie a rischio minimo, \u00e8 classificato come specie in pericolo nel Victoria (Flora Fauna Guarantee Act del 1988) e come vulnerabile nel Queensland (Nature Conservation Act del 1992) e su tutto il territorio australiano (Environment Protection and Biodiversity Conservation Act del 1999).\nA prima vista il potoroo dal naso lungo, con il suo naso appuntito e il mantello grigio-bruno, ricorda moltissimo un bandicoot, ma il fatto che si muova saltellando tenendo ripiegate sul petto le zampe anteriori rivela la sua stretta parentela con i Macropodidi. \u00c8 un marsupiale molto piccolo, lungo tra i 34 e i 38\u00a0cm e con una coda lunga tra i 15 e i 24\u00a0cm.\nDal momento che in natura viene avvistato solo di rado, la sua presenza in un luogo viene stabilita in base alle piste che costruisce nel sottobosco e alle buchette che lascia dietro di s\u00e9 quando si nutre di radici e funghi sul terreno.\nHabitat e distribuzione.\nIl potoroo dal naso lungo \u00e8 diffuso in una gran variet\u00e0 di ambienti, dalle calde foreste pluviali subtropicali e temperate alle foreste di basso fusto con un fitto sottobosco e alle brughiere costiere. Requisito principale per la sua sopravvivenza \u00e8 la presenza di un folto sottobosco dove trovare protezione e raccogliere i materiali per costruire il nido. Predilige inoltre terreni liberi dove scavare con facilit\u00e0 alla ricerca delle radici sotterranee e dei funghi di cui si nutre.\nIl suo areale ricopre in modo discontinuo una piccola area che dal Queensland meridionale si estende fino al Nuovo Galles del Sud settentrionale e al Victoria meridionale. Le sue ossa, ritrovate in un gran numero di depositi subfossili, indicano che un tempo questo marsupiale era molto pi\u00f9 diffuso di oggi.\nStoria naturale e comportamento.\nIl potoroo dal naso lungo \u00e8 un animale notturno che trascorre gran parte del tempo nascosto tra la vegetazione del sottobosco. Utilizza i lunghi artigli leggermente ricurvi dei piedi anteriori per scavare alla ricerca di cibo. Questo \u00e8 costituito da corpi fruttiferi di funghi, radici, frutti, fiori, semi, insetti e loro larve.\nQuesto potoroo gioca un importante ruolo ecologico poich\u00e9, nutrendosi di funghi, sparge le loro spore con le deiezioni. Alcuni di questi funghi crescono sulle radici delle piante del luogo e le aiutano ad assorbire i nutrienti dal suolo.\nI potoroo sono predati da dingo, gufi, cani e gatti rinselvatichiti e volpi.\nConservazione.\nIl potoroo dal naso lungo \u00e8 uno dei primi marsupiali ad essere stati descritti dai coloni europei. Sfortunatamente, questi primi incontri con la specie erano il risultato dell'espansione degli insediamenti umani che ha portato alla deforestazione di gran parte degli habitat dell'animale per far spazio a pascoli e ad altre attivit\u00e0 agricole. L'uomo ha inoltre esposto i potoroo alla predazione da parte di gatti e volpi.\nNelle aree rimanenti, inoltre, \u00e8 cambiato il regime degli incendi, che, facendosi pi\u00f9 estesi e frequenti, hanno creato una serie sparsa di boscaglie che non danno il necessario riparo ai piccoli mammiferi come il potoroo.\nAzioni di recupero.\nAttualmente sta ancora avvenendo il monitoraggio delle popolazioni di questo animale, mentre un piano di recupero \u00e8 in corso di preparazione."}
{"id": "2267953", "revid": "416175", "url": "https://it.wikipedia.org/wiki?curid=2267953", "title": "Pentesilea (Carmelo Bene)", "text": "Pentesilea la macchina attoriale - Attorialit\u00e0 della macchina \u00e8 uno spettacolo teatrale del 1989, riedito nel 1990 e nel 2000, diretto e interpretato da Carmelo Bene.\nCaratteristiche.\nCon la fine degli anni '80 Carmelo Bene tocca il vertice della sintesi del linguaggio teatrale. Siamo in piena fase della sperimentazione della \"macchina attoriale\" C.B., ormai unico \"attore\" in scena \u00e8 coadiuvato spesso e soltanto da un playback che riconduce tutto all'intimit\u00e0 dell'ascolto. La scena \u00e8 pervasa da un'atmosfera molto rarefatta e da un bianco quasi spettrale, pieno di manichini, di stoffe, merletti bianchi... Il testo, declamato e spesso bisbigliato, quasi fosse nell'impossibilit\u00e0 di potersi svelare, \u00e8 una forma di \"m\u00e9lange\" e una rivisitazione (\"scritto incidentato\") tratta da Omero, Publio Papinio Stazio e Heinrich von Kleist. La gestualit\u00e0, il \"gesto a vuoto\" acquista un'apparente predominanza...\nEdizioni.\nTeatro:\nTelevisione:\nRadio:"}
{"id": "2267979", "revid": "253269", "url": "https://it.wikipedia.org/wiki?curid=2267979", "title": "Anne Ramsey", "text": "Carriera.\nFiglia di Nathan Mobley e di Eleanor Smith (morta nel 1964), la Ramsey inizi\u00f2 la propria carriera a Hollywood negli anni settanta. Comparve insieme al marito, l'attore Logan Ramsey (da cui prese il cognome), sposato nel 1954, in cinque film, tra cui \"The Sporting Club\" e \"Meet the Hollowheads\", rispettivamente il suo primo ed il suo ultimo ruolo cinematografico.\nI suoi ruoli pi\u00f9 celebri per\u00f2 rimangono quelli della villain Mamma Fratelli nel film \"I Goonies\" (1985) di Richard Donner, per il quale vinse un Saturn Award come \"migliore attrice non protagonista\", e quello della signora Lift, la madre del personaggio interpretato da Danny DeVito nel film \"Getta la mamma dal treno\" (1987), per cui ricevette una nomination al premio Oscar alla miglior attrice non protagonista.\nMor\u00ec nel 1988 per un carcinoma dell'esofago, all'ospedale \"Motion Picture and Television Hospital\" di Los Angeles."}
{"id": "2267982", "revid": "834", "url": "https://it.wikipedia.org/wiki?curid=2267982", "title": "Mike and the Mechanics", "text": ""}
{"id": "2267992", "revid": "287204", "url": "https://it.wikipedia.org/wiki?curid=2267992", "title": "San Esteban", "text": ""}
{"id": "2267995", "revid": "775372", "url": "https://it.wikipedia.org/wiki?curid=2267995", "title": "Garibaldi (Canada)", "text": "Garibaldi era una localit\u00e0 del Canada nella Columbia Britannica, oggi abbandonata. Chiamata originariamente Daisy Lake, sorgeva lungo il fiume Cheakamus, la localit\u00e0 nacque in seguito all'apertura della linea ferroviaria BC Rail; l'ufficio postale fu aperto nel 1916. Nel 1932 fu adottato il nome di Garibaldi (anche Garibaldi Lodge e Garibaldi Townsite) nell'ambizione di sviluppare la citt\u00e0 come sede del Garibaldi Provincial Park, istituito nell'area del monte Garibaldi; la citt\u00e0 si attrezz\u00f2 anche come stazione sciistica, tanto da ospitare gare della coppa del mondo di sci alpino. Nel 1981 la regione, vulcanica, fu dichiarata inabitabile dalle autorit\u00e0 a causa dei rischi connessi all'attivit\u00e0 vulcanica nota come \"The Barrier\". Garibaldi fu cos\u00ec abbandonata."}
{"id": "2268005", "revid": "104458", "url": "https://it.wikipedia.org/wiki?curid=2268005", "title": "Daisy Lake", "text": ""}
{"id": "2268006", "revid": "104458", "url": "https://it.wikipedia.org/wiki?curid=2268006", "title": "Garibaldi Lodge", "text": ""}
{"id": "2268009", "revid": "104458", "url": "https://it.wikipedia.org/wiki?curid=2268009", "title": "Garibaldi Townsite", "text": ""}
{"id": "2268010", "revid": "410005", "url": "https://it.wikipedia.org/wiki?curid=2268010", "title": "Filippo Venuti (archeologo)", "text": "Biografia.\nEsponente di una famiglia marchionale cortonese dedita agli studi di erudizione e, soprattutto, di antiquariato, divenne canonico e, nel 1738, assieme ai fratelli Ridolfino e Niccol\u00f2 Marcello, partecip\u00f2 alla fondazione dell'Accademia Etrusca di Cortona, che riscosse ampio consenso, tanto da annoverare nel tempo tra i propri soci Montesquieu, Voltaire, Winckelmann e Bernardo Tanucci.\nDal 1739 al 1750 fu in Francia, inviatovi da Clemente XII come vicario generale dell'abbazia di Clairac (nella regione dell'Aquitania), e inizi\u00f2 a partecipare alla vita e alle iniziative culturali francesi. Revocatogli nel 1742 l'ufficio per dissidi con i gesuiti, divenne bibliotecario dell'Accademia di Bordeaux grazie all'interessamento di Montesquieu che, peraltro, lo scelse per la traduzione del \"Temple de Gnide\", uscita anonima, senza data, ma risalente al 1749 o 1750. In precedenza, aveva tradotto altre opere, fra le quali, nel 1748, il poema sulla religione di Racine.\nRientrato in Toscana, ebbe l'incarico di prevosto del Duomo di Livorno dal 1751 al 1766, prima di ritirarsi a vita privata nella sua citt\u00e0 natale. Nel 1752 promosse il periodico mensile \"Magazzino italiano d'istruzione e piacere\", che nel 1754 modific\u00f2 il nome in \"Magazzino toscano\", con il quale collabor\u00f2 fino all'ultimo numero del 1757. Nel 1753 fond\u00f2 la Societ\u00e0 botanica di Cortona e due anni pi\u00f9 tardi conobbe e aiut\u00f2 il botanico Nikolaus Joseph von Jacquin.\n\"Magna pars\" dell'edizione commentata dell\"'Encyclop\u00e9die\", pubblicata a Lucca da Ottaviano Diodati, se ne distacc\u00f2 dal IV volume del 1759, pur mantenendo un atteggiamento critico nei confronti della gerarchia cattolica.\nIl 14 giugno 1759 fu nominato \"fellow\" della \"Royal Society\"."}
{"id": "2268012", "revid": "729019", "url": "https://it.wikipedia.org/wiki?curid=2268012", "title": "San Esteban (Ilocos Sur)", "text": "San Esteban \u00e8 una municipalit\u00e0 di Quinta classe delle Filippine, situata nella Provincia di Ilocos Sur, nella Regione di Ilocos.\nSan Esteban \u00e8 formata da 10 baranggay:"}
{"id": "2268021", "revid": "110157", "url": "https://it.wikipedia.org/wiki?curid=2268021", "title": "Bootlegs &amp; B-Sides", "text": "Bootleg &amp; B-Sides \u00e8 una raccolta di Ice Cube. L'album presenta dei remix e dei b-sides di Ice Cube"}
{"id": "2268023", "revid": "124123", "url": "https://it.wikipedia.org/wiki?curid=2268023", "title": "Diego Gonz\u00e1lez Montero Justiniano", "text": ""}
{"id": "2268025", "revid": "1305772", "url": "https://it.wikipedia.org/wiki?curid=2268025", "title": "Pietro Ferraro (militare)", "text": "Biografia.\nDirigente in una azienda di componenti bellici, viene esonerato dal prestare servizio militare. Dopo l'Armistizio di Cassibile, Pietro Nenni lo mette in contatto con l'OSS statunitense e dal luglio 1944 viene paracadutato in Veneto dove attiva un ufficio informazioni formato da quattro radiotrasmittenti, con le quali vengono messi in contatto gli alleati con le forze partigiane della sul campo della Resistenza veneta. Il nome in codice della missione \u00e8 Margot Hollis.\nDopoguerra.\nDopo la liberazione ritorna alla sua attivit\u00e0 di dirigente, ha lavorato nel Cotonificio di San Giusto, diventa imprenditore della Cartiere Timavo."}
{"id": "2268026", "revid": "247222", "url": "https://it.wikipedia.org/wiki?curid=2268026", "title": "Tell me something I don't know", "text": ""}
{"id": "2268028", "revid": "287204", "url": "https://it.wikipedia.org/wiki?curid=2268028", "title": "Diego Gonzalez Montero Justiniano", "text": ""}
{"id": "2268033", "revid": "115990203", "url": "https://it.wikipedia.org/wiki?curid=2268033", "title": "Le previsioni del tempo", "text": "Le previsioni del tempo \u00e8 un saggio di divulgazione scientifica scritto da Antonio Navarra, ricercatore del CNR, in cui tratta di simulazione numerica della circolazione atmosferica e di fattibilit\u00e0 di previsioni stagionali. Il saggio approfondisce la grande impresa culturale e scientifica che da molti decenni muove i fili delle previsioni del tempo diffuse nei programmi televisivi.\nDescrizione.\nNavarra descrive le variabili fondamentali dell'atmosfera terrestre, le equazioni differenziali con una parte spaziale ed una temporale (equazione differenziale alle derivate parziali) che spiegano i fenomeni fisici in questione attraverso leggi fisiche, la griglia di punti entro la quale viene suddivisa l'atmosfera, i modelli matematici numerici di simulazione, i fenomeni diabatici e adiabatici, il trattamento dell'acqua, i moti e la temperatura, ecc.\nNavarra spiega che per realizzare previsioni del tempo bisogna disporre di un numero grandissimo di informazioni e di dati, sia locali sia globali, e quindi anche strumenti tecnologici sempre pi\u00f9 potenti; inoltre \u00e8 importante disporre di un modello statistico-storico che consenta di sopperire ai limiti del modello matematico."}
{"id": "2268039", "revid": "767487", "url": "https://it.wikipedia.org/wiki?curid=2268039", "title": "San Ildefonso (Ilocos Sur)", "text": "San Ildefonso \u00e8 una municipalit\u00e0 di Quinta classe delle Filippine, situata nella Provincia di Ilocos Sur, nella Regione di Ilocos.\nSan Ildefonso \u00e8 formata da 15 baranggay:"}
{"id": "2268041", "revid": "697352", "url": "https://it.wikipedia.org/wiki?curid=2268041", "title": "Sun Valley", "text": ""}
{"id": "2268046", "revid": "287204", "url": "https://it.wikipedia.org/wiki?curid=2268046", "title": "Japan Soccer League 1980", "text": "La stagione 1980 \u00e8 stata la sedicesima edizione della Japan Soccer League, massimo livello del campionato giapponese di calcio.\nAvvenimenti.\nIl torneo che si svolse tra il 5 aprile e il 3 novembre 1980 present\u00f2 alcune modifiche nel regolamento, riguardanti il sistema di assegnazione dei punti (fu ripristinato il sistema abolito nel 1976, con due punti per la squadra vincitrice di un incontro, zero per la perdente e uno ciascuno in caso di pareggio) e l'accesso ai play-off (ora possibile solo per le penultime classificate e la seconda della Division 2).\nIl primo raggruppamento registr\u00f2 la vittoria finale dello Yanmar Diesel, alla sua quarta affermazione nazionale. A fondo classifica la retrocessione diretta spett\u00f2 al Nissan Motors, mentre lo Yamaha Motors si salv\u00e0 sconfiggendo ai playoff il Fujitsu, classificatosi secondo in Division 2. Davanti al Fujitsu, l'Honda ottenne l'accesso diretto alla Division 1, mentre la differenza reti decret\u00f2 la retrocessione in Japan Regional League dello Yokkaichi Oil e l'accesso ai playoff del Kofu (nel corso dei quali prevalse contro il Furukawa Electric Chiba).\nClassifiche finali.\nJSL Division 1.\nLegenda:\n\u00a0\u00a0\u00a0\u00a0\u00a0 Campione del Giappone\n\u00a0\u00a0\u00a0\u00a0\u00a0 Retrocessa in Japan Soccer League Division 2 1981\nNote:\nJSL Division 2.\nLegenda:\n\u00a0\u00a0\u00a0\u00a0\u00a0 Promossa in Japan Soccer League Division 1 1981\n\u00a0\u00a0\u00a0\u00a0\u00a0 Retrocessa in Japan Regional League 1981\nNote:"}
{"id": "2268048", "revid": "110157", "url": "https://it.wikipedia.org/wiki?curid=2268048", "title": "Sun Valley (Idaho)", "text": "Sun Valley \u00e8 un comune degli Stati Uniti d'America, nella contea di Blaine, nello Stato dell'Idaho.Gli inventori di Sun Valley furono W. Averell Harrman e il conte Felix Schaffgotsch. Nell'inverno del 1936, venne inaugurata la prima stazione sciistica di Sun Valley. La cittadina di abitanti \u00e8 al centro di un noto comprensorio sciistico che si estende sui monti Bald e Dollar. In passato la stazione sciistica ha ospitato anche gare della coppa del mondo di sci alpino.\nManifestazioni.\nA Sun Valley dal 1983 si tiene ogni anno a luglio un ciclo d'incontri di una settimana, organizzato dalla banca d'affari newyorkese Allen &amp; Company, e denominato \"Allen &amp; Company Sun Valley Conference\", con lo scopo di ospitare, in genere, uomini d'affari di spicco, personaggi politici e figure di spicco in campo filantropico e culturale.\nSet cinematografico.\nNel 1950, la localit\u00e0 fu il set del film \"La Duchessa dell'Idaho\" (\"Duchess of Idaho\"), una commedia diretta da Robert Z. Leonard e interpretata da Esther Williams. Il titolo riprendeva il nome del treno che portava a Sun Valley.\nNel 2020, la localit\u00e0 diventa il set della serie TV targata Netflix \"Spinning Out\" "}
{"id": "2268054", "revid": "729019", "url": "https://it.wikipedia.org/wiki?curid=2268054", "title": "San Juan (Ilocos Sur)", "text": "San Juan \u00e8 una municipalit\u00e0 di Quarta classe delle Filippine, situata nella Provincia di Ilocos Sur, nella Regione di Ilocos.\nSan Juan \u00e8 formata da 32 baranggay:"}
{"id": "2268069", "revid": "648716", "url": "https://it.wikipedia.org/wiki?curid=2268069", "title": "Roma (pirofregata)", "text": "La Roma \u00e8 stata una pirofregata corazzata della Regia Marina.\nNome.\nLa \"Roma\" del 1869 fu la prima nave militare a portare il nome della citt\u00e0 eterna, che all'epoca della costruzione dell'unit\u00e0 non era ancora capitale d'Italia.\nSuccessivamente nella Regia Marina altre navi militari (sempre unit\u00e0 maggiori) hanno portato il nome Roma: una corazzata pluricalibro della classe Regina Elena, che prese parte alla guerra italo turca e alla prima guerra mondiale per poi essere demolita negli anni venti, ed una nave da battaglia della classe Littorio, affondata con gravi perdite umane da aerei tedeschi il 9 settembre 1943, in seguito alle vicende che seguirono l'armistizio.\nCaratteristiche e costruzione.\nImpostata nei cantieri genovesi della Foce nel febbraio 1863 su progetto del generale ispettore del Genio Navale ingegner Giuseppe De Luca, la \"Roma\" pot\u00e9 essere consegnata solo nel maggio del 1869, dopo oltre sei anni di lavori.\nLo scafo era in legno, rivestito di piastre corazzate in ferro, dello spessore di 150 millimetri alla cintura e 120 millimetri al ridotto. Oltre all'apparato motore a vapore la nave aveva due alberi a vele quadre ed uno a vele auriche (armamento velico a brigantino a palo) con circa 2.960 m2 di velatura, che successivamente avrebbe subito varie riduzioni.\nL'armamento, formato inizialmente da 17 cannoni di differenti calibri, era disposto in batteria di fiancata, soluzione pi\u00f9 antiquata di quella, a batteria centrale, adottata sulla gemella \"Venezia\".\nStoria operativa.\nIn servizio nel 1869, tre anni dopo la terza guerra d'indipendenza, la \"Roma\" non ebbe occasione di prendere parte ad operazioni militari di rilievo.\nTra il 1874 ed il 1875 la nave venne sottoposta a lavori di rimodernamento dell'armamento, che divenne composto da 11 cannoni da 250\u00a0mm.\nNel novembre del 1881 la corazzata, mentre si trovava nel porto di Napoli durante un violento uragano, ruppe gli ormeggi e venne sospinta ad urtare la pirofregata corazzata \"Principe Amedeo\", ma nessuna delle due unit\u00e0 riport\u00f2 danni rilevanti.\nNel 1890, ormai superata, la \"Roma\" cess\u00f2 il servizio di squadra e, armata con cinque pezzi da 200\u00a0mm, venne adibita come batteria galleggiante nell'ambito del sistema difensivo della piazza navale di La Spezia.\nDopo la radiazione, avvenuta il 5 maggio 1895, la vetusta pirofregata rimase a La Spezia, impiegata come deposito munizioni. Il 28 luglio 1896, durante un temporale, l'ormai ex \"Roma\" venne colpita da un fulmine e prese fuoco: per evitare un'esplosione, che avrebbe potuto avere esiti catastrofici, la vecchia nave venne silurata ed affondata nel porto spezzino.\nDopo un mese il relitto della nave venne riportato a galla ed immediatamente avviato alla demolizione nell'Arsenale di La Spezia."}
{"id": "2268070", "revid": "436907", "url": "https://it.wikipedia.org/wiki?curid=2268070", "title": "Breakout", "text": ""}
{"id": "2268071", "revid": "287204", "url": "https://it.wikipedia.org/wiki?curid=2268071", "title": "Breakout (album)", "text": ""}
{"id": "2268082", "revid": "767487", "url": "https://it.wikipedia.org/wiki?curid=2268082", "title": "Studio 3", "text": "Gli Studio 3 sono una boy band formata nel 2005 a Melzo dall'incontro con il produttore artistico Enrico \"Kikko\" Palmosi.\nStoria.\nL'esordio degli Studio 3 avviene nel 2006 con l'album \"Forse un angelo\", con il quale il gruppo vince il disco d'argento per le oltre 30.000 copie vendute.\nNel 2007 con l'album \"Lentamente\" inizia la loro esperienza live con un tour in giro per l'Italia.\nIl 2008 porta alla realizzazione dell'album \"Incontenibile\"; il singolo di lancio \"Amore incontenibile\" viene trasmesso anticipando il posizionamento dell'album:\nIl 2009 ha portato alla realizzazione di un album doppio con i loro brani di maggior successo, alcuni cantati in spagnolo e due inediti, tra cui \"Non deve mancare\", brano che ha dato il titolo all'album e che ha dato il nome alla loro tourn\u00e9e estiva del 2009.\nNel 2010 realizzano il loro quinto album dal titolo \"Respiro\". Il singolo di lancio, \"Il mio respiro (Rocio)\", viene programmato dalle radio.\nNel settembre 2010 viene lanciato il secondo estratto dall'album: \"Ti amo troppo\". Il singolo parla di amore, tema principale delle loro canzoni, ma cos\u00ec come nel precedente singolo si era dato rilievo al sound internazionale pop-latino, in questo singolo si pu\u00f2 notare il sound pop-british che accompagna il testo fin dalle prime note.\nIl 1\u00ba aprile 2011 tramite comunicato ufficiale annunciano il distacco dalla casa discografica New Music e firmano con la Rosso al Tramonto (etichetta gestita da Sabatino Salvati). Il mese successivo esce il primo singolo con la nuova etichetta, \"Scelgo te\". Il tour estivo che porta il nome dell'EP in lavorazione, \"Capitolo II\", li vede riempire le piazze di tutta Italia. Ad ottobre, esce il secondo singolo \"Voglio star con te\".\nNel maggio 2012 esce \"Occhi da lacrime\", singolo che vede la collaborazione con la cantante The Glam, cantante autrice e sassofonista italiana. Nel giugno 2012 esce il primo EP con la Rosso al Tramonto: \"Capitolo II\". L'album contiene 7 brani ed \u00e8 interamente mixato tra Milano, Londra e Stoccolma. Nel settembre 2012 esce il quarto singolo estratto dall'EP, \"Manchi tu\".\n A maggio esce il singolo che anticipa l'EP in lavorazione, \"#Sempre\", brano che basa l'intera promozione sulla moda dell\"'hashtag\" e dei \"social network\", in voga tra i giovani. Dopo tre anni di silenzio, nel 2016 per festeggiare il decennale tornano con un nuovo singolo \"Siamo ancora qua\",questa volta a produrli e di nuovo la NEW MUSIC casa discografica che li lanci\u00f3 anni prima , seguito da un tour estivo che li ha portati in giro per il sud Italia. Nell'estate 2017 arriva il nuovo singolo \"Siamo noi\", seguito un anno dopo dal singolo \"Stupendo\"; prodotto dallo storico Kikko Palmosi insieme ai Fratelli Cosentino, sotto l'etichetta discografica Gadai Music.\nGli Studio 3 scrivono integralmente musiche e testi delle loro canzoni."}
{"id": "2268089", "revid": "339392", "url": "https://it.wikipedia.org/wiki?curid=2268089", "title": "Otello (Carmelo Bene)", "text": ""}
{"id": "2268090", "revid": "1543377", "url": "https://it.wikipedia.org/wiki?curid=2268090", "title": "Casa Osservatorio", "text": "La Casa Osservatorio (in inglese \"Observatory House\") fu un osservatorio astronomico situato a Slough, in Inghilterra; fu costruito, gestito ed utilizzato dall'astronomo William Herschel e da sua sorella Caroline. Era la sede del famoso \"40-foot telescope\".\nL'edificio era situato in Windsor Road, nei cui pressi si trovava anche un piccolo cottage in cui Herschel si trasfer\u00ec il 3 aprile 1786; qui nacque suo figlio John e qui mor\u00ec l'astronomo il 25 agosto 1822.\nL'osservatorio fu poi smantellato per volere di John nel 1840; del telescopio restano solamente lo specchio originale ed una sezione da 3 metri del tubo. Al suo posto oggi si trova un monumento in quella che \u00e8 stata ribattezzata \"Herschel Street\", molto vicino alla posizione originaria del telescopio.\nIl telescopio era anche rappresentato nello stemma araldico di Herschel.\nIl telescopio.\nIl \"40-foot telescope\", noto anche come \"Great Forty-Foot telescope\", fu costruito tra il 1785 ed il 1789 grazie allo stanziamento di 4000 sterline da parte di re Giorgio III. Si trattava di un telescopio riflettore costituito da un tubo di ferro, della lunghezza di 12 m, alla base del quale era assemblato uno specchio concavo da 120\u00a0cm di diametro; il rapporto focale risultava cos\u00ec di f/10.\nLa prima osservazione col telescopio fu condotta nel 1787, quando il telescopio, ancora in costruzione, fu puntato verso la Nebulosa di Orione. Lo strumento permise di scoprire Encelado e Mimas, satelliti naturali di Saturno. Tuttavia, nonostante le eccezionali dimensioni, il telescopio non port\u00f2 dei sostanziali miglioramenti nelle osservazioni rispetto ai telescopi pi\u00f9 modesti sino ad allora utilizzati; l'ultima osservazione con lo strumento fu condotta nel 1815.\nPer 50 anni fu il telescopio pi\u00f9 grande del mondo, sino al suo smantellamento nel 1840 da parte del figlio di William Herschel, John Herschel, di ritorno dalla sua campagna osservativa in Sudafrica; durante la fase di smontaggio fu tenuta una piccola cerimonia per commemorare l'avvenimento.\nIl telescopio di Herschel fu superato in dimensioni nel 1845 dal grande riflettore da 1,8 m di diametro costruito da William Parsons."}
{"id": "2268095", "revid": "1699560", "url": "https://it.wikipedia.org/wiki?curid=2268095", "title": "Jeremy Brett", "text": "Biografia.\nJeremy Brett nacque a Berkswell, nella contea del Warwickshire, da una famiglia di nobili origini, discendente dai Lord Lieutenant del Warwickshire. In giovent\u00f9 dovette abbandonare gli studi tradizionali a causa di una grave forma di dislessia, ma ci\u00f2 non gli imped\u00ec di frequentare poi la Central School of Speech and Drama di Londra. L'esordio come attore professionista avvenne nel 1954 al Library Theatre di Manchester. Nel 1956 debutt\u00f2 all'Old Vic in una commedia di Shakespeare, \"Troilo e Cressida\", che gli apr\u00ec le porte del teatro shakespeariano, fino ad arrivare a Broadway a rappresentare il \"Riccardo III\" e al Royal National Theatre nella compagnia di Laurence Olivier, dove recit\u00f2 nel \"Mercante di Venezia\" nel ruolo di Bassanio a fianco dello stesso Olivier (Shylock) e Joan Plowright (Porzia).\nNel 1967, i produttori cinematografici Harry Saltzman e Albert R. Broccoli pensarono a Brett come sostituto di Sean Connery per il nuovo film su James Bond, \"Agente 007 - Al servizio segreto di Sua Maest\u00e0\", ma poi la scelta cadde sull'attore australiano George Lazenby, e anche per il successivo film, \"Vivi e lascia morire\" (1973), gli fu fatta un'audizione, ma il ruolo di Bond and\u00f2 a Roger Moore. Sul grande schermo Brett partecip\u00f2 comunque a diverse pellicole di rilievo, come \"Guerra e pace\" (1956) e \"My Fair Lady\" (1964), a fianco di Rex Harrison e Audrey Hepburn. Per il piccolo schermo da citare il ruolo di D'Artagnan in un adattamento televisivo del romanzo \"I tre moschettieri\" (1966), e il ruolo di Danilo in un altro adattamento televisivo dell'operetta \"La vedova allegra\" (1968).\nNel 1958 spos\u00f2 l'attrice Anna Massey, figlia dell'attore canadese Raymond Massey, dalla quale nel 1959 ebbe un figlio, David Huggins, che diverr\u00e0 un noto fumettista, illustratore e romanziere inglese, nonch\u00e9 attore come i genitori. Nel 1962 la Massey chiese il divorzio dopo che il marito l'aveva lasciata per un uomo. Curiosamente lavorarono assieme per la prima volta, diversi anni dopo la separazione, nel 1979, per la BBC Television, nel rifacimento del film di Alfred Hitchcock, \"Rebecca - La prima moglie\". Tra il 1969 e il 1976 Brett fu impegnato in una relazione con l'attore Gary Bond, mentre nella seconda met\u00e0 degli anni sessanta ebbe una relazione con Paul Shenar. Nel 1976 si rispos\u00f2 con Joan Sullivan Wilson, che mor\u00ec di cancro il 4 luglio 1985, poco dopo che l'attore aveva finito di girare la morte di Holmes nell'episodio \"Il problema finale\". Questo evento scosse Brett al punto che le riprese della terza serie Granada, \"Il ritorno di Sherlock Holmes\", subirono un forte rallentamento. Sul set egli divenne sempre pi\u00f9 maniacale nell'interpretazione di Holmes e le sue eccessive variazioni di umore si fecero sempre peggiori e frequenti. Affetto da disturbo bipolare (psicosi maniaco-depressiva), nel 1986 fu ricoverato in una clinica psichiatrica. Successivamente, nel 1991, Brett lavor\u00f2 con l'attore Daniel Massey, fratello di Anna, in un episodio della serie televisiva \"Le avventure di Sherlock Holmes\", \"L'enigma di Thor Bridge\", per la Granada Television.\nSofferente anche di problemi cardiaci (il suo cuore era il doppio della dimensione normale), Brett aveva difficolt\u00e0 di respirazione e sul set necessitava di una maschera di ossigeno. \"\u00abMa, miei cari, lo spettacolo deve andare avanti\u00bb\", era il suo unico commento. La funzionalit\u00e0 delle sue valvole cardiache era stata segnata dalla febbre reumatica contratta sin da bambino. Mor\u00ec nel 1995, a soli 61 anni, nella sua residenza londinese di Clapham, per insufficienza cardiaca. In quel periodo era impegnato nelle riprese dell'ultima serie televisiva \"Le memorie di Sherlock Holmes\", che furono sospese. Nel penultimo episodio della serie andato in onda, \"La pietra di Mazarino\", Brett apparve solo in un cameo, sostituito nelle indagini da Charles Gray nei panni di Mycroft, fratello di Sherlock.\nIl 12 settembre 2015, nel ventesimo anniversario della morte di Brett, si \u00e8 tenuta una celebrazione nel parco di Clapham Common a Londra. Erano presenti molti fan, oltre che David Burke, attore che imperson\u00f2 Watson nella serie \"Le avventure di Sherlock Holmes\". Sulla panchina dedicata a Brett, su cui fra l'altro \u00e8 presente anche una targa, sono state poste rose e si \u00e8 tenuto un discorso commemorativo.\nSherlock Holmes.\nLa consacrazione di Brett avvenne grazie all'interpretazione nella serie televisiva \"Le avventure di Sherlock Holmes\", andata in onda dal 1984 al 1994, per la quale la critica lo consider\u00f2 l'erede naturale, se non superiore, a Basil Rathbone. Il giornalista Mel Gussow del \"The New York Times\", in un articolo, defin\u00ec Brett la reincarnazione del personaggio immaginato da Arthur Conan Doyle.\nIn una delle sue ultime interviste Brett dichiarava: \"Holmes \u00e8 la parte pi\u00f9 difficile che abbia mai impersonato, pi\u00f9 difficile di Amleto e Macbeth. Holmes \u00e8 diventato il lato oscuro della Luna per me. Lui \u00e8 volubile e solitario e io sono invece socievole e gregario. Ci\u00f2 \u00e8 divenuto per me troppo pericoloso.\".\nProdotta dalla Granada Television, furono girati 41 episodi tra il 1984 e il 1994, suddivisi in quattro serie:\nNel ruolo del Dottor Watson si alternarono gli attori David Burke e Edward Hardwicke, figlio del celebre Sir Cedric Hardwicke. Mentre nel ruolo di Mycroft, fratello di Holmes, fu scelto l'attore Charles Gray, che aveva gi\u00e0 interpretato il ruolo nel 1976 nel film \"\"\nInfluenza culturale.\nNel suo album Human Encounter (Incontro Umano) (2011) Salim Ghazi Saeedi ha dedicato a Jeremy Brett una canzone intitolata \"For Jeremy, Embodying the Mastermind\" (Per Jeremy, che incarna la mente superiore)."}
{"id": "2268098", "revid": "121837", "url": "https://it.wikipedia.org/wiki?curid=2268098", "title": "Telescopio di William Herschel", "text": ""}
{"id": "2268099", "revid": "121837", "url": "https://it.wikipedia.org/wiki?curid=2268099", "title": "40-foot telescope", "text": ""}
{"id": "2268106", "revid": "121837", "url": "https://it.wikipedia.org/wiki?curid=2268106", "title": "Great Forty-Foot", "text": ""}
{"id": "2268108", "revid": "110157", "url": "https://it.wikipedia.org/wiki?curid=2268108", "title": "Pet\u0159vald", "text": "Pet\u0159vald (in polacco \"Pietwa\u0142d\", in tedesco \"Peterswald\") \u00e8 una citt\u00e0 della Repubblica Ceca facente parte del distretto di Karvin\u00e1, nella regione della Moravia-Slesia."}
{"id": "2268112", "revid": "1305772", "url": "https://it.wikipedia.org/wiki?curid=2268112", "title": "Kingwood", "text": ""}
{"id": "2268115", "revid": "111149", "url": "https://it.wikipedia.org/wiki?curid=2268115", "title": "Distanza fra due rette nello spazio", "text": ""}
{"id": "2268116", "revid": "767487", "url": "https://it.wikipedia.org/wiki?curid=2268116", "title": "The Lurkers", "text": "I The Lurkers sono un gruppo punk di Londra, il primo gruppo in assoluto a pubblicare con la Beggars Banquet Records."}
{"id": "2268118", "revid": "124041523", "url": "https://it.wikipedia.org/wiki?curid=2268118", "title": "People Mover di Venezia", "text": "Il People Mover di Venezia \u00e8 il sistema di trasporto pubblico ettometrico di tipo \"people mover\", che collega l'isola del Tronchetto a piazzale Roma, passando per la cosiddetta zona Marittima. \u00c8 entrato in funzione il 19 aprile 2010.\nIl \"people mover\" ha velocizzato notevolmente il tempo di percorrenza tra il Tronchetto e piazzale Roma (a piedi si impiegano circa 20 minuti, in vaporetto 10, con l'autobus precedente al \"people mover\" 3, con il \"people mover\" 4), anche in virt\u00f9 della frequenza delle corse (ogni 10 minuti dalle 7.10 alle 22.50), ed \u00e8 caratterizzato inoltre dall'economicit\u00e0 per i viaggiatori che non possiedono la Carta Venezia (non si applica infatti la tariffa differenziata prevista per i mezzi di navigazione dell'azienda di trasporto pubblico). Inoltre \u00e8 previsto che, grazie anche ad altri lavori, il \"people mover\" aiuti a ridefinire l'organizzazione delle porte di accesso automobilistico a Venezia.\nTecnologia.\nIl \"people mover\" di Venezia \u00e8 formato da un'infrastruttura sopraelevata (dai 5 ai 7 metri), formata da due piastre lisce (nella fermata centrale della Marittima le piastre diventano quattro, due per direzione, per permettere l'incrocio tra i convogli che percorrono tragitti inversi), sulle quali scorrono, trainati da un sistema a fune, i convogli Doppelmayr Cable Car, dotati di ruote gommate. Le ruote portanti hanno l'asse orizzontale, le ruote guida hanno l'asse verticale. Sono utilizzate ruote gommate per ridurre al minimo l'inquinamento acustico. La fune \u00e8 del tipo detto Jota ed \u00e8 realizzata in acciaio speciale. Lo scartamento tra le due piastre \u00e8 di .\nIl dislivello tra i due estremi \u00e8 di e tutto il percorso ha una pendenza inferiore al 5%, tranne che nel tratto di attraversamento del canale del Tronchetto con un ponte di con una pendenza del 6,2%.\nI convogli (consegnati al gestore il 4 settembre 2009), automatici e quindi senza conducente a bordo, sono gestiti da una sala operativa ubicata al Tronchetto; sono composti da 4 vagoni con una capacit\u00e0 complessiva di 200 passeggeri (o 168 passeggeri pi\u00f9 8 carrozzine, 2 per vagone) e possono raggiungere una velocit\u00e0 massima di .\n\u00c8 il primo sistema di questo tipo in Europa.\nIl \"people mover\" \u00e8 stato progettato per trasportare fino 3.200 passeggeri all'ora per direzione.\nCosti e imprese.\nI costi stimati per quest'opera pubblica, progettata dal veneziano Francesco Cocco, erano previsti in (IVA esclusa) erogati dall'ASM (societ\u00e0 del Comune di Venezia, che ha contratto un mutuo a tale scopo) e da un finanziamento ministeriale (legge 211/92 \"Interventi nel settore dei sistemi di trasporto rapido di massa\"). Il costo finale \u00e8 stato invece di , 13,41 milioni a carico dell'ASM, a causa di inattesi lavori ai sottoservizi e di bonifica.\nDoppelmayr Italia ha realizzato gli impianti tecnologici della parte funiviaria, mentre l'ATI (composta dalle ditte SACAIM SpA, SICOP Srl e la stessa Doppelmayr) si \u00e8 occupata delle opere civili.\nStoria.\nNel 1996 viene inserita nel \"Piano guida per la riorganizzazione di piazzale Roma, Tronchetto e Marittima\" la proposta di un collegamento sopraelevato tra le 3 zone. Il tracciato definitivo viene approvato nel dicembre del 2000 e inserito come variante del piano urbanistico per la citt\u00e0 antica. Alla fine del 2001 viene elaborato un \"Accordo Quadro\", esaminato nell'anno successivo, tra i vari enti coinvolti: Comune, Regione, Soprintendenza ai beni architettonici, Ferrovie dello Stato e Autorit\u00e0 portuale.\nL'ASM (azienda del Comune di Venezia che si occupa delle attivit\u00e0 riconducibili ai servizi pubblici locali in materia di gestione dei servizi ausiliari al traffico e della mobilit\u00e0) nel 2002 riceve l'incarico di progettare e realizzare il \"people mover\". Successivamente la Regione chiede il parere della Commissione di Salvaguardia la quale esprime parere negativo alla variante nel gennaio 2003.\nIl parere viene prima ritirato nel giugno successivo e il mese dopo diventa positivo. Nel dicembre del 2004 \u00e8 stato approvato il progetto definitivo ed \u00e8 stata avviata la procedura per affidare i lavori tramite gara.\nIl Consiglio di Stato, nell'estate 2009, ha dichiarato legittima l'assegnazione dei lavori, in seguito a bando di gara, all'ATI Doppelmayr-Sacaim-Sicop respingendo, anche in appello, il ricorso dell'altra ATI Leitner-Cidonio. I lavori sono iniziati nel 2007 e l'inaugurazione \u00e8 avvenuta il 19 dicembre 2009, con un ritardo di 1 anno circa a causa di lavori ai sottoservizi e di bonifica non previsti, che hanno comportato anche un aggravio di costi.\nNel frattempo sono stati eseguiti i collaudi a cura dell'USTIF. L'effettiva entrata in esercizio commerciale del \"people mover\" era prevista, dopo i collaudi, per marzo 2010; in realt\u00e0 \u00e8 slittata, prima al 12 aprile 2010, poi al 19 dello stesso mese a causa del protrarsi delle verifiche a cura dell'USTIF.\nImpatto visivo.\nTra piazzale Roma e la fermata della Marittima l'infrastruttura passa accanto alla chiesa di Sant'Andrea della Zirada, risalente al XIV secolo, e ci\u00f2 ha generato diverse critiche a causa dell'elevata altezza della struttura (circa 5-7 metri), che compromette la zona della facciata con l'invadente infrastruttura (che passa alla sinistra del perimetro della chiesa), e in particolare del passaggio dei convogli.\nNon sono state mosse altre critiche, poich\u00e9 nelle zone interessate dall'infrastruttura ci sono per lo pi\u00f9 parcheggi multipiano o aree dismesse.\nPercorso e fermate.\nIn tutto il percorso sono presenti due ponti a scavalco dei canali del Tronchetto e di Santa Chiara. Il ponte a scavalco del canale Tronchetto \u00e8 lungo 180 metri ed \u00e8 a tre campate.\nLo stile delle fermate \u00e8 caratterizzato da una foggia curvilinea e moderna di ferro e vetro trasparente.\nL'utilizzo, per le fermate, di legno (per la pavimentazione), acciaio (per l'ossatura) e vetro (per la copertura), secondo l'architetto Francesco Cocco serve a evocare un volo di gabbiano e la struttura dei molluschi, chiamati in veneziano \"gar\u00faxoli\" (\"Hexaplex trunculus\").\nTutte le fermate sono dotate di impianti di diffusione sonora automatici, di impianti citofonici per le comunicazioni ai passeggeri e al personale di servizio e di un sistema di telecamere a circuito chiuso (TVCC).\nNelle fermate sono presenti ascensori (dimensionati per le carrozzine) e scale mobili.\nL'accesso tra il piano delle stazioni e i convogli avviene a raso.\nNelle fermate sono inoltre presenti separazioni fisiche di vetro tra la via di corsa del \"people mover\" e la zona aperta al pubblico (porte di banchina). Infatti sono presenti porte scorrevoli che si aprono solo in presenza dei veicoli del \"people mover\" fermi nelle stazioni. Grazie al sistema automatico si ottiene quindi un accostamento preciso e costante tra le porte del \"people mover\" e le porte scorrevoli delle fermate. Sono presenti altre porte d'emergenza con maniglie antipanico.\nNelle fermate del Tronchetto e di Piazzale Roma i flussi degli arrivi e delle partenze sono separati.\nTronchetto.\nLa stazione del Tronchetto funziona da stazione motrice per il sistema a fune.\nLa zona del Tronchetto attualmente ospita un parcheggio multipiano, pi\u00f9 economico rispetto ai parcheggi presenti a piazzale Roma. Il progetto prevede per il Tronchetto un notevole sviluppo con la costruzione di edifici commerciali, direzionali e logistici.\nMarittima.\nLa fermata della Marittima funziona da stazione di incrocio per i convogli e le rotaie in questa fermata sono quindi 4.\nLa fermata \u00e8 entrata in funzione il 5 giugno 2010.\nAttualmente nella zona della Marittima attraccano le navi traghetto per la Grecia e la Turchia e le grandi navi da crociera. Verr\u00e0 realizzato un nuovo parcheggio multipiano progettato da Mauro Galantino. I lavori del multipiano, assieme alla costruzione di un albergo per i crocieristi e di un grande parco pubblico, dovrebbero iniziare nel 2010.\nPiazzale Roma.\nLa stazione di Piazzale Roma funziona da stazione tenditrice per il sistema a fune.\nAttualmente piazzale Roma \u00e8 il principale accesso automobilistico alla citt\u00e0 lagunare, con 3 grandi parcheggi multipiano e diversi altri parcheggi e con tutti i capolinea degli autobus urbani e extraurbani. Il progetto prevede un ridimensionamento di piazzale Roma a favore del Tronchetto.\nDa piazzale Roma si pu\u00f2 raggiungere la citt\u00e0 pedonale anche attraverso il ponte della Costituzione, progettato da Santiago Calatrava.\nGestione.\nL'infrastruttura e i convogli del \"people mover\" sono di propriet\u00e0 del Comune, mentre la gestione del \"people mover\" \u00e8 affidata all'AVM S.p.A (azienda del Comune di Venezia che si occupa delle attivit\u00e0 riconducibili ai servizi pubblici locali in materia di gestione dei servizi ausiliari al traffico e della mobilit\u00e0) per 40 anni per recuperare l'investimento."}
{"id": "2268124", "revid": "125192558", "url": "https://it.wikipedia.org/wiki?curid=2268124", "title": "Incertezza", "text": "L'incertezza \u00e8 il termine utilizzato in diversi significati in un certo numero di ambiti, tra cui filosofia, fisica, statistica, economia, finanza, assicurazione, psicologia, sociologia, ingegneria e scienza. Esso si applica alle previsioni di eventi futuri o per l'ignoto.\nDefinizione.\nNel suo lavoro \"Risk, Uncertainty, and Profit\" l'economista Frank Knight ha stabilito l'importante distinzione tra rischio, e incertezza:\nAnche se i termini sono utilizzati generalmente in vari modi e contesti, molti specialisti nella teoria decisionale, in statistica e in altri settori hanno definito quantitativi di incertezza e di rischio pi\u00f9 specificamente. Doug Hubbard definisce incertezza e di rischio come:\nCi sono diversi altri significati di incertezze e decisioni che includono un pi\u00f9 ampio senso di incertezza e di come essa dovrebbe essere affrontata da una prospettiva etica: \nAd esempio, se non si sa se domani piover\u00e0, si ha una situazione di incertezza. Se si applica la probabilit\u00e0 di risultati possibili utilizzando le previsioni del tempo o anche solo una valutazione calibrata della probabilit\u00e0, si quantifica l'incertezza.\nSupponiamo che si quantifichi l'incertezza con il 90% di possibilit\u00e0 di sole. Se si sta pianificando un grande, costoso, evento all'aperto per l'indomani, si presenta un rischio del 10% di probabilit\u00e0 di pioggia la quale non sarebbe auspicabile. Inoltre, se si trattasse di un evento d'affari e si perdessero 100.000 \u20ac con la pioggia, allora si pu\u00f2 quantificato il rischio (il 10% di possibilit\u00e0 di perdere 100.000 \u20ac). Queste situazioni possono essere rese ancora pi\u00f9 realistiche quantificando pioggia vs pioggia pesante; il costo dei ritardi vs definitiva cancellazione, ecc.\nSi potrebbe rappresentare il rischio di questo esempio come \"perdita di opportunit\u00e0 attese\" (EOL) o la possibilit\u00e0 di perdita, moltiplicato per l'importo delle perdite (10% x \u20ac 100.000 = \u20ac 10.000). Questo \u00e8 utile se l'organizzatore della manifestazione \u00e8 \"neutrale al rischio\" ma la maggior parte delle persone non lo sono. La maggior parte sarebbero disposti a pagare un premio al fine di evitare la perdita. Una compagnia di assicurazioni, ad esempio, calcolerebbe uno EOL, come premio minimo, per qualsiasi copertura assicurativa, per poi aggiungere altri costi operativi e di profitto. Dal momento che molte persone sono disposte ad acquistare l'assicurazione per molte ragioni, quindi chiaramente l'EOL da solo non \u00e8 il valore percepito dell'evitare il rischio.\nLa Vaghezza o l'ambiguit\u00e0 sono talvolta descritte come \"incertezza di secondo ordine\", dove c'\u00e8 anche l'incertezza circa le definizioni di stati o esiti incerti. La differenza qui \u00e8 che questa incertezza circa le definizioni e concetti umani non \u00e8 un fatto oggettivo di natura. \u00c8 stato affermato che l'ambiguit\u00e0, per\u00f2, \u00e8 sempre evitabile, mentre l'incertezza (di \"primo ordine\") non \u00e8 necessariamente evitabile.\nL'incertezza pu\u00f2 essere semplicemente una conseguenza di una mancanza di conoscenza dei fatti ottenibili. Cio\u00e8, si pu\u00f2 essere incerti se il modello di un nuovo razzo funzioni, ma questa incertezza pu\u00f2 essere rimossa con ulteriori analisi e con la sperimentazione. A livello subatomico, tuttavia, l'incertezza pu\u00f2 essere un elemento fondamentale e inevitabile di propriet\u00e0 dell'universo. In meccanica quantistica, la principio di indeterminazione di Heisenberg pone dei limiti su quanto un osservatore potr\u00e0 mai conoscere sulla posizione e sulla velocit\u00e0 di una particella. Questo potrebbe non essere solo l'ignoranza di fatti potenzialmente ottenibili, ma che non vi sia alcun fatto da trovare. Vi \u00e8 una polemica in fisica, come se tale incertezza sia un'irriducibile propriet\u00e0 della natura, o se ci sono \"variabili nascoste\" che descrivono lo stato di una particella, anche pi\u00f9 esattamente di quanto consenta il principio di indeterminazione di Heisenberg.\nIncertezza esistenziale.\nUn aspetto dell'incertezza che nel XX secolo si \u00e8 andato sempre pi\u00f9 affermandosi \u00e8 l'incertezza che riguarda la stessa esistenza, toccando aspetti della vita fra cui la stessa sopravvivenza includendo timore della perdita di lavoro e disoccupazione giovanile, salute e approvvigionamento delle risorse essenziali per la stessa esistenza. Un aspetto singolare inoltre riguarda \"la percezione\" stessa dell'incertezza in quella che il sociologo Zygmunt Bauman definisce societ\u00e0 liquida Bauman spiega la postmodernit\u00e0 usando le metafore di modernit\u00e0 liquida e solida. Nei suoi libri sostiene che l'incertezza che attanaglia la societ\u00e0 moderna deriva dalla trasformazione dei suoi protagonisti da produttori a consumatori. In particolare, facendo corrispondere concetti quali consumismo e reazione di rifiuti umani, \"globalizzazione\" e \"industria della paura\", lo smantellamento delle sicurezze e una vita liquida sempre pi\u00f9 frenetica e costretta ad adeguarsi alle attitudini del gruppo per non sentirsi esclusa.\nRiprendendo i temi di Bauman il filosofo Costantino Esposito nel discorso principale del Meeting per l'amicizia fra i popoli 2011 parl\u00f2 dell'incertezza come \"percezione\" e \"condizione\" di \"uno stato diffuso, costante del nostro tempo \"\n parafrasando poi lo stesso discorso fatto da Bauman ad un Festival della filosofia del 2010 che aveva asserito come tutta la cultura moderna era nata con la promessa di sfidare, in una \"guerra totale di logoramento\" il \"mostro policefalo\" che era l'incertezza e dopo aver compreso la necessit\u00e0 di sottoporre il mondo a \u00abuna nuova gestione esclusivamente umana \"indirizzata a chiudere i conti una volta per tutte con i pi\u00f9 terribili demoni dell'incertezza: la contingenza, la casualit\u00e0, la mancanza di chiarezza, l'ambivalenza, l'indeterminazione e l'imprevedibilit\u00e0\" cosa che avrebbe permesso di non far dipendere pi\u00f9 la felicit\u00e0 degli uomini \"dai colpi di fortuna\", \"n\u00e9 di attenderla come un dono del cielo\", ma di conquistarla come \"il prodotto di una programmazione fondata sulla conoscenza scientifica e sulle sue applicazioni tecnologiche\". disse:\nMisurazione.\nIn metrologia l'incertezza o margine di errore di una misurazione \u00e8 riportata dando un intervallo di valori che \u00e8 probabile racchiudano il valore giusto.\nApplicazioni.\nDiversi sono i campi di applicazione dell'incertezza:"}
{"id": "2268131", "revid": "1543377", "url": "https://it.wikipedia.org/wiki?curid=2268131", "title": "Le pietre della luna", "text": "Le pietre della luna \u00e8 un romanzo di Marco Buticchi, pubblicato da Longanesi nel 1997.\n\u00c8 il primo romanzo della serie che vede come protagonisti l'agente del Mossad Oswald Breil e l'archeologa italiana Sara Terracini. Ambientato in epoche diverse, deve il suo titolo a tre statuette d'oro, dette appunto \"pietre della luna\", risalenti alla Roma del primo secolo d.C. e che, tra furti e ritrovamenti, giungono fino all'epoca odierna.\nIl libro ha avuto numerose ristampe ed \u00e8 stato tradotto in tedesco e in spagnolo. Ha venduto copie in Italia e all'estero. \nTrama.\nLa vicenda si dipana in diverse epoche temporali.\nI secolo d.C.. Durante una battaglia nel fronte germano, il legionario Giunio da Luna salva la vita al suo tribuno Marzio: da quel giorno fra i due si instaura una sincera amicizia, che porta la carriera del legionario a salire rapidamente, causando il rancore del tribuno Sestilio e del senatore Menenio. Condannato a morte con la (falsa) accusa di aver rubato il bottino di guerra, viene graziato grazie alla bella vestale Clelia. La famiglia di Giunio possiede da generazioni tre statuette d'oro raffiguranti tre fasi lunari, chiamate \"Pietre della Luna\". Dopo varie vicissitudini, fra tradimenti, fughe, omicidi, complotti e riabilitazioni i due infine si sposano.\nXVII secolo. Sono anni di dominazione spagnola nelle Americhe meridionale e centrale. I galeoni \"Santa Esmeralda\" e \"Nuestra Se\u00f1ora de Atocha\" hanno il compito di trasportare in patria immense ricchezze sia saccheggiate ai nativi che fornite dalle miniere, ricchezze che andranno a rifornire le disastrate finanze spagnole, dissanguate da decenni di guerre contro inglesi e olandesi. Nella \"Santa Esmeralda\" \u00e8 imbarcato come cappellano il frate Pietro di Marzio, discendente di Giunio e Clelia; il frate ha con s\u00e9 le Pietre della Luna. Spinto da una premonizione, decide di ricopiare e tradurre i rotoli di pergamena che Giunio scrisse per ricordare ai discendenti la sua storia, e di mettere al sicuro in un monastero i quattro volumi con la traduzione. Dopo un ammutinamento e una tempesta tropicale, la \"Santa Esmeralda\" e la \"Atocha\" colano a picco. Il frate e alcuni altri si salvano naufragando su un'isola caraibica e venendo successivamente recuperati dalla flotta spagnola. \n1945, Berlino. Con i sovietici alle porte, all'astronomo Leonard Speitz vengono requisiti dalle SS tutti i documenti con tutte le sue scoperte, che vengono imbarcati assieme ad oggetti (fra i quali le Pietre della Luna, venute in possesso di Hitler grazie al ritrovamento della \"S. Esmeralda\" nel 1927 da parte di un industriale tedesco che si vendette al regime nazista) e documenti del F\u00fchrer nel sommergibile \"U115\", il quale verr\u00e0 successivamente affondato dalla Marina britannica nel Mare del Nord.\n1995-96. Durante il recupero del sommergibile della seconda guerra mondiale \"U115\" vengono riportati alla luce, dopo numerosi tentativi ostacolati da alcuni attentati, le Pietre della Luna assieme a dei documenti di vitale importanza che portano alla scoperta di un asteroide in rotta di collisione con la Terra. Oswald Breil, interessato a scoprire il vero destino di Hitler, dovr\u00e0 battersi per la salvezza dell'umanit\u00e0 contro una Societ\u00e0 segreta, la \"Lobby di Trafalgar\", il cui capo Robert Rustom (presidente della compagnia petrolifera su una cui piattaforma si svolge il recupero del sottomarino) si suicida dopo essere strato smascherato. Con l'aiuto del colonnello della NASA Kevin Dimarzio, della scienziata e scrittrice Laura Joanson e dell'agente della CIA Pete Dayle, Breil si ritrova a districare un mistero bimillenario. Dimarzio, essendo discendete diretto di Giuno e di fratello Pietro, \u00e8 in possesso dei quattro volumi scritti dal frate, che lascia a Laura prima di imbarcarsi nello Space Shuttle con la missione di deviare l'asteroide con l'ausilio di armi nucleari americane e sovietiche. La scienziata consegna i volumi a Breil che li affida alla dott.ssa Sara Terracini per il restauro e la traduzione. Lo scopo di Breil \u00e8 rintracciare il misterioso nuovo capo della Lobby di Trafalgar (che nacque dopo aver salvato il F\u00fchrer per mantenere il segreto) che con un colpo di scena si sveler\u00e0 nelle pagine finali del romanzo."}
{"id": "2268133", "revid": "767487", "url": "https://it.wikipedia.org/wiki?curid=2268133", "title": "A proposito di &quot;Arden of Feversham&quot;", "text": "A proposito di \u201cArden of Feversham\u201d \u00e8 un cortometraggio, attualmente irreperibile, del 1968 diretto e interpretato da Carmelo Bene. Presso la Cineteca Nazionale \u00e8 stato individuato il negativo privo di colonna sonora.\nTrama.\nTre attori inscenano l'opera elisabettiana \"Arden of Feversham\". Thomas Arden \u00e8 un uomo dispotico che si \u00e8 fatto da s\u00e9, ricco e potente. La moglie, Alice, non lo sopporta pi\u00f9 e progetta una congiura ai suoi danni assieme all'amante segreto Mosby. Viene prestabilito dai due il giorno e le circostanze in cui Thomas avrebbe dovuto essere assassinato. L'omicidio ha buon fine, ma presto Alice e Mosby vengono scoperti e puniti severamente in processo."}
{"id": "2268135", "revid": "2045956", "url": "https://it.wikipedia.org/wiki?curid=2268135", "title": "Antonio Mongitore", "text": "Biografia.\nCanonico del capitolo della cattedrale di Palermo, fu anche un prolifico scrittore. La sua produzione letteraria \u00e8 principalmente orientata ad argomenti riguardanti l'ambito siciliano in genere, ma si dedic\u00f2 anche all'agiografia con le storie di alcuni santi. Fu consultore e qualificatore del Sant'Uffizio e alla sua morte venne sepolto nella chiesa di San Domenico a Palermo. Il suo nome divenne famoso a Roma dove fu soprannominato \"Rosciano\" e a Lipsia, dove il suo nome venne fatto negli atti degli eruditi del 1702."}
{"id": "2268139", "revid": "339392", "url": "https://it.wikipedia.org/wiki?curid=2268139", "title": "A proposito di Arden of Feversham", "text": ""}
{"id": "2268140", "revid": "729795", "url": "https://it.wikipedia.org/wiki?curid=2268140", "title": "Locomotiva Siemens ES 64 F4", "text": "La Siemens ES 64 F4 \u00e8 una locomotiva a trazione elettrica quadricorrente prodotta dalla divisione ferroviaria dell'azienda tedesca Siemens AG.\nStoria.\nLe locomotive ES 64 F4 \"EuroSprinter\" sono state progettate e costruite da Siemens alla fine degli anni novanta con l'obiettivo di realizzare un rotabile di trazione atto all'uso su reti differenti.\nEsemplari di tale gruppo sono stati forniti in numero di 100 unit\u00e0 alle ferrovie tedesche (DB), da cui proviene la classificazione come gruppo 189, poi adottata in tutta Europa, alle ferrovie austriache (OBB) e alle Ferrovie Federali Svizzere (SBB), e ulteriori 45 unit\u00e0 alla societ\u00e0 Dispolok, poi MRCE, per il leasing verso altre imprese ferroviarie fra cui alcune societ\u00e0 italiane.\nVerso la fine del 2006 26 locomotive del gruppo \"Baureihe 189\" delle ferrovie tedesche sono state attrezzate per l'interoperabilit\u00e0 piena mediante l'installazione del sistema europeo ERTMS; la trasformazione \u00e8 avvenuta a cura di un consorzio Siemens-Alstom.\nCaratteristiche.\nLa ES 64 F4 \u00e8 una locomotiva elettrica progettata espressamente per il traino di treni merci a composizione \"pesante\" con la caratteristica specifica dell'interoperabilit\u00e0 funzionale su linee e reti a tensione e corrente differenti. \u00c8 infatti dotata di motori trifase asincroni azionati da un convertitore a IGBT che le permette di essere alimentata da linea elettrica a corrente continua a 1,5\u00a0kV e a 3\u00a0kV e a corrente alternata monofase sia a 15\u00a0kV a 16\u2154\u00a0Hz che 25\u00a0kV a 50\u00a0Hz. \u00c8 inoltre dotata di 4 pantografi differenti per adattarsi alla geometria della catenaria delle varie reti ferroviarie europee. La sua potenza di 6\u00a0400\u00a0kW esprimibile con l'alimentazione a corrente alternata, (6000\u00a0kW con alimentazione a 3\u00a0kV in corrente continua RFI), con uno sforzo di trazione di ben 300\u00a0kN, le permette ottime prestazioni sulle linee di valico alpine sulle quali \u00e8 spesso utilizzata. Il suo rodiggio Bo'Bo' le conferisce una bassa aggressivit\u00e0 nei confronti del binario e una buona stabilit\u00e0 di marcia. La sua velocit\u00e0 massima \u00e8 di 140\u00a0km/h in linea con le prestazioni richieste per i treni merci di categoria.\nLe locomotive DB sono immatricolate come Br.189.001\u2013100, quelle SBB come Re 474 001\u00a0\u2013 018.\nFFS Re 474.\nLe Re 474 sono una variante delle ES 64 F4, classificate come \"class 189-VF\", ordinate dalle FFS in due serie di 12 e 6 macchine, ma a causa di ritardi nella consegna, le FFS ne hanno rifiutate alcune. Quelle esistenti in servizio presso le FFS circolano con i numeri originariamente previsti, ma con buchi mai riempiti nella numerazione. Inoltre le originali 007 e 008 sono state danneggiate in fabbrica e subito sostituite con altre due macchine con gli stessi numeri, anche loro mai consegnate alle FFS.\nBibliografia.\nMarco Stellini. TuttoTRENO Tema n. 32. \"Le Locomotive Siemens. Panorama dei gruppi E 189, 190, 191 e 103. Volume 2\",\nPonte San Nicol\u00f2, Duegi Editrice, 2017."}
{"id": "2268141", "revid": "1573940", "url": "https://it.wikipedia.org/wiki?curid=2268141", "title": "Banu Kalb", "text": "I Ban\u016b Kalb (, ossia \"i figli di Kalb [ibn Wabara]\"), furono una trib\u00f9 di origine sudarabica che, una volta islamizzatasi, s'insedi\u00f2 nelle aree steppose (\"b\u0101diya\") che si stendono fra le regioni siriane e quelle irachene.\nNel corso del X secolo di fatto controllava la Siria settentrionale assieme alla trib\u00f9 dei Ban\u016b Kil\u0101b, ampiamente rinomadizzatasi dopo che il baricentro politico ed economico del Califfato abbaside s'era spostato verso oriente, abbandonando a se stessa la \"colpevole\" Siria in cui era fiorito il Califfato antagonista, da loro abbattuto, degli Omayyadi.\nTutto ci\u00f2 agevol\u00f2 nel secolo successivo, in misura notevole (e spesso sottovalutata dagli storici \"occidentalisti\" delle Crociate) le successive imprese dei guerrieri cristiani venuti d'oltremare.\nPersonaggi rilevanti.\nL'alleanza tra il clan omayyade e i B. Kalb cominci\u00f2 col matrimonio contratto da uno dei primi convertiti musulmani, Sa\u02bf\u012bd b. al-\u02bf\u0100\u1e63, con la kalbita Hind bint al-Farafi\u1e63a.\nIl Califfo omayyade \u02bfUthm\u0101n b. \u02bfAff\u0101n gli chiese di intercedere affinch\u00e9 la sorella di Hind, N\u0101\u02bfila bt. al-Farafi\u1e63a, accettasse la sua proposta di matrimonio che infatti ebbe luogo poco tempo dopo.\nAi Ban\u016b Kalb appartenne anche Mays\u016bn bint Badal, moglie del primo Califfo omayyade di Damasco, Mu\u02bf\u0101wiya b. Ab\u012b Sufy\u0101n, e figlia del \"sayyid\" della trib\u00f9, sposata da Mu\u02bf\u0101wiya all'incirca nello stesso periodo in cui N\u0101\u02bfila andava sposa a \u02bfUthm\u0101n.\nAnche l'unico figlio di Mu\u02bf\u0101wiya e di Mays\u016bn, Yaz\u012bd I, spos\u00f2 un'appartenente alla trib\u00f9 dei Ban\u016b Kalb - F\u0101khita bt. Ab\u012b H\u0101shim b. \u02bfUtba, soprannominata per la sua statura e avvenenza abba (Chicco) - che, rimasta vedova di Yaz\u012bd, andr\u00e0 pi\u00f9 tardi sposa al Califfo Marw\u0101n b. al-Hakam, da lei poco pi\u00f9 tardi forse ucciso nel sonno (soffocandolo col cuscino), allorch\u00e9 si accorse che il marito non manteneva la promessa di designare come suo successore uno dei suoi due figli (Kh\u0101lid e \u02bfAbd All\u0101h), fratelli assai pi\u00f9 giovani di Mu\u02bf\u0101wiya II, morto in giovane et\u00e0 dopo appena due mesi di regno, preferendo loro suo figlio \u02bfAbd al-Malik."}
{"id": "2268147", "revid": "287204", "url": "https://it.wikipedia.org/wiki?curid=2268147", "title": "Tatarsk", "text": "Tatarsk \u00e8 una citt\u00e0 della Russia siberiana sudoccidentale, situata nella parte occidentale della steppa di Barabinsk, 457\u00a0km a ovest del capoluogo Novosibirsk. \u00c8 capoluogo del \"rajon Tatarskij\", anche se forma un'unit\u00e0 amministrativa a s\u00e9 stante dipendente direttamente dalla \"oblast'\".\nL'insediamento di Tatarsk venne fondato nel 1911 in seguito all'accorpamento dei preesistenti centri di \"Stancionnyj\" e di \"Staraja Tatarka\"; ottenne lo \"status\" di citt\u00e0 nel 1925.\nSociet\u00e0.\nEvoluzione demografica.\n\"Fonte: mojgorod.ru\""}
{"id": "2268156", "revid": "287204", "url": "https://it.wikipedia.org/wiki?curid=2268156", "title": "Venuti", "text": ""}
{"id": "2268158", "revid": "84213", "url": "https://it.wikipedia.org/wiki?curid=2268158", "title": "Millencolin &amp; the Hi-8 Adventures", "text": ""}
{"id": "2268161", "revid": "767487", "url": "https://it.wikipedia.org/wiki?curid=2268161", "title": "Ventriloquio (film)", "text": "Ventriloquio \u00e8 un cortometraggio diretto e interpretato da Carmelo Bene, con la partecipazione di Lydia Mancinelli. Il film, tratto dal nono capitolo di \"Controcorrente\" di Joris Karl Huysmans, \u00e8 stato girato nel 1970, montato nel 1972 e presentato l'anno successivo alla Quinzaine des R\u00e9alisateurs del Festival di Cannes. Attualmente \u00e8 irreperibile."}
{"id": "2268164", "revid": "339392", "url": "https://it.wikipedia.org/wiki?curid=2268164", "title": "Labinoti Elbasan", "text": ""}
{"id": "2268166", "revid": "339392", "url": "https://it.wikipedia.org/wiki?curid=2268166", "title": "Teuta Durr\u00ebs", "text": ""}
{"id": "2268171", "revid": "339392", "url": "https://it.wikipedia.org/wiki?curid=2268171", "title": "SK Elbasani", "text": ""}
{"id": "2268175", "revid": "467420", "url": "https://it.wikipedia.org/wiki?curid=2268175", "title": "Del Rio", "text": ""}
{"id": "2268181", "revid": "671029", "url": "https://it.wikipedia.org/wiki?curid=2268181", "title": "Albo d'oro della Coppa d'Albania", "text": "Albo d'oro.\nElenco dei vincitori delle 68 finali di Coppa d'Albania disputate dal 1939 ad oggi."}
{"id": "2268182", "revid": "933835", "url": "https://it.wikipedia.org/wiki?curid=2268182", "title": "Apamea (Osroene)", "text": "Apamea (Greco: \u0391\u03c0\u03ac\u03bc\u03b5\u03b9\u03b1) \u00e8 un'antica citt\u00e0 ellenistica dell'Osroene, posta di fronte alla antica citt\u00e0 di Zeugma. Le due citt\u00e0 erano collegate da un ponte che attraversava il fiume Eufrate. Fu fondata da Seleuco I Nicatore verso il 300 a.C. in onore di Apama I, la moglie persiana del sovrano.\nLe rovine della citt\u00e0, localizzate vicino al villaggio di \"Tilmusa\", nella provincia turca di \u015eanl\u0131urfa, sono ora sommerse dalle acque della diga di \"Birecik\"."}
{"id": "2268186", "revid": "338769", "url": "https://it.wikipedia.org/wiki?curid=2268186", "title": "Eircom Futsal League of Ireland", "text": ""}
{"id": "2268188", "revid": "1305772", "url": "https://it.wikipedia.org/wiki?curid=2268188", "title": "Battaglia del Canale d'Otranto", "text": ""}
{"id": "2268194", "revid": "1543377", "url": "https://it.wikipedia.org/wiki?curid=2268194", "title": "Andr\u00e9s Manuel del R\u00edo", "text": "Fu lo scopritore dell'elemento chimico vanadio. Nel 1801, analizzando campioni di minerali provenienti da Zimap\u00e1n nell'attuale Stato di Hidalgo in Messico, Andr\u00e9s Manuel Del Rio giunse alla conclusione d'aver scoperto un nuovo elemento metallico.\nStudi.\nAndr\u00e9s del R\u00edo studi\u00f2 chimica analitica e metallurgia in Spagna, sua terra d'origine.\nOttenne la laurea nell'Universit\u00e0 di Alcal\u00e1 nel 1780. Ottenne una borsa dal governo per entrare alla scuola per ingegneri minerari di Almad\u00e9n, dove studi\u00f2 con brillanti risultati.\nIn seguito si rec\u00f2 a Parigi come allievo di Jean d'Arcet. Prosegu\u00ec gli studi a Freiberg, in Germania, sotto la guida di Abraham Gottlob Werner. A Freiberg fece la conoscenza del barone Alexander von Humboldt. Ritorn\u00f2 in seguito a Parigi come studente di Antoine Lavoisier, e l\u00ec collabor\u00f2 anche con l'abate Ren\u00e9 Just Ha\u00fcy, il padre della cristallografia. Durante la Rivoluzione francese, Lavoisier, il fondatore della chimica moderna, fu ghigliottinato. Del R\u00edo si vide costretto a fuggire verso l'Inghilterra.\nLe miniere della Nuova Spagna.\nNel 1792 il \"Real Seminario de Miner\u00eda\" (Scuola Reale delle miniere) fu fondato nella \"Nuova Spagna\" per decreto del re Carlo III di Spagna, con lo scopo di riformare lo studio delle miniere e della metallurgia nella colonia. All'inizio l'istituzione era diretta da Fausto Delhuyar (1755-1833), lo scopritore del tungsteno. Il giovane del R\u00edo fu nominato docente di chimica e metallurgia. Giunse a Veracruz il 20 ottobre 1794, a bordo del veliero \"San Francisco de Alc\u00e1ntara\".\nSul posto, del R\u00edo si consacr\u00f2 interamente all'insegnamento e alla ricerca. Il 17 aprile del 1795 inaugur\u00f2 il primo corso di mineralogia della Nuova Spagna. Fece importanti studi sui minerali e sviluppa nuovi metodi di sfruttamento delle miniere. A Citt\u00e0 del Messico collabor\u00f2 con il naturalista germanico Alexander von Humboldt che, impressionato da lui, scriver\u00e0: \u00ab\"I migliori lavori di mineralogia della Spagna, gli \"Elementos de Orictognosia\" del Se\u00f1or Del R\u00edo, sono pubblicati a Mexico\"\u00bb In effetti si tratta del primo libro di mineralogia pubblicato in America. Humboldt era un ospite attivo del Real Seminario de Miner\u00eda. Del R\u00edo organizz\u00f2 escursioni da Chapultepec verso la zona basaltica di Pedregal de Xitle e di Pe\u00f1\u00f3n de los Ba\u00f1os, accumulando dati e campioni di minerali e di rocce che sottoporr\u00e0 poi ad analisi per l'identificazione.\nNel 1820 del R\u00edo fu nominato deputato alle Cortes. Da liberale, si impegna per la liberazione della Nuova Spagna. Era a Madrid mentre il Messico conquist\u00f2 l'indipendenza. Invitato a restare in Europa, ritorna tuttavia (nel 1821) in Messico, che ormai considera la propria patria.\nNel 1829, dopo un convulso periodo di guerra con la Spagna, il governo messicano espelle i residenti spagnoli dal paese, a parte qualche eccezione; Del R\u00edo \u00e8 una di queste. Tuttavia queste espulsioni hanno un considerevole impatto negativo sui lavori del \"Colegio de Miner\u00eda\". Il direttore Fausto Elh\u00fayar, \u00e8 costretto a dare le dimissioni e a lasciare il paese. Indignato dall'espulsione dei suoi colleghi, del R\u00edo d\u00e0 prova della sua solidariet\u00e0 e va volontariamente in esilio a Filadelfia. L\u00e0 riceve molti onori e il suo libro \u00e8 ripubblicato in una nuova edizione. Torna poi in Messico nel 1834, quando riprende la cattedra di mineralogia al \"Colegio\".\nLa scoperta del vanadio.\nNel 1811, mentre stava esaminando dei campioni di minerali che gli erano stati inviati dalla miniera \"Pur\u00edsima del Cardenal de Zimap\u00e1n\" nello stato del Messico, del R\u00edo arriv\u00f2 alla conclusione che aveva scoperto un nuovo elemento metallico. Ne prepara diversi composti, di cui osserva i colori e chiama questo elemento pancromium. Pi\u00f9 tardi, osservando che esso vira verso il rosso quando \u00e8 riscaldato, gli cambi\u00f2 nome in \"eritronium\" dal greco \u1f1a\u03c1\u03b9\u03c4\u03c1\u03bf\u03c2 (\"rosso\"). L'anno dopo ne invia un campione a Alexander von Humboldt che a sua volta lo spedisce a Parigi, a Hippolyte-Victor Collet-Descotils, perch\u00e9 lo analizzi. L'analisi di Collet-Descotils (per errore) non vi trova che del cromo. Humboldt, a sua volta, respinge la scoperta di un nuovo elemento da parte di del R\u00edo, che si convince lui stesso di aver compiuto un errore.\nSolo nel 1830, 29 anni dopo la sua prima scoperta, che il professore svedese Nils Gabriel Sefstr\u00f6m scopre nuovamente questo elemento. Gli d\u00e0 il nome di vanadio in onore della dea scandinava della bellezza \"Vanadis\" (altro nome della famosa Freyja). Lo stesso anno Friedrich W\u00f6hler, chimico tedesco che aveva sintetizzato l'urea, analizza i campioni di del R\u00edo e prova che vanadio ed eritronio sono la stessa cosa. Pi\u00f9 tardi il geologo statunitense George William Featherstonhaugh propose senza successo che l'elemento fosse chiamato Rionio, in onore del suo inventore.\nNel 1867 il chimico inglese Henry Enfield Roscoe isol\u00f2 per la prima volta il metallo.\nLa fine della sua vita.\nNel 1805 del R\u00edo fond\u00f2 un'acciaieria a Coalcom\u00e1n. Dopo aver superato moltissimi ostacoli, vi si produsse il primo acciaio messicano, il 19 aprile 1807. Quattro anni dopo, durante la guerra d'indipendenza del Messico, i realisti distrussero l'impianto. L'acciaio che vi si produceva era migliore del famoso acciaio importato dalla Biscaglia.\nFu molto amareggiato dall'errore di Humboldt, che non conferm\u00f2 la scoperta del vanadio. Continu\u00f2 a insegnare al Seminario Nacional de Miner\u00eda de Mexico fino alla morte, un corso che \u00abavrebbe potuto tenersi all'\u00c9cole polytechnique a Parigi\", secondo Michel Chevalier che rese visita a del R\u00edo poco tempo prima della sua morte.\nMorte e riconoscimenti.\nAndr\u00e9s Manuel del R\u00edo mor\u00ec a 84 anni nel 1849, dopo una lunga e prestigiosa carriera accademica. I suoi lavori e le sue aspirazioni liberali in politica furono importanti per lsa costruzione della nazione messicana indipendente. Fu uno dei fondatori del Seminario Nacional de Miner\u00eda e costitu\u00ec la base dell'attuale Istituto di Geologia dell'Universitad Nacional Autonoma de Mexico. Fu membro dell'Accademia Reale delle Scienze di Madrid, della\nWernerian Natural History Society di Edimburgo, dell'Acad\u00e9mie des sciences francese, della Societ\u00e0 di economia di Lipsia, della Societ\u00e0 Linneana di Lipsia, dell'American Philosophical Society di Filadelfia. Fu presidente della Societ\u00e0 di Geologia di Filadelfia e della New York Academy of Sciences.\nIl suo vasto e intenso lavoro, oltre all'identificazione del vanadio, comprende la descrizione di diversi minerali e l'invenzione di nuovi metodi d'estrazione dei minerali per l'industria mineraria.\nLa Societ\u00e0 messicana di chimica nel 1964 ha creato il prestigioso Premio nazionale di chimica \"Andr\u00e9s Manuel Del R\u00edo\", che ricompensa i lavori dei chimici i cui contributi onorano la professione. \u00c8 accompagnato da una medaglia ornata dal ritratto di del R\u00edo e da una targa commemorativa.\nAlla sua morte lasci\u00f2 alla famiglia solo un nome onorato, molti debiti e alcuni esemplari dei suoi\n\"Elementos de orictogonosia\" (1804), che non aveva potuto vendere.\nAndr\u00e9s Manuel Del R\u00edo, Luis Ernesto Miramontes C\u00e1rdenas, inventore del primo contraccettivo orale e Mario Molina, Premio Nobel per la Chimica nel 1995, sono i tre chimici messicani di fama mondiale; Miramontes ricevette il premio \"Andr\u00e9s Manuel Del R\u00edo\" nel 1986."}
{"id": "2268204", "revid": "254401", "url": "https://it.wikipedia.org/wiki?curid=2268204", "title": "Arturo", "text": ""}
{"id": "2268206", "revid": "1573940", "url": "https://it.wikipedia.org/wiki?curid=2268206", "title": "Battaglia di Kilinochchi (2008-2009)", "text": " "}
{"id": "2268213", "revid": "339392", "url": "https://it.wikipedia.org/wiki?curid=2268213", "title": "Classe Sang-O (sottomarino)", "text": ""}
{"id": "2268215", "revid": "118834", "url": "https://it.wikipedia.org/wiki?curid=2268215", "title": "Direttorio (Francia)", "text": ""}
{"id": "2268220", "revid": "254059", "url": "https://it.wikipedia.org/wiki?curid=2268220", "title": "Guido Pepoli", "text": "Biografia.\nDopo aver ricoperto la carica di Tesoriere generale della Camera Apostolica, il 20 dicembre 1589 venne creato cardinale da papa Sisto V.\nDal 15 gennaio 1590 al 6 febbraio 1592 fu cardinale diacono dei Santi Cosma e Damiano e, in seguito, di Sant'Eustachio, fino al 12 giugno 1595.\nFu poi cardinale presbitero di San Biagio all'Anello e, succedendo al cardinale Costanzo da Sarnano, l'8 giugno 1596 divenne cardinale di San Pietro in Montorio, fino alla morte, avvenuta il 15 gennaio del 1599, quando il Pepoli aveva solo 38 anni. La sua salma venne inumata nella chiesa di San Biagio dell'Anello, in Roma.\nConclavi.\nDurante il suo periodo di cardinalato, Guido Pepoli partecip\u00f2 ai seguenti conclavi:"}
{"id": "2268221", "revid": "838137", "url": "https://it.wikipedia.org/wiki?curid=2268221", "title": "Leonidas Proa\u00f1o", "text": "Fu candidato al Premio Nobel per la pace. \u00c8 considerato uno dei massimi esponenti della Teologia della liberazione in Ecuador.\nBiografia.\nFu ordinato presbitero nel 1936, dimostrando subito interesse per le riflessioni pi\u00f9 avanzate della Dottrina sociale della Chiesa cattolica. Durante il suo ministero nella diocesi di Ibarra cre\u00f2 la \"Giovent\u00f9 operaia cristiana\".\nNel 1954 fu nominato vescovo di Bol\u00edvar (Riobamba dal 1955). Lott\u00f2 per i diritti dei popoli indigeni, per la giustizia sociale e per il loro accesso alla vita pubblica e politica. Per il suo lavoro a favore degli indigeni fu chiamato \u00abil vescovo degli indios\u00bb.\nEsponente della Teologia della liberazione, nel 1960 cre\u00f2 la \"Scuola radiofonica popolare\" e nel 1962 il \"Centro di studi e di azione sociale\" per sostenere lo sviluppo delle comunit\u00e0 indigene. Partecip\u00f2 alle quattro sessioni del Concilio Vaticano II.\nNel 1973 fu accusato di partecipare alla guerriglia e dovette presentarsi a Roma, ma fu assolto da tutte le accuse. Nel 1976 fu comunque imprigionato durante la dittatura di Guillermo Rodr\u00edguez Lara. Nel 1985 si dimise da vescovo di Riobamba e fu nominato presidente della Pastorale indigena. Malato, mor\u00ec il 31 agosto 1988; fu sepolto in una piccola chiesa costruita dagli Indios vicino al suo paese natale.\nGenealogia episcopale.\nLa genealogia episcopale \u00e8:"}
{"id": "2268223", "revid": "135491", "url": "https://it.wikipedia.org/wiki?curid=2268223", "title": "Parole, parole, parole", "text": ""}
{"id": "2268226", "revid": "300067", "url": "https://it.wikipedia.org/wiki?curid=2268226", "title": "Greg Grant", "text": "Greg Grant \u00e8 considerato uno dei giocatori pi\u00f9 bassi di sempre ad aver giocato in NBA, alto solo 1,70m."}
{"id": "2268229", "revid": "466539", "url": "https://it.wikipedia.org/wiki?curid=2268229", "title": "Del Rio (Texas)", "text": "Del Rio \u00e8 una citt\u00e0 di confine degli Stati Uniti d'America, capoluogo della Contea di Val Verde nello Stato del Texas. Al censimento del 2000 possedeva 33.867 abitanti passati a 36.582 secondo una stima del 2007.\nGeografia.\nLa citt\u00e0 \u00e8 situata lungo le sponde del Rio Grande. Sulla sponda opposta si trova la citt\u00e0 messicana di Ciudad Acu\u00f1a, alla quale \u00e8 connessa tramite il \"Lake Amistad Dam International Crossing\" e il \"R\u00edo-Ciudad Acu\u00f1a International Bridge\".\nSociet\u00e0.\nEvoluzione demografica.\nSecondo il censimento del 2010, la popolazione era di 35.591 abitanti.\nEtnie e minoranze straniere.\nSecondo il censimento del 2010, la composizione etnica della citt\u00e0 era formata dall'84,64% di bianchi, l'1,48% di afroamericani, lo 0,5% di nativi americani, lo 0,48% di asiatici, lo 0,1% di oceanici, il 10,74% di altre etnie, e il 2,05% di due o pi\u00f9 etnie. Ispanici o latinos di qualunque etnia, erano l'84,09% della popolazione."}
{"id": "2268233", "revid": "1573940", "url": "https://it.wikipedia.org/wiki?curid=2268233", "title": "Chiesa di San Salvatore (Canzano)", "text": "La chiesa di San Salvatore \u00e8 un edificio religioso medioevale abruzzese di stile romanico che si eleva isolato rispetto al contesto urbano del paese di Canzano, in provincia di Teramo, nel territorio della valle del Vomano.\nLa fabbrica, situata nei pressi del camposanto, \u00e8 stata utilizzata anche come cappella cimiteriale. Insieme con suo il monastero, ormai scomparso, fu parte dell'abbazia dei padri benedettini omonima che si svilupp\u00f2 nello stesso periodo storico in cui crebbero nella vallata anche altri cenobi come: Santa Maria di Propezzano e San Clemente al Vomano.\nChiusa da parecchi anni, sorge su un costone argilloso, piuttosto instabile, e questa caratteristica del terreno ha determinato, nel corso del tempo, la necessit\u00e0 di vari interventi conservativi per la ricostituzione dell'equilibrio statico della struttura. Annoverata nell\"'Elenco degli edifici monumentali della provincia di Teramo\", \u00e8 stata restaurata negli anni 1968 \u2013 1969. Questo intervento le ha restituito il ruolo che la considera un'importante espressione di architettura romanica. Le ultime opere conservative, di consolidamento e rifacimento del tetto e delle capriate, sono state ultimate nell'ottobre 2008, finanziate dalla regione Abruzzo tramite il Genio Civile di Teramo.\nL'Abbazia \u00e8 inserita nell'itinerario turistico-religioso denominato Valle delle Abbazie.\nStoria.\nIl silenzio di atti documentali sull'esatta data di fondazione consente di seguire soltanto lo svolgersi delle vicende postume alla sua creazione, definite da Francesco Aceto \u201cstoricamente tarde\u201d e accadute nei tempi successivi all'impostazione dell'assetto architettonico della chiesa.\nAceto, nei Documenti dell'Abruzzo Teramano, sebbene non riesca a individuare una data precisa, esprime la convinzione che il tempo di edificazione non possa essere anteriore alla met\u00e0 del XII secolo. Afferma questo deducendolo dalle caratteristiche stilistiche dei capitelli del portale e dai caratteri architettonici che rivelano il gusto della scultura padana coeva, riconoscibile nell'impianto e nei decori di alcune altre edificazioni. Lo storico rileva la presenza dell\"'aquila giovannea\" come collegabile a quelle scolpite nel pulpito di Sant'Ambrogio a Milano, realizzate alla fine dell'XI secolo.\nTutto ci\u00f2 lascia supporre anche che alla fabbrica di Canzano abbia contribuito l'arte di qualche maestro lombardo o di scuola lombarda.La critica storica fornisce ben poco sulle vicissitudini di questa chiesa e anche autori locali come Ignazio Carlo Gavini, Vincenzo Bindi, Vincenzo Balzano e tra essi il pi\u00f9 recente, senese, Mario Moretti, Soprintendente ai Monumenti e alle Gallerie d'Abruzzo nel 1968, riassumono sommariamente la descrizione di questo sito.La citazione pi\u00f9 antica del cenobio risale al 1221. \nSolo Niccola Palma, a suo tempo, riusc\u00ec a raccogliere alcune informazioni, senza peraltro precisarne la fonte ed eventuali riferimenti cronologici, sulla chiesa che descrive come appartenente al monastero annesso, di cui, ancora nel XIX secolo, si trovavano alcuni ruderi. Riporta, inoltre, che gi\u00e0 dal XVI secolo la chiesa era stata destinata a cappella cimiteriale. Riferisce che il complesso del cenobio di Canzano dipendeva da quello di San Salvatore a Bozzino, della vicina cittadina di Roseto, che a sua volta era soggetto a quello di San Salvatore \u201c\"de Comitatu reatino\"\u201d. Sebbene queste indicazioni collochino nella storia il complesso monastico canzanese, la completa distruzione del cenobio di Bozzino non consente di ricostruire quale fosse il rapporto gerarchico che legava le due chiese.\nDurante il corso del XIV secolo il complesso abbaziale e le sue pertinenze passarono, probabilmente, sotto il patronato del ramo della famiglia Acquaviva di Atri.Questo troverebbe conferma dagli atti di un'indagine richiesta da Giulio Antonio I Acquaviva d'Aragona a papa Sisto V. Dalle trascrizioni delle deposizioni si ricava che due cancellieri di Giosia, padre di Giulio Antonio Acquaviva, quali il frate Guglielmo di Benedetto e Andrea Boffo dichiaravano rispettivamente di aver sottoscritto, in passato per due volte, la nomina del preposto del cenobio di Canzano, il primo, e, il secondo, di aver letto una bolla di papa Bonifacio IX che cedeva e confermava ai signori di Acquaviva tutti i patronati.\nArchitettura.\nIl prospetto esterno di gusto ed impianto romanico appare ferito da alcune lesioni risarcite dai vari interventi conservativi. Per porre rimedio ai dissesti sono stati addossati alle pareti anche dei contrafforti e speronature.\nLa semplice facciata \u00e8 aperta dal portale e da una monofora posta al di sotto del coronamento a spiovente.\nTra il portale e la finestra si trova murata una croce di pietra.\nDalle decorazioni pittoriche interne della chiesa si pu\u00f2 dedurre che non pi\u00f9 tardi dell'anno 1340 l'edificio fu oggetto di lavori di recupero e consolidamento, \u00e8 ipotizzabile che la struttura avesse avuto un severo dissesto della staticit\u00e0 o un crollo parziale, tanto da richiedere la necessit\u00e0 della sostituzione di una parte dell'edificio. Questi interventi non stravolsero l'aspetto originario dell'impianto della fabbrica.\nNel corso dei secoli si sono resi necessari altri lavori per la conservazione della chiesa e si leggono come i pi\u00f9 antichi quelli che hanno determinato l'abolizione delle absidi minori, il restauro della porzione alta del muro dell'abside e di tutto il muro della parete destra, l'ispessimento del muro del fronte, rispetto agli altri.\nSulla parte destra si eleva la torre campanaria a base quadrata.\nIl portale.\nIl portale mostra i suoi elementi costitutivi realizzati con essenziale semplicit\u00e0 e completamente privi di decorazioni. Sono lisci i cunei che compongono l'archivolto, l'architrave e gli stipiti. Fra stipiti ed architrave sono posti due capitelli del XII secolo, che recano scolpiti, ad alto rilievo, i simboli dei quattro evangelisti quali: il leone di San Marco, l'angelo di San Matteo, l'aquila di San Giovanni e il bue di San Luca. \nL'interno.\nL'interno dell'aula \u00e8 ripartito in tre navate, privo di transetto, e termina, ora, con la presenza dell'ampia abside mediana.\nLa porzione pi\u00f9 antica e originaria della chiesa \u00e8 quella che inizia dalle ultime due arcate poggianti sulle colonne in laterizio, a sezione tonda, e comprende la zona dell'abside aperta da una finestra con pi\u00f9 strombature ed un oculo in alto.\nI capitelli delle colonne sono scalpellati con gusto emiliano-lombardo, quindi cubici con smussature triangolari nella zona degli angoli.\nI lavori di restauro hanno accertato che nella struttura originaria della fabbrica le absidi erano tre, recuperando nello spessore dei muri le tracce dei resti delle due absidiole laterali. \nI sostegni delle navate sono costituiti da pilastri, privi di capitelli, e colonne in muratura. Gli archi delle stesse, con imposte di differente altezza, si diversificano fra archi a sesto acuto e archi a tutto sesto e si trovano distribuiti, osservando l'interno dell'aula dall'ingresso, in numero di quattro sul lato destro, dove lo spazio della prima arcata \u00e8 inglobato dalla parete della torre campanaria, e in numero di cinque sul lato sinistro. \nL'originaria copertura a capriate \u00e8 stata ribassata conferendo, come riporta Francesco Aceto, un effetto di compressione sul lato di sinistra dell'interno dell'aula, dove \u00ab\"le incavallature vanno ad urtare contro gli affreschi trecenteschi\"\u00bb.\nAll'interno dell'aula della chiesa di San Salvatore vi sono sulle pareti e sugli intradossi degli archi principali cicli di affreschi.\nI pi\u00f9 antichi sono datati tra il XIV e il XV secolo, a questi si sono aggiunti quelli di una nuova fase decorativa individuabile fra il XV e il XVIII secolo. Le differenze stilistiche si colgono anche dalla diversit\u00e0 dei caratteri adottati per le iscrizioni che compaiono tra i dipinti.\nCon molta probabilit\u00e0 l'edificio doveva presentare opere pittoriche su tutte e tre le navate, ma ad oggi, di alcune ne restano solo deboli tracce.\nLe pitture sono, quasi tutte, concordemente attribuite al Maestro di Offida, un pittore sconosciuto e cos\u00ec chiamato perch\u00e9 nei primi anni della seconda met\u00e0 del XIV secolo prest\u00f2 la sua opera per affrescare la chiesa di Santa Maria della Rocca nel paese marchigiano di Offida. Non vi \u00e8 una concorde opinione sulla data esatta in cui il maestro intervenne nella chiesa di Canzano. Ferdinando Bologna colloca i dipinti tra gli anni 1334 e 1338, altri autori, tra cui si annovera anche don Giuseppe Crocetti, ne spostano la realizzazione avanzandola nel tempo.\nLeggendo l'interno dell'aula dall'ingresso le cinque arcate di sinistra conservano tutte, tranne la prima, i loro temi pittorici, mentre fra quelle presenti sulla destra mostrano affrescature solo la seconda, terza e la quarta.\nGli affreschi.\nDall'impianto pittorico e dai temi rappresentati Ferdinando Bologna, nei Documenti dell'Abruzzo Teramano, deduce che i dipinti, del XIV secolo, giunti fino ai nostri giorni dovevano far parte di una pi\u00f9 elaborata composizione che rivestiva l'intero ambiente interno della chiesa. Tentando di raccordare le scene ad un'unit\u00e0 compositiva originaria ne analizza i contenuti ed il succedersi nel tempo degli avvenimenti riportati.\nLa doppia fascia di registri che percorre la parete della navata di sinistra mostra episodi e temi legati alla vita terrena di Ges\u00f9. Tra questi dipinti, a causa del distacco di ampie porzioni d'intonaco, alcuni rimangono illeggibili, ma di altri resta una chiara memoria che consente il riconoscimento dei gesti della lavanda dei piedi agli apostoli, dell'Ultima Cena, dell'Annunciazione e della presentazione di Ges\u00f9 al Tempio.\nFronteggia questi registri il dipinto sulla navata di destra, posto sopra al terzo arco, che propone la scena della crocifissione, di cui si riconosce l'episodio dei soldati che dividono tra loro le vesti di Cristo.\nIl Bologna evidenzia l'incongruenza dell'ordine di narrazione rispetto alla sequenza evangelica degli avvenimenti, pertanto ritiene possibile che i temi della vita di Ges\u00f9 fossero suddivisi tra la zona della navata e la zona presbiteriale. Quindi, pur considerando i registri dei dipinti da sinistra verso destra e viceversa, rispetto all'ingresso, sostiene che le narrazioni potevano seguire temi precisi quali l'infanzia di Ges\u00f9, episodi della sua vita pubblica, dei suoi miracoli e della passione fino a giungere verso la zona dell'abside che avrebbe dovuto accogliere un'ascensione, una maest\u00e0 o qualcosa di molto simile.\nLa conferma \u00e8 individuabile osservando che l'annunciazione e la presentazione al tempio sono collocate sulla verticale d'inizio della zona presbiteriale e che gli affreschi dell'ultima cena e della lavanda dei piedi coincidono col punto di conclusione della navata. Di fronte si trova il tema della crocifissione per il quale \u00e8 agevole credere che fosse seguito dalla deposizione, dalla sepoltura e dalla risurrezione. La scelta e la variet\u00e0 delle rappresentazioni dei temi iconografici dovevano seguire un criterio raro ed originale perseguendo la volont\u00e0 del recupero scrupoloso della lettera dei testi evangelici.\nTutto ci\u00f2 sarebbe ulteriormente deducibile confrontando gli affreschi di San Salvatore di Canzano con il ciclo giottesco della cappella degli Scrovegni di Padova. In Canzano, a differenza della rappresentazione di Giotto, l'affresco della lavanda dei piedi precede quello dell'ultima cena nell'esatto ordine come riferito dall'evangelista Giovanni (13, 10-11) che scrive: \u00ab\"ora, voi siete puri, ma non tutti. Sapeva, infatti, chi l'avrebbe tradito: per questo disse: Non siete tutti puri.\"\u00bb \nLo spirito dell'affresco dell'ultima cena di Canzano, con la centralit\u00e0 della raffigurazione dell'atto di intingere contemporaneamente, Ges\u00f9 e Giuda, il pane nel piatto, \u00e8 da intendersi ispirato alle parole di Giovanni e concepito come la rappresentazione della fissazione e l'individuazione dell'esatto momento in cui Ges\u00f9 riconosce Giuda come il suo traditore. Il gesto \u00e8 riportato in tutti gli affreschi che hanno lo stesso tema, compreso quello dell'ultima cena di Giotto a Padova, che per\u00f2, come scrive Bologna: \u00ab\"quasi ha nascosto quel dettaglio, confinandolo in secondo piano e in un cantuccio\"\u00bb.\nGli spazi dei sottarchi sono stati destinati alle rappresentazioni, racchiuse all'interno di scomparti, delle immagini di santi, profeti sul lato sinistro della navata principale ed apostoli sul destro. L'identit\u00e0 della maggior parte delle raffigurazioni \u00e8 facilmente individuabile dalle iscrizioni o riconoscibile per i simboli distintivi.\nArchi a sinistra della navata.\nNel primo sottarco di sinistra, rispetto all'ingresso, non compaiono affreschi. Sul suo secondo pilastro di destra, guardando frontalmente l'arco dalla navata centrale, si trova, al di sopra dell'acquasantiera, la figura di Sant'Orsola che stringe con la mano destra il vessillo bianco rossocrociato, quale segno di vittoria sulla morte per mezzo del martirio.\nNello spazio del secondo sottoarco si distinguono: san Domenico, al quale si aggiungono quattro profeti e san Pietro martire, individuabile per la spada nella spalla.\nNell'arco che segue compaiono quattro profeti i cui ritratti sono divisi e sovrastati da un centrale scomparto stellato. Tra questi \u00e8 riconoscibile, dall'interpretazione della scritta, il profeta Daniele.\nNella curvatura del quarto sottarco si trovano i dipinti, a figura intera, di san Lorenzo e san Savino, racchiusi ognuno in uno spazio cuspidato.\nNell'ultimo arco, anche queste ritratte a figura intera, vi sono le martiri santa Caterina d'Alessandria, che reca in mano la ruota dentata, e santa Illuminata di Todi che stringe nella mano un piccolo vaso con la fiamma.\nArchi a destra della navata.\nFra gli archi che si aprono sulla destra della navata sono ancora visibili gli affreschi del secondo, del terzo e del quarto sottarco. In questi spazi sono raffigurati tutti gli apostoli, raggruppati in numero di sei per ogni arcata e ogni ritratto \u00e8 corredato dall'iscrizione che ne definisce l'identit\u00e0.\nNel secondo sottoarco, in particolare sul terzo pilastro, vi sono le raffigurazioni di san Rocco, protettore degli appestati, e sant'Antonio abate, protettore degli animali. Come riferisce Vincenzo Pacelli, nei Documenti dell'Abruzzo Teramano, l'opera \u00e8 stata eseguita da un ignoto autore sul finire della seconda met\u00e0 del XVI secolo. \nL'epigrafe, apposta nella zona bassa dei dipinti, riporta il nome di don Donato delle Noci che, nell'anno 1596, confer\u00ec l'incarico per la pittura dell'affresco.\nLa rappresentazione iconografica \u00e8 tradizionale e non si notano elementi di originalit\u00e0 interpretativa. La mano dell'autore rivela influenze riferibili alla pittura dei maestri Simone De Magistris e Girolamo Muziano che operarono nella Santa Casa di Loreto.\nNegli archi successivi, continua Ferdinando Bologna, vi sono san Barnaba, san Giacomo, sant'Andrea, san Bartolomeo, san Tommaso, san Mattia, san Simone, l'altro san Giacomo, san Filippo, san Pietro, identificato dalle chiavi, san Paolo, riconosciuto per la spada, san Giovanni evangelista cui \u00e8 stato aggiunto l'incipit del suo vangelo \u00ab\"in principio erat\"\u00bb.\nLa parete sinistra.\nSulla parete sinistra c'\u00e8 l'affresco della \"Madonna col Bambino in trono\" all'interno di una nicchia ormai priva della originaria cornice esterna. Nello spazio alto del sottarco vi sono tracce dell'immagine di Dio e lungo i lati le figure san Giovanni Battista e di santa Caterina d'Alessandria.\nLa Vergine, seduta, \u00e8 ritratta nell'atto di offrire a Ges\u00f9 un piccolo vaso di cui \u00e8 sconosciuto il contenuto. Mario Alberto Pavone, nei D.A.T., colloca il dipinto tra la fine del Quattrocento e l'inizio del Cinquecento. Nell'analisi della composizione affrescata rintraccia le tendenze ed il gusto della pittura marchigiana con influenze di esempi ferraresi.\nDefinisce l'immagine spinta in avanti seguendo la tradizione tardogotica ancora presente nel territorio e nota che le affinit\u00e0 stilistiche delle articolazioni \u00ab\"uncinate\"\u00bb delle dita delle mani della Madonna riconducono alle pitture di Carlo Crivelli, in particolare a quella di Santa Caterina d'Alessandria contenuta nel polittico della cattedrale di Sant'Emidio di Ascoli Piceno. Di crivelliana memoria sono presenti altri dettagli come l'aggiunta della collana a girocollo indossata dal piccolo Ges\u00f9 e il panneggio del velo della Vergine che esce dal mantello.\nNella rappresentazione sono raffigurati, con dimensioni piccole, alla base del dipinto, a destra del trono la SS. Trinit\u00e0 ed a sinistra un vescovo.\nSempre sulla parete sinistra compaiono le deboli tracce di un altro affresco, datato 1639, che riporta le rappresentazioni di tre santi, ritratti a figura intera, all'interno di tre riquadrature. Lo stato di conservazione del dipinto, come riporta Vincenzo Pacelli, non ne consente una precisa lettura iconografica. "}
{"id": "2268241", "revid": "1543377", "url": "https://it.wikipedia.org/wiki?curid=2268241", "title": "Municipalit\u00e0 locale di Impendle", "text": "Impendle \u00e8 una municipalit\u00e0 locale (in inglese Impendle Local Municipality) appartenente alla municipalit\u00e0 distrettuale di Umgungundlovu della provincia di KwaZulu-Natal in Sudafrica. \nIn base al censimento del 2001 la sua popolazione \u00e8 di 33.572 abitanti.\nLa sede amministrativa e legislativa \u00e8 la citt\u00e0 di Impendle e il suo territorio si estende su una superficie di ed \u00e8 suddiviso in 4 circoscrizioni elettorali (\"wards\"). Il suo codice di distretto \u00e8 KZN224.\nGeografia fisica.\nConfini.\nLa municipalit\u00e0 locale di Impendle confina a nord e a est con quella di uMngeni, a est con quella di Msunduzi, a sud con quelle di Ingwe e Kwa-Sani (Sisonke) e a ovest con il District Management Areas KZDMA43."}
{"id": "2268244", "revid": "253269", "url": "https://it.wikipedia.org/wiki?curid=2268244", "title": "Newton Thomas Sigel", "text": "Biografia.\nMembro della American Society of Cinematographers (ASC), dal 2000, inizia la sua carriera con seconda unit\u00e0 per la fotografia di film come \"Platoon\", \"Matewan\", \"Wall Street\" e molti altri. Dagli anni ottanta in poi inizia l'attivit\u00e0 di direttore della fotografia, curando documentari, cortometraggi e produzioni televisive.\nIl primo film per cui cura interamente la fotografia \u00e8 \"Brusco risveglio\" del 1989, nel corso degli anni diviene noto come assiduo collaboratore del regista Bryan Singer, lavorando per lui da \"I soliti sospetti\", passando per \"L'allievo\", \"X-Men\", \"Superman Returns\", \"Operazione Valchiria\", \"Il cacciatore di giganti\", \"X-Men - Giorni di un futuro passato\", \"X-Men - Apocalisse\" e \"Bohemian Rhapsody\".\n\u00c8 stato direttore della fotografia anche per film come \"Three Kings\", \"Confessioni di una mente pericolosa\", \"I fratelli Grimm e l'incantevole strega\", \"In amore niente regole\" e molti altri.\nNel 2002 ha diretto il film televisivo \"Punto d'origine\" con Ray Liotta e John Leguizamo, nel 2005 realizza \"The Big Empty\", co-diretto e co-sceneggiato assieme a Lisa Chang, inoltre ha diretto anche due episodi di \"Dr. House - Medical Division\"."}
{"id": "2268251", "revid": "181699", "url": "https://it.wikipedia.org/wiki?curid=2268251", "title": "Ciudad Acu\u00f1a", "text": "Ciudad Acu\u00f1a \u00e8 una citt\u00e0 del Messico situata nel nord dello Stato di Coahuila prossima alla frontiera con gli Stati Uniti d'America, lungo le sponde del Rio Grande. Sulla sponda opposta \u00e8 situata la citt\u00e0 texana di Del Rio.\nVenne fondata il 27 dicembre 1877. Al 2005 possedeva una popolazione di 124.232 abitanti."}
{"id": "2268254", "revid": "33689", "url": "https://it.wikipedia.org/wiki?curid=2268254", "title": "Alternate reality games", "text": ""}
{"id": "2268259", "revid": "287204", "url": "https://it.wikipedia.org/wiki?curid=2268259", "title": "Fiat 60 HP", "text": "La 60 HP \u00e8 un'autovettura di lusso costruita dalla Fiat dal 1904 al 1909. Fu commercializzata per soddisfare la forte richiesta di automobili lussuose d'esportazione, compresa la domanda dal mercato americano. La trazione era posteriore ed i freni agivano sull'albero di trasmissione e sulle ruote posteriori.\nProgettando la vettura con dettagli lussuosi fin dalle sue pi\u00f9 piccole finiture, fu presentata al mercato americano dove fu completata dai carrozzieri Quimby e Demarest. All'epoca infatti le vetture venivano fornite molto spesso a telaio nudo, ed i clienti carrozzavano la vettura da carrozzieri di loro fiducia. Furono commercializzate due versioni, \"normale\" ed \"allungata\".\nFurono prodotte tre versioni:\nLa vettura era caratterizzata da importanti innovazioni tecnologiche: fu la prima berlina a poter disporre di un'accensione a magnete ad alta tensione e dell'avviamento ad aria compressa. Altra novit\u00e0, il raffreddamento automatico ad acqua del freno a tamburo posto sull'albero di trasmissione.\nLa Fiat 60 HP fu la prima vettura a benzina destinata alla personale locomozione del kaiser Guglielmo II di Prussia, acquistata su consiglio del fratello Enrico, grande appassionato di automobili e, secondo la tradizione, inventore del tergicristallo. La scelta era caduta sul modello Fiat, in quanto considerato il non plus ultra tecnologico dell'epoca. Rimase in servizio pochi mesi e venne ben presto sostituita da vetture Mercedes, Benz, Opel e NAG, a causa dei malumori espressi dalla Corte prussiana nei confronti della scelta poco nazionalistica.\n\u00c8 stata fabbricata negli stabilimenti Fiat di corso Dante a Torino in 20 esemplari."}
{"id": "2268262", "revid": "729019", "url": "https://it.wikipedia.org/wiki?curid=2268262", "title": "Giovanni Girardini", "text": "Biografia.\nIscritto alla facolt\u00e0 di medicina all'Universit\u00e0 di Padova, nel febbraio del 1941 si arruola volontario nel 7\u00ba Reggimento Alpini di Belluno.\nDopo l'Armistizio di Cassibile si impegna nella Resistenza veneta nella zona del Livenza. Diventa comandante di una compagnia del Battaglione Livenza, il quale diventer\u00e0 Brigata Furlan dopo la morte di Antonio Furlan, operante tra i comuni di Motta di Livenza, Gorgo al Monticano e Meduna di Livenza, caduto in una imboscata, dopo essere stato torturato inutilmente viene giustiziato per impiccagione, insieme al compagno di lotta Bruno Tonello."}
{"id": "2268271", "revid": "247933", "url": "https://it.wikipedia.org/wiki?curid=2268271", "title": "Lago Texcoco", "text": ""}
{"id": "2268273", "revid": "327094", "url": "https://it.wikipedia.org/wiki?curid=2268273", "title": "Jakob Ignaz Hittorff", "text": "Biografia.\nFiglio di un modesto artigiano che lo indirizz\u00f2 all'architettura facendogli studiare matematica e disegno, Hittorff nacque a Colonia come cittadino tedesco, ma con l'occupazione francese del 1794 divent\u00f2 un cittadino francese. Quindi per proseguire gli studi si rec\u00f2 a Parigi nel 1810 per frequentare l'\u00c9cole imp\u00e9riale et sp\u00e9ciale des Beaux-Arts, seguendo i corsi di Charles Percier.\nDurante il viaggio in Italia iniziato nel 1822, quasi un obbligo per gli architetti europei della sua generazione, dopo Roma prosegu\u00ec nel 1823 per la Sicilia accompagnato da Karl Ludwig Wilhelm Zanth e da Wilhelm Stier. Nell'isola, sulle orme del suo antico professore L\u00e9on Dufourny, si ferm\u00f2 a lungo studiando le vestigia antiche. Il soggiorno siciliano fu centrale nella sua esperienza professionale ed estetica come per molti altri architetti dell'epoca. Dopo aver scoperto a Selinunte delle tracce di stucco colorato, sia sugli elementi architettonici che su quelli scultorei, fu tra i primi a dare evidenza architettonica alla policromia dell'architettura greca, gi\u00e0 teorizzata in precedenza; le tavole e gli acquarelli di Hittorff e Zanth che ricostruiscono i templi siciliani daranno all'immaginario neoclassico una concreta e nuova visione dell'architettura greca, segnando la crisi delle candide visioni di Johann Joachim Winckelmann o di Antonio Canova.\nIn Sicilia, in modo del tutto inconsueto per l'epoca, si interess\u00f2 anche dell'architettura del XVI e del XVII secolo e di quella a lui contemporanea, di transizione tra barocco e neoclassicismo; studi\u00f2 e rilev\u00f2 in particolare i palazzi palermitani e l'opera di Giuseppe Venanzio Marvuglia.\nDurante il soggiorno catanese si ritrov\u00f2 a visitare il famoso monastero di San Nicol\u00f2 l'Arena; qui fece altri rilievi, in particolare disegn\u00f2 la sezione della fontana del chiostro di ponente (conosciuto anche come \"chiostro dei marmi\"), indicandone anche le misure. Questo suo lavoro si riveler\u00e0 fondamentale per il restauro della fontana durante i lavori di recupero del sito, condotti da Giancarlo De Carlo a partire dal 1984.\nRitornato a Parigi, ebbe numerosi incarichi pubblici e divenne architetto della citt\u00e0 di Parigi, nel periodo del rinnovamento urbano di Haussmann. Si spos\u00f2 con la figlia dell'architetto Jean-Baptiste Lep\u00e8re con il quale collabor\u00f2. \nRimase in Francia anche dopo il Congresso di Vienna, acquistando la nazionalit\u00e0 francese nel 1842, per candidarsi all'Institut de France.\nOpere.\nLe sue opere principali sono la chiesa di San Vincenzo de' Paoli a Parigi, che progett\u00f2 con il suocero, l'architetto francese Jean-Baptiste Lep\u00e8re, e la Stazione Nord di Parigi.\nLa chiesa fu progettata da Lep\u00e8re nel 1824, ma i lavori furono avviati nel corso degli anni trenta, quando il disegno fu interamente revisionato da Hittorff.\nL'edificio fu quindi ultimato nel 1844. Particolarit\u00e0 del complesso \u00e8 l'accesa policromia dell'interno, dove l'architetto-archeologo concretizz\u00f2 la sua teoria secondo la quale l'architettura antica doveva essere ricca di colore. Infatti, all'esterno classicheggiante, preceduto da un portico ionico, si contrappongono le eleganti navate ispirate alla policromia dell'architettura paleocristiana, ed in particolare al Duomo di Monreale.\nLa sua opera pi\u00f9 celebre, la Stazione Nord di Parigi (1861-65), presenta all'esterno un involucro nel quale confluiscono elementi classicheggianti, sebbene in scala sproporzionata, sotto l'influenza del Neoclassicismo retorico e grandioso della \u00c9cole nationale sup\u00e9rieure des beaux-arts. Sul retro invece dispose delle pensiline metalliche provenienti direttamente dal Regno Unito. Peraltro, questo suo interesse per i nuovi materiali da costruzione era gi\u00e0 emerso in alcune cupole in ferro e vetro realizzate per alcuni edifici parigini.\nA lui si deve anche la trasformazione di Place de la Concorde (1838-1840), dove aggiunge due fontane monumentali ai lati dell'obelisco, nonch\u00e9 lampioni e colonne rostrali lungo il perimetro e la realizzazione del Cirque d'hiver (anno 1852), una costruzione a venti lati, con colonne ioniche agli spigoli, di forma ellittica, che poteva ospitare 3.900 spettatori, inizialmente chiamato Cirque Napoleon.\n&lt;br&gt;\nSempre di Hittorff, commissionato dal Barone Haussmann, il progetto della sede del municipio del I arrondissement, costruito in stile rinascimentale dal 1858 al 1863, situato nella Place du Louvre, di fronte al museo omonimo, che presenta la particolarit\u00e0 di avere una certa simmetria con la chiesa di Saint-Germain-l'Auxerrois, posta al suo fianco.\nPubblicazioni.\nA partire dal 1827 Hittorff fece incidere numerose tavole sulla base dei suoi disegni e di quelli di Zanth. L'esperienza siciliana port\u00f2 infatti alla pubblicazione di alcune importanti opere che ebbero un gran rilievo nel dibattito teorico del periodo:"}
{"id": "2268276", "revid": "247222", "url": "https://it.wikipedia.org/wiki?curid=2268276", "title": "Guru Josh Project", "text": ""}
{"id": "2268284", "revid": "729019", "url": "https://it.wikipedia.org/wiki?curid=2268284", "title": "Richard Woolsey", "text": "Richard Woolsey \u00e8 un personaggio immaginario appartenente all'universo \"Stargate\", apparso nelle serie Stargate SG1 e Stargate Atlantis, divenendo in quest'ultima un personaggio principale durante la quinta stagione del telefilm. \u00c8 interpretato dall'attore Robert Picardo.\nWoolsey nella serie \"Stargate SG1\".\nWoolsey compare per la prima volta nella serie Stargate SG1 come un personaggio secondario.\nIn seguito alla morte della Dottoressa Fraiser egli viene inviato all'SGC per investigare sull'accaduto. Pi\u00f9 avanti quando riferir\u00e0 il suo rapporto al presidente Hayes egli si render\u00e0 conto dell'appartenenza di Robert Kinsey al \"Trust\", facendo s\u00ec che il Senatore rassegni le sue dimissioni. Woolsey ritorner\u00e0 nella nona stagione spingendo l'SGC perch\u00e9 studi Khalek, un ibrido umano e Goa'uld frutto degli esperimenti di Anubis, al fine di studiare meglio il processo di ascensione, ma questo provocher\u00e0 molte perdite umane da parte dell'SGC. In seguito diverr\u00e0 rappresentante degli Stati Uniti presso l'IOA. Verr\u00e0 salvato da morte certa, insieme ad altri colleghi diplomatici, dal \"Sito Gamma\" preso d'assalto da insetti carnivori, mentre l'ultima apparizione in Stargate SG1 lo vedr\u00e0 protagonista di una scelta difficile e sofferta. Memore della passata esperienza con Khalek considerer\u00e0 Daniel Jackson tramutato in priore come una minaccia, arrivando alla decisione di porlo in stasi. Fortunatamente Jackson riuscir\u00e0 a tornar normale prima dell'attuazione del piano di Woolsey.\nWoolsey nella serie \"Stargate Atlantis\".\nQuando delle astronavi Wraith scoprono la posizione della Terra viene inviato ad Atlantis per appurare che la Dottoressa Weir abbia le giuste competenze per guidare la missione nella Galassia di Pegaso. Capendo le difficolt\u00e0 con le quali la Weir e il team di Atlantis si devono confrontare ogni giorno alterer\u00e0 un po' il suo rapporto al fine di metterla sotto una luce migliore.\nQuando nella terza stagione un gruppo di Antichi ritorna a prendere possesso di Atlantide, lui e il Generale O'Neill vengono mandati dalla Terra per negoziare. \nDurante la quarta stagione la spedizione di Atlantis viene affidata a Samantha Carter, e ancora una volta Woolsey viene inviato ad Atlantis per controllare l'operato del capo della spedizione.\nNella quinta stagione il comando della spedizione verr\u00e0 affidato proprio a Woolsey e durante questa stagione egli arriver\u00e0 a comprendere che non \u00e8 sempre possibile applicare rigidamente il protocollo e le regole, e che talune volte si devono forzare i regolamenti o addirittura ignorarli. Solo dopo aver preso atto di questa importante concezione del comando verr\u00e0 accettato dai membri della spedizione Atlantis e in particolar modo da Sheppard."}
{"id": "2268286", "revid": "599013", "url": "https://it.wikipedia.org/wiki?curid=2268286", "title": "Mike Morrison", "text": ""}
{"id": "2268288", "revid": "1543377", "url": "https://it.wikipedia.org/wiki?curid=2268288", "title": "Coaster (album)", "text": "Coaster \u00e8 l'undicesimo album studio della band punk rock statunitense NOFX, pubblicato il 28 aprile 2009. Ha raggiunto la posizione #36 nella classifica Billboard 200.\nIl titolo dell'album (\"coaster\" in inglese significa \"sottobicchiere\") \u00e8 una provocazione riferita ad un ironico utilizzo per il CD sul quale \u00e8 inciso. Nella copertina stessa si pu\u00f2 vedere un bicchiere appoggiato su un CD. Anche la versione in vinile presenta un gioco simile: \u00e8 intitolata Frisbee, e nella copertina si pu\u00f2 vedere una persona lanciare il disco proprio come fosse un frisbee.\nTracce.\nTutte le tracce sono state scritte da Fat Mike"}
{"id": "2268294", "revid": "287204", "url": "https://it.wikipedia.org/wiki?curid=2268294", "title": "Gran Premio del Giappone 2004", "text": "Il Gran Premio del Giappone 2004 \u00e8 stato un Gran Premio di Formula 1 disputato il 10 ottobre 2004 sul circuito di Suzuka. La gara \u00e8 stata vinta da Michael Schumacher su Ferrari.\nQuesto Gran Premio segna l'ultima gara in F1 per Olivier Panis.\nVigilia.\nAspetti sportivi.\nLa Toyota sostitu\u00ec Ricardo Zonta con Jarno Trulli, gi\u00e0 sotto contratto con il team giapponese per il 2005. A sua volta il brasiliano avrebbe corso in Brasile al posto di Olivier Panis.\nLa BAR conferm\u00f2 Takuma Sat\u014d anche per la stagione seguente.\nAspetti tecnici.\nLe novit\u00e0 portate per la gara giapponese furono scarse, dovute soprattutto al fatto che i team fossero gi\u00e0 concentrati sulla stagione seguente. Le uniche scuderie attive furono la Williams che port\u00f2 un alettone anteriore modificato rispetto alla Cina, la Minardi, con nuove sospensioni posteriori caratterizzate da una diversa carenatura e, infine, la McLaren, che mont\u00f2 nuove prese di raffreddamento. Minime le modifiche apportate dalle altre scuderie; la BAR port\u00f2 un propulsore studiato apposta dalla Honda appositamente per la gara nipponica, mentre gli altri team confermarono le novit\u00e0 gi\u00e0 portate nelle gare precedenti.\nQualifiche.\nResoconto.\nA causa dell'arrivo del ciclone Ma-On, la sessione di prove del sabato pomeriggio viene rinviata a domenica mattina. Le qualifiche si svolgono su una pista ancora umida, che va per\u00f2 asciugandosi; Michael Schumacher ne approfitta e, scendendo in pista tra gli ultimi grazie ad un'ottima prestazione nella prima sessione, conquista la pole position, con un largo vantaggio sugli avversari. Secondo \u00e8 Ralf Schumacher, mentre al terzo posto si piazza a sorpresa Webber, staccato comunque di ben un secondo dal tempo della pole position. Seguono le due BAR di Sato e Button, che precedono Trulli, Fisichella, Coulthard e Villeneuve. Le condizioni difficili del tracciato mettono in difficolt\u00e0 diversi piloti: compiono errori Alonso, R\u00e4ikk\u00f6nen, Montoya e Barrichello, relegati nella seconda met\u00e0 dello schieramento.\nGara.\nResoconto.\nDopo alcune prove tormentate dal maltempo, la gara parte sotto il sole. Al via Michael e Ralf Schumacher non hanno difficolt\u00e0 a mantenere la testa della corsa; scatta invece male Webber, che viene infilato da Button, Sato e Trulli. Michael Schumacher guadagna subito un vantaggio notevole sugli avversari; l'unico che sembra in grado di tenere un ritmo simile \u00e8 il fratello Ralf, che per\u00f2 \u00e8 anche il primo a rifornire, nel corso del nono passaggio. Quando Michael Schumacher rifornisce a sua volta, quattro tornate pi\u00f9 tardi, rientra in pista al comando, davanti a Button (partito con una strategia sulle due soste e quindi non ancora fermatosi ai box). La corsa per il primo posto \u00e8 virtualmente finita; con il duo BAR a contendersi la terza posizione (Sato con una strategia di tre soste, contro le due del compagno), la gara \u00e8 ravvivata dalla rimonta di Barrichello, Montoya, R\u00e4ikk\u00f6nen ed Alonso; retrocede invece Trulli che, partito con poca benzina a bordo, deve fare i conti con una Toyota molto difficile da gestire con il pieno di carburante.\nAl 20\u00ba giro Webber si ritira per una causa piuttosto singolare: l'abitacolo della sua Jaguar si \u00e8 infatti inspiegabilmente surriscaldato, tanto da provocare al pilota australiano delle lievi ustioni ad una coscia. Dopo la prima serie di soste, Trulli, Montoya, Barrichello e Fisichella danno vita ad un intenso duello, con l'abruzzese che, in difficolt\u00e0 con le gomme, deve dare strada al brasiliano della Ferrari, riuscendo per\u00f2 a difendersi dagli altri due fino al proprio secondo rifornimento, al 24\u00ba passaggio. Michael Schumacher continua a condurre indisturbato, non cedendo neanche per un giro la prima posizione; anche il fratello Ralf non ha particolari difficolt\u00e0 nel difendere il suo secondo posto dai due piloti della BAR. Risale molto in classifica Coulthard, partito per effettuare solo due soste; a circa venti tornate dalla conclusione, lo scozzese si trova in quinta posizione, avendo gi\u00e0 rifornito per la seconda volta.\nAlle sue spalle rimonta per\u00f2 velocemente Barrichello; al 38\u00ba giro, il brasiliano tenta un attacco alla chicane, ma il pilota della McLaren chiude la traiettoria e i due finiscono per venire a contatto; le due monoposto sono danneggiate irreparabilmente ed entrambi sono costretti al ritiro. Alonso sale cos\u00ec in quinta posizione; nel frattempo, Button ha la meglio sul compagno di squadra nel duello per il podio. Negli ultimi giri non si verificano colpi di scena e Michael Schumacher va a vincere davanti a Ralf Schumacher, Button, Sato, Alonso, R\u00e4ikk\u00f6nen, Montoya e Fisichella. Per la Ferrari \u00e8 la quindicesima vittoria stagionale, il che significa eguagliare i record precedenti della McLaren MP4/4 che nel 1988 ottenne quindici vittorie su sedici Gran Premi e della Ferrari F2002 che nel 2002 ne vinse quindici su diciassette.\nFonti.\nTutti i dati statistici provengono da Autosprint n.41/2004\no da "}
{"id": "2268298", "revid": "339392", "url": "https://it.wikipedia.org/wiki?curid=2268298", "title": "Observatory House", "text": ""}
{"id": "2268300", "revid": "1652635", "url": "https://it.wikipedia.org/wiki?curid=2268300", "title": "Foresta pluviale tropicale", "text": "Le foreste pluviali tropicali sono un tipo di foresta pluviale localizzate nella fascia equatoriale della Terra. Sono comuni in: Asia, Australia, Africa, Sud America, America Centrale, Messico meridionale e in numerose isole del Pacifico. Rappresentano il bioma terrestre con la massima biodiversit\u00e0, dato che ospitano da sole circa una met\u00e0 delle specie viventi animali e vegetali terrestri.\nAlcuni autori distinguono la \"foresta pluviale equatoriale\" dalla \"foresta pluviale tropicale\"; secondo essi, la prima \u00e8 localizzata in corrispondenza dell'equatore ed \u00e8 caratterizzata da una maggiore ricchezza di specie rispetto alla seconda, tipica di latitudini prossime ai tropici. In questa voce, invece i due tipi suddetti sono trattati insieme. Secondo gli autori della lista Global 200 del WWF, che propone anche un classificazione dei biomi terrestri, la foresta pluviale tropicale \u00e8 compresa nel bioma delle \"Foreste pluviali di latifoglie tropicali e subtropicali\", in cui sono incluse anche le foreste pluviali equatoriali e le foreste pluviali temperate di altri autori.\nLe foreste pluviali tropicali hanno uno scarso sottobosco, in quanto la luce del Sole difficilmente raggiunge il livello del suolo. Questo rende pi\u00f9 agevole il movimento nella foresta per uomini e animali. Quando il tessuto forestale \u00e8 interrotto a causa di abbattimenti o eventi naturali, il suolo \u00e8 rapidamente colonizzato da piante pioniere e da un fitto intreccio di liane e giovani alberi; questa vegetazione secondaria \u00e8 chiamata giungla, per la sua forte somiglianza con questo bioma.\nLe foreste pluviali tropicali sono considerate \"la pi\u00f9 grande farmacia del pianeta\" in quanto circa un quarto dei principi attivi impiegati in farmacologia deriva da vegetali.\nDescrizione.\nIl clima della foresta pluviale tropicale fa parte del clima equatoriale caratterizzato da stabilit\u00e0 per tutto l'anno e assenza di variazioni stagionali. La temperatura media \u00e8 costante (t\u00b0 media annua 25-27 \u00b0C) e l'escursione termica annuale si mantiene entro i 2-3 oC. Il livello di umidit\u00e0 relativa \u00e8 alto e sono molto consistenti le precipitazioni piovose (2000-4000 mm/anno) sotto forma di rovesci e temporali. L'insieme di tutti questi fattori climatici favorisce lo sviluppo della vegetazione rigogliosa in essa presente. Sono caratterizzati da elevata produttivit\u00e0 e biodiversit\u00e0 (anche centinaia di specie forestali in ogni ettaro di superficie) e sono molto vulnerabili alle alterazioni antropiche.\nLe grandi foreste pluviali ospitano pi\u00f9 specie o popolazioni di tutti gli altri biomi messi insieme. Circa l'82% della biodiversit\u00e0 conosciuta \u00e8 rilevabile nelle foreste tropicali. Le fronde degli alberi si innalzano fino a 50 - 85 metri dal suolo della foresta. La materia organica cade al suolo e si decompone rapidamente a causa della temperatura e dell'umidit\u00e0, in un rapido ciclo dei nutrienti.\nLe foreste pluviali sono caratterizzate da abbondanti precipitazioni. Il suolo \u00e8 quindi spesso povero di nutrienti dilavati dalle piogge torrenziali, mentre la rapida decomposizione della materia organica da parte dei batteri impedisce l'accumulo di strati di humus. L'alta concentrazione di ossidi di ferro e alluminio produce il caratteristico colore rosso del suolo. In aree di pi\u00f9 recente formazione geologica, come nel caso di terreni di origine vulcanica, il suolo tropicale pu\u00f2 risultare pi\u00f9 fertile, cos\u00ec come nel caso della foresta inondata, in cui la piena annuale deposita un fertile strato di limo.\nLe foreste tropicali sono soggette a un intensivo taglio e alla conseguente deforestazione, soprattutto nel ventesimo secolo, che ha visto la superficie delle foreste ridursi quasi della met\u00e0.\nLa gran parte delle specie vegetali, di insetti, e di microorganismi ancora non sono stati scoperti e catalogati dagli scienziati. Le foreste pluviali tropicali sono anche chiamate \"i polmoni della terra,\" ma questa definizione non ha una reale base scientifica, in quanto le foreste sono considerate neutrali dal punto di vista dell'ossigeno.\nAlte latifoglie sempreverdi sono le forme dominanti. Gli alberi pi\u00f9 alti emergono dal manto forestale e ospitano tra i propri rami una ricca flora di epifite (orchidee, bromelie, muschi, licheni). Il sottobosco in una foresta pluviale \u00e8 limitato dalla carenza di luce, e consiste prevalentemente in piante, felci e giovani alberi in grado di vivere alla semi oscurit\u00e0, oltre che dalle liane che catturano la luce arrampicandosi sugli alberi. Nella foresta decidua o semi-decidua, o dove \u00e8 intervenuto un fattore di disturbo, il suolo \u00e8 colonizzato da liane e piante pioniere a rapida crescita, e la densa vegetazione \u00e8 chiamata giungla.\nForesta pluviale e giungla.\nPrima del XX secolo, le espressioni \"foresta pluviale\", \"foresta pluviale tropicale\" e \"foresta monsonica\" non erano usate e al loro posto si usava il termine giungla. Il successo dei libri di Rudyard Kipling, \"Il libro della giungla\" e \"Il secondo libro della giungla\", ed anche di quelli di Edgar Rice Burroughs ed Emilio Salgari, hanno reso oltremodo popolare questo termine, sia in senso proprio, sia in senso esteso. Successivamente, le avventure a fumetti dell'Uomo mascherato ne consolidarono la popolarit\u00e0.\nFu nel 1898, con la pubblicazione del volume \"Geografia su base fisiologica\", in cui il botanico ed ecologo tedesco Andreas Schimper, che fu introdotta l'espressione \"foresta pluviale\", che poi gradatamente, nel corso dei decenni, si diffuse. Lo studioso, infatti, in questo testo, classific\u00f2 per primo tutti i biomi terrestri del pianeta e per indicare le foreste che erano state sino ad allora chiamate genericamente \"giungla\" o \"foresta vergine\", coni\u00f2 l'espressione \"foresta pluviale\", che nel giro di qualche decennio si impose a livello scientifico, e parzialmente anche popolare. Il termine \"giungla\", che era diventato troppo generico, cominci\u00f2 allora a tornare al suo significato originario di foresta tipica delle regioni monsoniche, anche se a livello popolare questa accezione convive ancora con quella pi\u00f9 generica di foresta pluviale.\nFauna.\nGli animali presenti nella foresta tropicale sono molti, fra i pi\u00f9 importanti troviamo i pipistrelli e numerose specie di uccelli grandi e piccoli fra i quali pappagalli, colibr\u00ec e l'uccello del Paradiso; numerosi serpenti e altri rettili quali le iguane, i camaleonti e i gechi o anfibi come i rospi giganti e le rane; varie specie di scimmie quali il mandrillo, lo scimpanz\u00e9, il gorilla e l'orango; i grossi carnivori quali il giaguaro, il leopardo, la tigre. Infine i mammiferi erbivori pi\u00f9 noti sono i tapiri.\nStrati.\nLe foreste pluviali tropicali si dividono in cinque diversi strati, ciascuno dei quali ospita diversi habitat e diverse specie: suolo, arbusti, i tronchi e rizomi, la volta delle fronde e lo strato emergente. Quest'ultimo si trova solo nelle foreste tropicali, ed \u00e8 composto da alberi alti fino a 70-80 metri, in grado di resistere al calore del sole e alla forza del vento. Ci abitano animali come l'aquila Arpia, la farfalla, il pipistrello e alcuni tipi di scimmia.\nLa volta delle fronde ospita la maggior parte della vita animale, dalle rane arboricole, alle scimmie, agli uccelli, agli insetti.\nPopoli della foresta.\nLe foreste pluviali tropicali ospitano numerose comunit\u00e0 indigene L'alta biodiversit\u00e0 determina una forte dispersione delle risorse alimentari, e le popolazioni di foresta, soprattutto se composte da cacciatori-raccoglitori, conducono spesso uno stile di vita seminomadico, su base stagionale, alternando talvolta la vita in foresta a quella in savana. Altri gruppi vivono commerciando i preziosi prodotti della foresta.\nPrincipi attivi e piante medicinali.\nLe foreste pluviali tropicali sono spesso considerate \"la pi\u00f9 grande farmacia del mondo\" perch\u00e9 una gran parte dei prodotti medicinali comunemente impiegati contiene principi attivi provenienti dalla foresta, come la cocaina, numerosi principi attivi con funzionalit\u00e0 stimolante, o tranquillante. Dalle foreste pluviali tropicali provengono anche il curaro (un potente paralizzante utilizzato per i medici come anestesie) e il chinino (una cura per la malaria).\nServizi ambientali.\nOltre alle funzionalit\u00e0 estrattive, le foreste pluviali tropicali svolgono numerosi servizi non legati alle funzioni estrattive. Esse svolgono un ruolo essenziale nel preservare la biodiversit\u00e0, nel regolare le precipitazioni, nella conservazione del suolo, oltre al valore paesaggistico e culturale (o specificamente religioso) per le popolazioni che le abitano.\nLa perdita di foreste.\nSecondo la FAO, la perdita netta di foreste (ossia sottraendo le nuove piantagioni) \u00e8 stimata intorno a 7,3 milioni di ettari l'anno, pari a ventimila ettari al giorno.\nIn America Latina, l'Amazzonia perde 25.276 chilometri quadrati di foresta, un'area grande quanto la Sicilia. In Indonesia ogni giorno sono perduti 49 chilometri quadrati di foreste, per un tasso di deforestazione del 2 per cento annuo. Gli ecosistemi pi\u00f9 fragili sono tutti in via d'estinzione, basta pensare alle foreste palustri e salmastre. Il 20% delle foreste di mangrovie \u00e8 scomparso dal 1980 ad oggi.\nLe cause della loro distruzione e disgregazione sono molteplici: dagli incendi, i gas naturali che nascono dalla pietra calcaree, alla conversione per uso agricolo, alla sovrappopolazione. Ma spesso l'industria del legno, anche quando pratica il taglio selettivo, \u00e8 il pioniere della deforestazione, aprendo la strada agli altri fattori. Combinando l'osservazione sul campo allo studio delle immagini satellitari ad alta risoluzione il Carnegie Institution di Washington in Stanford ha determinato che i convenzionali metodi di analisi hanno sottostimato del 50% circa il danno causato dal prelievo. Inoltre, il taglio selettivo \u00e8 in genere il primo passo verso la distruzione delle foreste. Un articolo apparso sulla rivista scientifica Science pubblica i risultati di uno studio compiuto in Amazzonia nell'arco di quattro anni sull'impatto del taglio selettivo. Lo studio rivela che un prelievo selettivo, ossia finalizzato a due o tre specie in un'area, crea un danno aggiuntivo che va dal 60% al 123% della stessa deforestazione.\nIndustria del legno, monocoltura della soia o della palma da olio, industria mineraria rappresentano solitamente i primi attori di un processo di degrado. Le strade aperte da queste industrie, portano alla foresta successive ondate di sfruttamento, dal bracconaggio, dagli insediamenti. Nel 2006 un team di scienziati del Carnegie Institution's Department of Global Ecology (Stanford University) ha indicato come il 16% di una foresta sottoposta a taglio selettivo sia comunemente distrutto nel giro di un anno, nei successivi quattro anni viene distrutto un ulteriore 32% e in quattro anni la foresta \u00e8 completamente rimossa. Alla fine viene la conversione agricola.\nConversione agricola.\nL'espansione dell'agricoltura ha strappato tradizionalmente vaste aree di terreno alle foreste. In alcuni casi (Amazzonia, Indonesia) sono grandi imprese, anche a carattere sovranazionale, del settore agricolo o bovino, a radere al suolo ampie superfici di foresta per espandere le proprie attivit\u00e0. In altre aree (Africa) la crescita della popolazione e la distribuzione iniqua delle terre, assieme alla miseria e alla fame spingono contadini poveri a strappare terra alla foresta, bruciandone delle parcelle. Il suolo delle foreste pluviali tropicali per\u00f2 non sempre \u00e8 idoneo all'agricoltura. Privato della protezione assicurata dal manto forestale, il sottile strato di humus \u00e8 dilavato dalle piogge torrenziali o seccato dal sole, e in poco tempo si trasforma in un suolo arido e improduttivo.\nCollegamenti esterni.\n "}
{"id": "2268303", "revid": "117986344", "url": "https://it.wikipedia.org/wiki?curid=2268303", "title": "Jean-Baptiste Lep\u00e8re", "text": "Biografia.\nFu il progettista insieme al genero della chiesa di San Vincenzo de' Paoli di Parigi, e uno degli architetti che hanno lavorato all'innalzamento della Colonna Vend\u00f4me. Bonaparte port\u00f2 Lep\u00e8re con s\u00e9 in Egitto per verificare la realizzabilit\u00e0 di un collegamento tra il Mar Mediterraneo con il Mar Rosso attraverso il delta del Nilo. In quegli anni produsse anche alcuni disegni delle rovine egizie."}
{"id": "2268304", "revid": "729019", "url": "https://it.wikipedia.org/wiki?curid=2268304", "title": "Antonio Furlan", "text": "Biografia.\nDi mestiere bracciante agricolo, era stato costretto ad emigrare in cerca di lavoro. Era tornato in Italia poco dopo l'inizio della Seconda guerra mondiale, per combattere la quale fu richiamato alle armi.\nDopo l'8 settembre 1943, al momento della proclamazione dell'armistizio e del conseguente sfaldamento del Regio esercito, era riuscito a sfuggire alla cattura da parte dei tedeschi.\nIl giovane bracciante si d\u00e0 alla macchia invece di rispondere alla chiamata alle armi della Repubblica Sociale Italiana e si impegna attivamente nella Resistenza veneta, nell'area del Livenza. Catturato, viene giustiziato per impiccagione assieme a Angelo Artico. Il battaglione Livenza del quale era commissario politico, dopo la sua morte viene denominato Brigata Furlan\nLapide.\nDue lapidi poste in via IV novembre, a Motta di LIvenza, all'ingresso del ponte sul fiume Livenza, ricordano i due Martiri Antonio e Angelo."}
{"id": "2268306", "revid": "121836", "url": "https://it.wikipedia.org/wiki?curid=2268306", "title": "Storia inglese", "text": ""}
{"id": "2268307", "revid": "1543377", "url": "https://it.wikipedia.org/wiki?curid=2268307", "title": "Cladonia uncialis", "text": "Cladonia uncialis (L.) Weber ex F.H. Wigg. (1780) \u00e8 una specie di lichene appartenente al genere Cladonia, dell'ordine Lecanorales.\nIl nome deriva dal latino \"uncialis\", onciale, per la forte somiglianza fra i talli del lichene e i caratteri curvilinei inclinati della scrittura onciale.\nCaratteristiche fisiche.\nIl tallo primario, di forma simile a frutice, \u00e8 di piccole dimensioni, e da esso fuoriescono podezi di forma fittamente ramificata, molto simili a quelli della C. amaurocraea, con cortex e fori presenti nella parte ascellare delle ramificazioni.\nHabitat.\nDi norma cresce su roccia e su terreni alquanto acidi.\nLocalit\u00e0 di ritrovamento.\nPressoch\u00e9 cosmopolita, \u00e8 stata rinvenuta in particolare nelle seguenti localit\u00e0:\nIn Italia \u00e8 stata rinvenuta in molte valli del Trentino-Alto Adige; nella parte settentrionale del Veneto e nelle province pi\u00f9 settentrionali della Lombardia; folte comunit\u00e0 sono presenti anche in Valle d'Aosta e nelle valli piemontesi al confine con la Francia; pochi esemplari sono stati reperiti in Friuli.\nTassonomia.\nQuesta specie attualmente \u00e8 riferita alla sezione Unciales e presenta le seguenti forme, sottospecie e variet\u00e0 (al 2008):"}
{"id": "2268308", "revid": "599013", "url": "https://it.wikipedia.org/wiki?curid=2268308", "title": "Brian Quinnett", "text": ""}
{"id": "2268309", "revid": "57342", "url": "https://it.wikipedia.org/wiki?curid=2268309", "title": "Premi C\u00e9sar 1998", "text": "La cerimonia di premiazione della 23\u00aa edizione dei Premi C\u00e9sar si \u00e8 svolta il 28 febbraio 1998 al Th\u00e9\u00e2tre des Champs-\u00c9lys\u00e9es di Parigi. \u00c8 stata presieduta da Juliette Binoche e presentata da Antoine de Caunes. \u00c8 stata trasmessa da Canal+.\nIl film che ha ottenuto il maggior numero di candidature (dodici) e di premi (sette) \u00e8 stato \"Parole, parole, parole...\" (\"On conna\u00eet la chanson\") di Alain Resnais.\nVincitori e candidati.\nI vincitori sono indicati in grassetto, a seguire gli altri candidati."}
{"id": "2268310", "revid": "74801", "url": "https://it.wikipedia.org/wiki?curid=2268310", "title": "\u00c9vrard de Fouilloy", "text": "Biografia.\nNon si hanno notizie precedenti alla sua elezione a vescovo di Amiens avvenuta nel 1211. Successivamente partecip\u00f2 al Concilio Laterano nel 1215 e al suo ritorno in sede si dedic\u00f2 alla riorganizzazione della diocesi.\nNel 1218, un terribile incendio distrusse la sua cattedrale della quale rimase in piedi soltanto parte del coro. A questo punto decise di ricostruire la cattedrale in stile gotico. Egli fu pertanto il fondatore dell'attuale Cattedrale di Notre Dame di Amiens della quale pose la prima pietra nel 1220 affidandone la progettazione a Robert de Luzarches.\nLa sua salma \u00e8 inumata nella navata della Cattedrale di Amiens."}
{"id": "2268311", "revid": "446353", "url": "https://it.wikipedia.org/wiki?curid=2268311", "title": "Venezia (esploratore)", "text": ""}
{"id": "2268312", "revid": "599013", "url": "https://it.wikipedia.org/wiki?curid=2268312", "title": "Chiesa di Sant'Ambrogio (Uscio)", "text": "La chiesa di Sant'Ambrogio \u00e8 un luogo di culto cattolico situato nel comune di Uscio, in via Roma, nella citt\u00e0 metropolitana di Genova. La chiesa \u00e8 sede della parrocchia omonima del vicariato di Recco-Uscio-Camogli dell'arcidiocesi di Genova.\nLa chiesa \u00e8 attigua all'antica pieve omonima ambrosiana.\nStoria e descrizione.\nSita accanto all'antica pieve, l'opera di costruzione si avvi\u00f2 il 26 febbraio del 1893 su disegno dell'ingegnere Camillo Galliano di Genova. Due anni dopo, il 16 giugno del 1895, il primo vescovo di Chiavari monsignor Fortunato Vinelli, in sostituzione dell'arcivescovo di Genova monsignor Tommaso Reggio, benedisse solennemente la nuova chiesa.\nNei primi anni del XX secolo furono ultimati i restanti lavori di edificazione quali la scalinata in ardesia nel 1901, il pulpito nel 1904, la facciata nel 1908, le decorazioni interne della volta nel 1914 e nel 1932 con l'aggiunta di altre decorazioni in stucco. La consacrazione ufficiale fu officiata da monsignor Giacomo Maria De Amicis il 24 agosto del 1920.\nNel corso della seconda guerra mondiale sub\u00ec diversi danneggiamenti alla volta e alla facciata tanto che tra il 1950 e il 1951 furono commissionati nuovi lavori conservativi.\nTra i dipinti conservati l'\"Annunciazione\" di pittore ignoto, \"Sant'Agostino e l'angelo\" di Enrico Vaymer e Carlo Antonio Tavella, la \"Vergine tra santi domenicani\" di Castellino Castello, la \"Morte di san Francesco di Sales\" e l\"'Ecce Homo\" di Michele di Ridolfo del Ghirlandaio. La statua della \"Madonna dei Sette Dolori\" \u00e8 attribuita alla mano o alla scuola scultorea di Anton Maria Maragliano."}
{"id": "2268315", "revid": "22580782", "url": "https://it.wikipedia.org/wiki?curid=2268315", "title": "Zorro II", "text": ""}
{"id": "2268317", "revid": "124808", "url": "https://it.wikipedia.org/wiki?curid=2268317", "title": "La guerra dei cloni", "text": ""}
{"id": "2268323", "revid": "1318658", "url": "https://it.wikipedia.org/wiki?curid=2268323", "title": "American Conference of Governmental Industrial Hygienists", "text": "LAmerican Conference of Governmental Industrial Hygienists (ACGIH) \u00e8 una associazione professionale a carattere scientifico, non governativa, che dal 1938 si occupa della promozione della salute negli ambienti di lavoro. Ha sede a Cincinnati, Ohio, Stati Uniti.\nLo scopo principale dell'associazione \u00e8 quello di far progredire la salvaguardia della salute e sicurezza sul lavoro rendendo disponibili agli igienisti industriali e agli altri professionisti del settore, informazioni tempestive, obiettive e scientifiche. Una delle attivit\u00e0 di rilievo dell'associazione \u00e8 la pubblicazione, aggiornata periodicamente, dei TLV (\"Threshold Limit Value\") e degli IBE (Indici Biologici di Esposizione). L'omologa associazione italiana, l'Associazione Italiana Degli Igienisti Industriali per l'igiene industriale e per l'ambiente (AIDII), traduce in italiano, su licenza ACGIH, queste informazioni.\nL'ACGIH \u00e8 cofondatrice dell'International Occupational Hygiene Association (IOHA).\nTLV e IBE.\nIl Comitato dei valori limite di soglia per le sostanze chimiche (TLV-CS) \u00e8 stato istituito nel 1941. Questo gruppo era incaricato di indagare, raccomandare e rivedere annualmente i limiti di esposizione per le sostanze chimiche. \u00c8 diventato un comitato permanente nel 1944. Due anni dopo, l'organizzazione ha adottato il suo primo elenco di 148 limiti di esposizione, allora denominati Concentrazioni massime consentite. Il termine \"Valori limite di soglia (TLV)\" fu introdotto nel 1956. Il primo elenco dei valori limite di soglia e degli indici di esposizione biologica \u00e8 stato pubblicato in forma di libro nel 1962. Una nuova edizione viene pubblicata ogni anno con i dovuti aggiornamenti. L'attuale elenco, edizione 2019, comprende oltre 600 TLV per sostanze chimiche e agenti fisici, nonch\u00e9 oltre 50 indici di esposizione biologica per sostanze chimiche selezionate.\nI TLV e gli IBE sono sviluppati come linee guida per aiutare a controllare i pericoli per la salute. Queste raccomandazioni o linee guida sono destinate all'uso nella pratica dell'igiene industriale, da interpretare e applicare solo da una persona addestrata in questa disciplina.\nIn determinate circostanze, individui o organizzazioni possono voler utilizzare queste raccomandazioni o linee guida se l'uso di TLV e IBE contribuisce al miglioramento generale della protezione dei lavoratori."}
{"id": "2268324", "revid": "1543377", "url": "https://it.wikipedia.org/wiki?curid=2268324", "title": "Municipalit\u00e0 locale di uMngeni", "text": "uMngeni \u00e8 una municipalit\u00e0 locale (in inglese uMngeni Local Municipality) appartenente alla municipalit\u00e0 distrettuale di Umgungundlovu della provincia di KwaZulu-Natal in Sudafrica. \nIn base al censimento del 2001 la sua popolazione \u00e8 di 73.896 abitanti.\nLa sede amministrativa e legislativa \u00e8 la citt\u00e0 di Howick e il suo territorio si estende su una superficie di ed \u00e8 suddiviso in 11 circoscrizioni elettorali (\"wards\"). Il suo codice di distretto \u00e8 KZN222.\nGeografia fisica.\nConfini.\nLa municipalit\u00e0 locale di uMngeni confina a nord con quella di Mpofana, a est con quella di uMshwathi, a sud con quelle di Msunduzi e Impendle, a ovest con i District Management Areas KZDMA43 e \nKZDMA22."}
{"id": "2268325", "revid": "729019", "url": "https://it.wikipedia.org/wiki?curid=2268325", "title": "Motorola 68k", "text": "La Motorola 68k, anche scritta m68k, \u00e8 una famiglia di microprocessori CISC della Freescale Semiconductor.\nMicroprocessori.\nAppartengono alla famiglia m68k i seguenti microprocessori:"}
{"id": "2268329", "revid": "767487", "url": "https://it.wikipedia.org/wiki?curid=2268329", "title": "Haywoode Workman", "text": ""}
{"id": "2268335", "revid": "729019", "url": "https://it.wikipedia.org/wiki?curid=2268335", "title": "Kup\u010dino", "text": "Kup\u010dino \u00e8 una stazione della metropolitana di San Pietroburgo, situata ad una estremit\u00e0 della Linea 2. Aperta il 25 dicembre 1972, avrebbe dovuto chiamarsi Vitebskaja: c'\u00e8 un collegamento verso la stazione ferroviaria di Vitebskij a anche una lunga galleria che porta a Vitebskij prospekt.\nL'attuale primo ministro della Federazione Russa Medvedev \u00e8 nato e cresciuto nel quartiere di Kup\u010dino."}
{"id": "2268343", "revid": "61051", "url": "https://it.wikipedia.org/wiki?curid=2268343", "title": "Aereo da competizione", "text": "Un aereo da competizione \u00e8 un aereo progettato espressamente per la partecipazione a competizioni aeronautiche o, spesso, warbird ottimizzati a tale scopo. Analogamente ad altri sport motoristici quali l'automobilismo e la motonautica, esistono varie specialit\u00e0 e categorie in cui possono concorrere gli aerei da competizione, le quali devono rispondere a particolari regolamenti e specifiche. Un esempio \u00e8 il Cassutt Special, un monomotore di produzione statunitense con il quale il pilota e progettista Tom Cassutt partecip\u00f2 e vinse all'edizione del 1958 del National Air Races. Altro esempio \u00e8 il bimotore britannico de Havilland DH.88,"}
{"id": "2268345", "revid": "1568601", "url": "https://it.wikipedia.org/wiki?curid=2268345", "title": "Passo del Weissenstein", "text": "Il passo del Weissenstein (in tedesco \"Weissensteinpass\") \u00e8 un passo di montagna che si trova a nord della citt\u00e0 di Soletta sulle pendici del monte Weissenstein in Svizzera. Il passo sale a sud dal paese di Oberdorf e in dodici chilometri raggiunge la localit\u00e0 di G\u00e4nsbrunnen tra le montagne del Giura.\nIn alcuni tratti la strada raggiunge una pendenza del 22% (9,5% di media) e ci\u00f2 ne fa la strada di un passo svizzero con la pendenza pi\u00f9 elevata. Inoltre la strada \u00e8 molto stretta tantoch\u00e9 in alcuni punti pu\u00f2 passare un solo veicolo alla volta.Nel periodo invernale la parte nord del passo non viene sgomberata dalla neve per cui il passo resta chiuso per alcuni mesi."}
{"id": "2268346", "revid": "287204", "url": "https://it.wikipedia.org/wiki?curid=2268346", "title": "Calcio ai XVI Giochi del Mediterraneo", "text": "Il torneo di calcio ai XVI Giochi del Mediterraneo si \u00e8 svolto dal 25 giugno al 4 luglio 2009 nei seguenti impianti abruzzesi:\nSi \u00e8 svolto solo il torneo maschile. Ogni Paese aveva la possibilit\u00e0 di iscrivere una squadra i cui componenti dovevano essere nati dopo il 1\u00ba gennaio 1989.\nCalendario.\nIl torneo seguir\u00e0 il seguente calendario:\nRegolamento.\nIl regolamento ufficiale applicato \u00e8 quello FIFA in vigore al 1\u00ba gennaio 2009. Le partite si svolgono quindi in due tempi regolamentari da 45 minuti ciascuno, intervallati da una pausa di 15 minuti. Per le gare a eliminazione diretta, se il risultato alla fine dei tempi regolamentari fosse di parit\u00e0, si giocherebbero due tempi supplementari di 15 minuti ciascuno. Se anche alla fine dei tempi supplementari si presentasse un pareggio, si ricorrerebbe ai calci di rigore.\nOgni vittoria vale 3 punti; ogni pareggio 1 punto; zero punti per una sconfitta.\nLa classifica finale dei gruppi sar\u00e0 decisa, nell'ordine, dai seguenti parametri:\nparametri:\nSe si dovesse incorrere a ulteriore condizione di parit\u00e0 verr\u00e0 premiata la squadra meno sanzionata secondo il regolamento \"fair play\" della FIFA. \"Ultima ratio\" il sorteggio le cui modalit\u00e0 sarebbero indicate nel corso di una riunione tecnica.\nSorteggio.\nIl sorteggio \u00e8 avvenuto presso l'auditorium dell'Universit\u00e0 degli Studi \"Gabriele D'Annunzio\" il 5 maggio 2009, durante una cerimonia dedicata ai sorteggi dei gironi per i tornei degli sport di squadra. Il sorteggio \u00e8 stato effettuato dall'ex calciatore della Roma e della nazionale Eusebio Di Francesco.\nSi iscrissero al torneo dodici squadre, suddivise dal comitato tecnico in quattro fasce, per la composizione di quattro gironi da tre squadre ciascuno. Le quattro citt\u00e0 sedi della fase a gironi del torneo di calcio saranno:\nRiassunto gruppi.\nLa nazionale di calcio del Marocco ha ritirato la propria iscrizione, lasciando il gruppo C con soli due componenti che si qualificano in automatico al turno successivo pur disputando l'incontro del girone."}
{"id": "2268347", "revid": "767487", "url": "https://it.wikipedia.org/wiki?curid=2268347", "title": "Scott Haffner", "text": ""}
{"id": "2268349", "revid": "726373", "url": "https://it.wikipedia.org/wiki?curid=2268349", "title": "Roberta Williams", "text": "\u00c8 celebre per avere ideato la prima avventura grafica della storia, \"Mystery House\", insieme al marito Ken Williams che l'ha programmata. Dopo avere fondato la Sierra On-Line insieme a Ken, ha lavorato nel corso degli anni a molti titoli, in particolare a quelli della serie \"King's Quest\", sebbene in una intervista del 2006 abbia dichiarato che il titolo che ricorda con pi\u00f9 piacere \u00e8 \"Phantasmagoria\". Ha posato per due copertine di videogiochi: appare in \"Mixed-Up Mother Goose\", insieme ai suoi due figli D.J. e Chris, e nella celebre fotografia di \"Softporn Adventure\", che la ritrae nuda dentro una vasca da bagno, insieme ad altre due donne e ad un cameriere vestito. Nel 1998 si \u00e8 \"ritirata\" dal mondo videoludico; in una intervista ha dichiarato che le piacerebbe scrivere un romanzo storico."}
{"id": "2268353", "revid": "635893", "url": "https://it.wikipedia.org/wiki?curid=2268353", "title": "Dinara", "text": "Il Dinara \u00e8 un massiccio montuoso delle Alpi Dinariche posto al confine tra la Croazia e la Bosnia ed Erzegovina.\nDa questo gruppo prendono il nome tutte le Alpi Dinariche.\nLe vette principali del gruppo sono:\nIl Dinara, pur non essendo la vetta pi\u00f9 alta, ne \u00e8 la pi\u00f9 significativa e costituisce il punto pi\u00f9 elevato della Croazia."}
{"id": "2268354", "revid": "599013", "url": "https://it.wikipedia.org/wiki?curid=2268354", "title": "Doug Roth", "text": ""}
{"id": "2268357", "revid": "287204", "url": "https://it.wikipedia.org/wiki?curid=2268357", "title": "Robert de Luzarches", "text": "Biografia.\nEgli \u00e8 stato l'architetto della chiesa conventuale dell'abbazia di \"Port-Royal-des-Champs\", che ha costruito in stile cistercense, ma soprattutto l'iniziatore della costruzione della Cattedrale Notre-Dame di Amiens. Venne scelto, dal vescovo di Amiens, \u00c9vrard de Fouilloy, per la sua bravura nel campo del disegno ed inizi\u00f2 i lavori nel 1220. Ridusse al massimo il numero delle sagome necessarie alla costruzione della navata e del transetto accelerando la messa in funzione del cantiere."}
{"id": "2268358", "revid": "3137", "url": "https://it.wikipedia.org/wiki?curid=2268358", "title": "Arthur Joseph Jefferson", "text": ""}
{"id": "2268366", "revid": "27767", "url": "https://it.wikipedia.org/wiki?curid=2268366", "title": "Municipalit\u00e0 locale di Big 5 False Bay", "text": ""}
{"id": "2268367", "revid": "599013", "url": "https://it.wikipedia.org/wiki?curid=2268367", "title": "Ed Horton", "text": ""}
{"id": "2268368", "revid": "181699", "url": "https://it.wikipedia.org/wiki?curid=2268368", "title": "Interregno inglese", "text": "L'interregno inglese \u00e8 un periodo della storia inglese che \u00e8 compreso tra gli anni 1649, anno della decapitazione del re d'Inghilterra Carlo I Stuart in seguito alla guerra civile inglese e 1660, anno della restaurazione di Carlo II dopo la caduta del Protettorato di Oliver e Richard Cromwell.\nQuesto periodo si divide in altri sottoperiodi:"}
{"id": "2268372", "revid": "1161730", "url": "https://it.wikipedia.org/wiki?curid=2268372", "title": "X\u00aa Flottiglia MAS", "text": ""}
{"id": "2268373", "revid": "3137", "url": "https://it.wikipedia.org/wiki?curid=2268373", "title": "Arthur Stanley Jefferson", "text": ""}
{"id": "2268374", "revid": "729019", "url": "https://it.wikipedia.org/wiki?curid=2268374", "title": "Listen to Your Friends", "text": "Listen to Your Friends \u00e8 il primo singolo tratto da \"Not Without a Fight\", pubblicato dai New Found Glory nel 2008.\nVideoclip.\nIl video musicale \u00e8 stato girato il 5 novembre 2008 a Los Angeles. \u00c8 stato diretto da Meiert Avis, gi\u00e0 regista dei videoclip di \"Failure's Not Flattering\" e \"All Downhill from Here\".\nIl video \u00e8 stato pubblicato il 10 marzo 2009."}
{"id": "2268376", "revid": "1936754", "url": "https://it.wikipedia.org/wiki?curid=2268376", "title": "Verbi modali inglesi", "text": "I verbi servili o modali funzionano normalmente come verbi ausiliari. Come le copule, i verbi servili sono una classe ristretta (\"can/could\", \"may/might\", \"will/would\", \"shall/should\" e \"must\"). Ci sono anche alcuni verbi che possono essere usati sia normalmente sia come modali, sono chiamati \"semimodali\" e sono \"dare\", \"need\", \"ought to\" e \"used to\".\nConiugazione.\nI verbi modali non sono coniugati (pertanto tutte le persone hanno la stessa forma) e il loro infinito non \u00e8 mai preceduto dal \"to\".\n\"Can\" e \"could\".\nPronuncia.\nLa pronuncia di \"can\" \u00e8 /k\u00e6n/, la pronuncia di \"can't\", invece, varia nelle due principali varianti: nell'inglese britannico viene pronunciato /k\u0251\u02d0nt/ mentre nell'inglese americano viene pronunciato /k\u00e6nt/. \"Could\" si pronuncia /k\u028ad/.\n\"May\" e \"might\".\nPronuncia.\nLe pronunce di \"may\" e \"might\" sono rispettivamente /me\u026a\u032f/ e /ma\u026a\u032ft/.\n\"Will\" e \"would\".\nPronuncia.\nLe pronunce di \"will\" e \"would\" sono rispettivamente /w\u026al/ e /w\u028ad/. La pronuncia della forma abbreviata \"won't\" \u00e8 /w\u0259\u028ant/ nell'inglese britannico e /wo\u028ant/ in quello americano.\n\"Shall\" e \"should\".\nSono imparentati con \"will\" e \"would\"\nPronuncia.\nLa pronuncia di \"shall\" \u00e8 /\u0283al/, la pronuncia di \"shan't\", analogamente a \"can't\", varia nelle due principali varianti: nell'inglese britannico viene pronunciato /\u0283\u0251\u02d0nt/ mentre nell'inglese americano viene pronunciato /\u0283\u00e6nt/. \"Should\" si pronuncia /\u0283\u028ad/.\n\"Must \"(e \"have to\").\nForme.\nNon esistendo forme di \"must\" al passato, per questo scopo si utilizza \"had to\", preso in prestito da \"have to\".\nTuttavia, \"don't have to\" e \"didn't have to\" non negano l'azione espressa dal verbo, ma il concetto di dovere. Esempio:\n\"I must not go\" = Io non devo andare; io devo non andare\n\"I don't have to go\" = Non \u00e8 necessario che io vada; non devo andare per forza\nForme di \"have to\".\nIn Gran Bretagna esiste anche la forma \"have got to\" per \"have to\".\nPronuncia.\nLa pronuncia di \"must\" \u00e8 /m\u028cst/, la pronuncia di \"have to\" \u00e8 /h\u00e6ftu/ oppure /h\u00e6ft\u0259/ e la sua forma coniugata \"has to\" /h\u00e6stu, -t\u0259/. Nelle forme negativa e interrogativa di \"have to\" l'ausiliare \"do\" pronunciato /du\u02d0/ (\"does\" /d\u028cz/, did /d\u026ad/)"}
{"id": "2268382", "revid": "767487", "url": "https://it.wikipedia.org/wiki?curid=2268382", "title": "Touchstone", "text": "Touchstone \u00e8 un formato proprietario originale per l'omonimo simulatore di circuiti lineari, nel dominio delle frequenze, della EESof, lanciato nel 1984.\nUn file Touchstone \u00e8 un file testuale in formato ASCII usato per caratterizzare dispositivi a n-porte, con i parametri s e di rumore."}
{"id": "2268383", "revid": "1632387", "url": "https://it.wikipedia.org/wiki?curid=2268383", "title": "Test della Navetta di L\u00e9ger", "text": "Il Test della Navetta di L\u00e9ger, conosciuto anche come multi-stage fitness test, bleep test, beep test, pacer test, Leger-test o 20-m shuttle run test, \u00e8 impiegato da allenatori e preparatori atletici per stimare il VO2max (massimo consumo di ossigeno) di un atleta e lo strumento principalmente usato \u00e8 chiamato metronomo.\nIl test \u00e8 particolarmente adatto per sport come il cricket, il calcio, rugby, hockey, pallamano, tennis, squash e per fitness test nelle scuole e nei college; \u00e8 impiegato da molte squadre professionistiche internazionali come un accurato test di fitness cardiovascolare.\nIl test \u00e8 stato creato da Luc L\u00e9ger, dell'Universit\u00e0 di Montr\u00e9al e pubblicato nel 1983, \"A Maximal Multistage 20m Shutle Run Test to predict VO2max\" ed \u00e8 stato ripubblicato sullo European Journal of Applied Physiology (vol 49 pp 1\u201312) nel 1988 nella sua forma attuale sotto il nome di \"Multistage 20-m shuttle run test for aerobic fitness\".\nSvolgimento.\nL'atleta deve correre fra due coni distanti 20 metri l'uno dall'altro secondo una cadenza sincronizzata con una musicassetta, un CD o un software, che emette un segnale sonoro a intervalli preimpostati. Al momento dell'inizio della prova, ovvero al primo segnale sonoro della registrazione, l'atleta dovr\u00e0 iniziare a correre e raggiungere il cono opposto entro il secondo avviso sonoro, a questo punto dovr\u00e0 ritornare al cono di partenza entro il suono del segnale sonoro successivo, e cos\u00ec via. Mentre il test procede, l'intervallo fra ogni successivo segnale sonoro si riduce, obbligando l'atleta ad incrementare la propria velocit\u00e0 nel corso del test, fintanto che gli sia possibile mantenere la sincronia con la registrazione. \u00c8 ammesso non raggiungere il cono entro l'avviso sonoro, ma solo nel caso in cui entro il successivo si riesca a coprire la distanza rimanente (massimo 1 metro) e il tragitto successivo.\nLa registrazione \u00e8 tipicamente strutturata in 21 livelli, ciascuno dei quali dura circa 62 secondi. Di solito, l'intervallo fra i segnali sonori \u00e8 calcolato richiedendo una velocit\u00e0 iniziale di 8,5\u00a0km/h, aumentando poi di 0,5\u00a0km/h ogni livello seguente. Il passaggio da un livello al seguente \u00e8 segnalata da 3 segnali sonori ravvicinati pi\u00f9 il segnale sonoro di arrivo al corrispettivo cono.\nTempi e valutazione.\nIl tempo tra un suono e il successivo decresce in base al livello; alla partenza (livello 1) corrispondono 7 fasi da percorrere in 8,5 secondi ciascuno; ad ogni livello c'\u00e8 una diminuzione del tempo di percorrenza con conseguente aumento di velocit\u00e0, sino ad arrivare al 21\u00ba e ultimo livello che prevede 16 fasi da 3,75 secondi.\nPer quanto concerne la valutazione del test per la determinazione della VAM si verifica la velocit\u00e0 nell'ultimo periodo completato; conseguentemente \u00e8 possibile ricavare la VO2max:\nformula_1"}
{"id": "2268385", "revid": "767487", "url": "https://it.wikipedia.org/wiki?curid=2268385", "title": "Il piccolo Tony", "text": "Il piccolo Tony (\"Kleine Teun\") \u00e8 un film del 1998 diretto da Alex van Warmerdam.\n\u00c8 stato presentato nella sezione Un Certain Regard al 51\u00ba Festival di Cannes."}
{"id": "2268389", "revid": "858648", "url": "https://it.wikipedia.org/wiki?curid=2268389", "title": "Il nano rosso", "text": "Il nano rosso (\"Le nain rouge\") \u00e8 un film del 1998 diretto da Yvan Le Moine.\n\u00c8 stato presentato nella Quinzaine des R\u00e9alisateurs al 51\u00ba Festival di Cannes."}
{"id": "2268390", "revid": "305330", "url": "https://it.wikipedia.org/wiki?curid=2268390", "title": "Dimachaeri", "text": ""}
{"id": "2268392", "revid": "352448", "url": "https://it.wikipedia.org/wiki?curid=2268392", "title": "Amleto da Shakespeare a Laforgue", "text": ""}
{"id": "2268394", "revid": "352448", "url": "https://it.wikipedia.org/wiki?curid=2268394", "title": "Amleto, da Shakespeare a Laforgue", "text": ""}
{"id": "2268395", "revid": "599013", "url": "https://it.wikipedia.org/wiki?curid=2268395", "title": "Michael Ansley", "text": ""}
{"id": "2268401", "revid": "438678", "url": "https://it.wikipedia.org/wiki?curid=2268401", "title": "La polveriera", "text": "La polveriera (\"Bure baruta\") \u00e8 un film del 1998 diretto da Goran Paskaljevic.\nTrama.\nBelgrado, fine anni '90, in una notte i protagonisti di tante vicende violente si incontrano.\nUn ragazzo mentre guida l'auto urta, senza volerlo, un'altra auto. Il proprietario dell'auto incidentata va a casa sua con l'intenzione di vendicarsi e lo costringe alla fuga.\nUn autista di taxi incontra in un bar un ex poliziotto messo molto male fisicamente a causa di un pestaggio che gli ruppe molte ossa. L'autista gli rivela che era stato lui a storpiarlo, per vendicarsi di un pestaggio che a sua volta sub\u00ec dal poliziotto e che lo rese sterile.\nDue grandi amici, mentre praticano pugilato, si rivelano reciproci tradimenti. Mentre fanno la doccia uno dei due uccide l'altro ed \u00e8 costretto a scappare.\nUn giovane ragazzo decide di sequestrare un autobus perch\u00e9 il suo conducente \u00e8 in ritardo. Una volta fermatosi e raggiunto dal legittimo conducente ricever\u00e0 un duro colpo di chiave inglese sulla testa, che probabilmente lo uccide.\nUn uomo maturo torna a Belgrado dopo tanti anni, deciso a riconquistare quella che era la sua donna che nel frattempo si \u00e8 fidanzata. Verr\u00e0 ucciso dal nuovo ragazzo della donna.\nUna giovane coppia di sposini, mentre sta litigando, viene sequestrata e condotta in un deposito di esplosivi. Il marito, un giovane macedone, riuscir\u00e0 a liberarsi ed a uccidere uno dei due sequestratori, quello che stava per violentare la moglie.\nIl finale del film fa capire come la Iugoslavia sia un paese che esploder\u00e0 di l\u00ec a poco, come una polveriera."}
{"id": "2268402", "revid": "339392", "url": "https://it.wikipedia.org/wiki?curid=2268402", "title": "Marinetta Jirkowsky", "text": ""}
{"id": "2268403", "revid": "339392", "url": "https://it.wikipedia.org/wiki?curid=2268403", "title": "Jirkowski", "text": ""}
{"id": "2268404", "revid": "438678", "url": "https://it.wikipedia.org/wiki?curid=2268404", "title": "Ricomincia da oggi", "text": "Ricomincia da oggi (\"\u00c7a commence aujourd'hui\") \u00e8 un film del 1999 diretto da Bertrand Tavernier.\nTrama.\nDaniel \u00e8 il direttore di una scuola materna in una regione duramente colpita dalla disoccupazione. Un giorno la signora Henry viene a prendere sua figlia Laetitia, ma, ubriaca, barcolla e cade nel cortile. La signora fugge via per la vergogna, lasciando Laetitia e il fratellino a scuola. Daniel deve cos\u00ec accompagnare a casa i piccoli, dove scopre le condizioni degradate dove essi vivono. Profondamente colpito dalla loro difficile condizione decide di intervenire, aiutato dalla sua ragazza Valeria e da Samia, un'assistente sociale, ma si deve scontrare con le autorit\u00e0."}
{"id": "2268405", "revid": "339392", "url": "https://it.wikipedia.org/wiki?curid=2268405", "title": "Jirkowsky", "text": ""}
{"id": "2268407", "revid": "1305772", "url": "https://it.wikipedia.org/wiki?curid=2268407", "title": "Multiwinia", "text": "Multiwinia \u00e8 un videogioco strategico in tempo reale con componenti di videogioco d'azione sviluppato dalla Introversion Software e pubblicato da questa in collaborazione con l'Ambrosia Software per Microsoft Windows, macOS e Xbox 360\nTrama.\nTanto tempo fa uno scienziato chiamato Dr. Sepulveda cre\u00f2 un gradevole mondo digitale, esistente interamente all'interno di una rete di computer di sua invenzione. Questo mondo venne chiamato Darwinia ed era abitato da forme di vita digitali pacifiche e rispettose della legge, chiamati i Darwiniani."}
{"id": "2268409", "revid": "48344", "url": "https://it.wikipedia.org/wiki?curid=2268409", "title": "Le baccanti (Euripide)", "text": ""}
{"id": "2268410", "revid": "438678", "url": "https://it.wikipedia.org/wiki?curid=2268410", "title": "Il ritorno dell'idiota", "text": "Il ritorno dell'idiota (\"N\u00e1vrat idiota\") \u00e8 un film del 1999 diretto da Sa\u0161a Gedeon."}
{"id": "2268413", "revid": "767487", "url": "https://it.wikipedia.org/wiki?curid=2268413", "title": "Viaggio verso il sole", "text": "Viaggio verso il sole (\"G\u00fcne\u015fe Yolculuk\") \u00e8 un film del 1999 diretto da Ye\u015fim Ustao\u011flu.\nTrama.\nMehmet, un ragazzo originario di Tire trasferitosi a Istanbul, lavora presso la compagnia di manutenzione idrica della citt\u00e0. La sua ragazza, Arzu, lavora in una lavanderia; inoltre ha stretto una particolare amicizia col curdo Berzan.\nI suoi guai cominciano quando, a causa di un malinteso (e anche per i suoi tratti somatici), viene arrestato dalla polizia perch\u00e9 ritenuto un terrorista curdo. Dopo essere stato brutalmente picchiato, viene rilasciato ma nel giro di pochi giorni perde l'alloggio e il lavoro. Quando il suo amico Berzan muore a causa di un'emorragia cerebrale in seguito a degli scontri con la polizia durante una manifestazione di protesta, Mehmet decide di intraprendere un lungo viaggio per portare la salma nel suo paese natale.\nDistribuzione.\nEdizione italiana.\nIl doppiaggio italiano del film fu realizzato dalla CVD e curato da Maura Vespini."}
{"id": "2268414", "revid": "400694", "url": "https://it.wikipedia.org/wiki?curid=2268414", "title": "Caduta intelligente", "text": "La caduta intelligente, o intelligent falling, \u00e8 una pseudo-teoria creata per parodiare la teoria del disegno intelligente e gli argomenti avanzati dai suoi sostenitori.\nI fautori del Disegno intelligente sostengono che l'evoluzione non sia spiegabile alla luce delle conoscenze attuali e debba quindi esserci una volont\u00e0 alla base del processo evolutivo, appoggiando pi\u00f9 o meno apertamente posizioni creazioniste. Simmetricamente, secondo la teoria della caduta intelligente, le leggi fisiche non sono sufficienti a spiegare la gravit\u00e0, quindi deve esserci una volont\u00e0 divina a causare la caduta degli oggetti e la teoria di Newton \u00e8 \"solo una teoria\", parodia delle argomentazioni antievoluzionistiche.\nNascita, sviluppo e uso della parodia.\nLa teoria venne diffusa per la prima volta in una newsletter, il 14 giugno 2002, da \"Jeff Stubbs\", che scrisse, parodiando affermazioni creazioniste: \"Non mi piace la teoria della gravit\u00e0, mi sento insultato personalmente dal fatto che le strutture progettate dagli ingegneri considerino solo la massa fisica. E riguardo alle nostre anime? Propongo che le classi di scienze insegnino anche la teoria della \"presa intelligente\". Non c'\u00e8 modo in cui una forza debole come la gravit\u00e0 possa tenere tutto fisso al pianeta. Dev'essere Dio, usando le nostre anime, a tenere tutto insieme.\"\n\"Ho pensato a ci\u00f2 per un po' di tempo, e penso che sia il momento di discutere la mia teoria della caduta intelligente. Sono stato ispirato a mettere in discussione il dogma newtoniano sulla\" gravit\u00e0 \", quando ho appreso che la scienza non pu\u00f2 spiegare il movimento di tre cose in una sola volta. Certamente le leggi newtoniane possono spiegare il movimento di due cose, ma i \"newtoniani\" non possono spiegare il modo in cui un terzo oggetto che possa influire su questo movimento\" \".\nQuesta teoria ebbe molta eco nell'ambito del pastafarianesimo, diventando una delle argomentazioni pi\u00f9 usate contro la teoria del disegno intelligente, venendo usata come esempio su come sia possibile enunciare delle leggi naturali, basate su affermazioni fideistiche, quindi non testabili secondo la pratica del metodo scientifico, e sia come esempio paradossale sulla descrizione dei presunti danni alla comunit\u00e0 scientifica americana derivati dalla amministrazione Bush.\nLa rivista satirica statunitense The Onion, ha contribuito alla diffusione di questa parodia, con un articolo pubblicato nell'agosto 2005 intitolato \"Gli scienziati evangelici rifiutano la teoria della gravit\u00e0 per la teoria della 'Caduta intelligente\" (Evangelical Scientists Refute Gravity With New 'Intelligent Falling' Theory), inserito nella pagina della rubrica \"Scienza e tecnologia\".\nRiferimenti nella storia della Scienza.\nLa teoria aristotelica che gli oggetti hanno un \"luogo naturale\", pu\u00f2 essere vista come un precursore della caduta intelligente.\nIn una lettera al reverendo Richard Bentley nel 1692, Isaac Newton scrisse: \"Riguardo al tuo secondo quesito ti rispondo che i movimenti che i pianeti hanno ora non potrebbero scaturire da qualsiasi singola causa naturale, ma sono marcati da un agente intelligente\".\nQuesta frase, scritta dallo scopritore della legge sulla gravitazione universale, \u00e8 citata da Stephen C. Meyer, sostenitore del Disegno intelligente e direttore del Discovery Institute, in \"The Scientific Status of Intelligent Design\", con questa affermazione: \"Famosa postulazione di Newton dello speciale intervento divino per stabilizzare il moto orbitale nel sistema solare\" mentre lo scienziato sviluppava le sue argomentazioni delle equivalenza metodologica delle teorie naturalistiche e non naturalistiche (ossia soprannaturali) teorie\". Questa posizione, in riferimento agli scritti di Newton, viene indicata come quella della \"caduta intelligente\" in un contesto di esame di un revival della metafisica aristotelica nel contesto moderno di filosofia della scienza .\nCharles Darwin, nei suo \"Abbozzo\" del 1842, in cui iniziava a delineare gli argomenti a favore di una comune origine delle specie viventi contro la dottrina dell'origine distinta e separate di tutte le specie retoricamente si chiedeva: \"Cosa dovrebbe insegnare l'astronomo che i pianeti non si muovono in base alla legge di gravitazione, ma per aver voluto il Creatore ciascun pianeta muoversi in sua particolare orbita?\".\nNel 1925, il reverendo William Asbury Williams scrisse, in un libro dal titolo \"L'evoluzione dell'uomo scientificamente smentita, in 50 argomentazioni\" (The Evolution of Man Scientifically Disproved, In 50 Arguments) : \"Il potere di attrazione, che si potrebbe definire come propriet\u00e0 della materia, \u00e8 in realt\u00e0 la potenza di Dio ... Gli effetti sono il risultato di potere e di intelligenza ... La gravitazione richiede la risoluzione di innumerevoli milioni dei pi\u00f9 complessi e difficili problemi in ogni istante, da parte della mente divina ...Queste innumerevoli calcoli dimostrano che Dio \u00e8 ovunque. Siamo continuamente nelle immediata straordinaria presenza di un Dio infinito.\""}
{"id": "2268417", "revid": "438678", "url": "https://it.wikipedia.org/wiki?curid=2268417", "title": "La coppa", "text": "La coppa (\"\u0f55\u0f7c\u0f62\u0f0b\u0f54\u0f0d\", \"Ph\u00f6rpa\") \u00e8 un film bhutanese del 1999 diretto da Khyentse Norbu.\n\u00c8 stato presentato nella Quinzaine des R\u00e9alisateurs al 52\u00ba Festival di Cannes. \u00c8 inoltre il primo film bhutanese ad essere stato proposto per il premio Oscar nella categoria di miglior film straniero, senza venir candidato.\nTrama.\nQuesta divertente commedia prevede come protagonisti dei giovani iniziati al monastero del Tibet appassionati di calcio che, senza farsi scoprire, fuggono ogni notte a vedere le partite in un bar vicino.&lt;br&gt;I monaci lo vengono a sapere ma poi accettano l'idea dei ragazzi di mettere una parabola satellitare nell'edificio per vedere la mitica finale dei mondiali di calcio tra Francia e Brasile."}
{"id": "2268419", "revid": "599013", "url": "https://it.wikipedia.org/wiki?curid=2268419", "title": "Pat Durham", "text": ""}
{"id": "2268421", "revid": "1494169", "url": "https://it.wikipedia.org/wiki?curid=2268421", "title": "Fechter", "text": ""}
{"id": "2268422", "revid": "1543377", "url": "https://it.wikipedia.org/wiki?curid=2268422", "title": "Municipalit\u00e0 locale di uMshwathi", "text": "uMshwathi \u00e8 una municipalit\u00e0 locale (in inglese uMshwathi Local Municipality) appartenente alla municipalit\u00e0 distrettuale di Umgungundlovu della provincia di KwaZulu-Natal in Sudafrica. \nIn base al censimento del 2001 la sua popolazione \u00e8 di 108.422 abitanti.\nLa sede amministrativa e legislativa \u00e8 la citt\u00e0 di Wartburg e il suo territorio si estende su una superficie di ed \u00e8 suddiviso in 11 circoscrizioni elettorali (\"wards\"). Il suo codice di distretto \u00e8 KZN221.\nGeografia fisica.\nConfini.\nLa municipalit\u00e0 locale di uMshwathi confina a nord con quella di Umvoti (Umzinyathi), a est con quella di Ndwedwe (iLembe), a sud con quella di Mkhambathini e con il municipio metropolitano di Ethekwini e a ovest con quelle di Msunduzi, uMngeni e Mpofana."}
{"id": "2268423", "revid": "635893", "url": "https://it.wikipedia.org/wiki?curid=2268423", "title": "Magli\u0107", "text": "Il Magli\u0107 (2.388 ) \u00e8 una montagna delle Alpi Dinariche che si trova lungo il confine tra la Bosnia ed Erzegovina ed il Montenegro.\nLa montagna \u00e8 composta di due vette: il \"Crnogorski Magli\u0107\" (2.388\u00a0m) dal versante montenegrino ed il \"Bosanski Magli\u0107\" (2.386\u00a0m) dal versante della Bosnia. Quest'ultimo costituisce il punto culminante della Bosnia-Erzegovina e, sovente, con Magli\u0107 si intende questa seconda vetta."}
{"id": "2268424", "revid": "104458", "url": "https://it.wikipedia.org/wiki?curid=2268424", "title": "Venafrum", "text": ""}
{"id": "2268427", "revid": "1627355", "url": "https://it.wikipedia.org/wiki?curid=2268427", "title": "Cetra", "text": ""}
{"id": "2268428", "revid": "287204", "url": "https://it.wikipedia.org/wiki?curid=2268428", "title": "Maglic", "text": ""}
{"id": "2268429", "revid": "729019", "url": "https://it.wikipedia.org/wiki?curid=2268429", "title": "Majakovskaja (metropolitana di San Pietroburgo)", "text": "Majakovskaja (in russo \u041c\u0430\u044f\u043a\u043e\u0432\u0441\u043a\u0430\u044f) \u00e8 una stazione sulla linea 3 della metropolitana della citt\u00e0 russa di San Pietroburgo. Inaugurata il 3 novembre 1967, \u00e8 dedicata al poeta russo Majakovskij e l'entrata di superficie si trova sul corso Neva, all'angolo con ulica Marata.\nUn lungo corridoio e una serie di scale mobili la collegano alla stazione Plo\u0161\u010dad' Vosstanija sulla linea 1 e, attraverso quest'ultima stazione, anche alla stazione ferroviaria Moskovskij."}
{"id": "2268431", "revid": "3082", "url": "https://it.wikipedia.org/wiki?curid=2268431", "title": "Vahram II", "text": ""}
{"id": "2268437", "revid": "300067", "url": "https://it.wikipedia.org/wiki?curid=2268437", "title": "Bobby Watson", "text": ""}
{"id": "2268441", "revid": "599013", "url": "https://it.wikipedia.org/wiki?curid=2268441", "title": "Eddie Miller", "text": ""}
{"id": "2268442", "revid": "24443", "url": "https://it.wikipedia.org/wiki?curid=2268442", "title": "Catena del Gran Paradiso", "text": ""}
{"id": "2268444", "revid": "339392", "url": "https://it.wikipedia.org/wiki?curid=2268444", "title": "Refattorizzazione", "text": ""}
{"id": "2268445", "revid": "300067", "url": "https://it.wikipedia.org/wiki?curid=2268445", "title": "Zeke Zawoluk", "text": ""}
{"id": "2268448", "revid": "466539", "url": "https://it.wikipedia.org/wiki?curid=2268448", "title": "Osip Maksimovi\u010d Brik", "text": "Biografia.\nCresciuto in una famiglia tradizionale ebraica. Suo padre, Maksim Pavlovi\u010d, era imprenditore nel commercio e sua madre, Paulina Jur'evna, era un'interprete multilingue. Con \u0160klovkij, Tynjanov, Boris Eichenbaum, fu uno degli organizzatori del gruppo del Circolo linguistico di Mosca, movimento precursore della scuola formalista. Fu redattore di giornali con l'aiuto di Vladimir Vladimirovi\u010d Majakovskij, il quale fu l'amante di sua moglie Lilja Jur'evna Brik (si sposarono il 26 febbraio 1912 e divorziarono nel 1930). Majakovskij era affascinato da entrambi, da Osip per la sua forza intellettuale e da Lilja per la bellezza e la seduzione. Fu tra i fondatori del \"Fronte di Sinistra delle Arti\" (LEF), movimento artistico e politico e rivista dal 1922 al 1930."}
{"id": "2268450", "revid": "339392", "url": "https://it.wikipedia.org/wiki?curid=2268450", "title": "Refattorizzazione del codice", "text": ""}
{"id": "2268452", "revid": "767487", "url": "https://it.wikipedia.org/wiki?curid=2268452", "title": "Dick Surhoff", "text": ""}
{"id": "2268453", "revid": "317645", "url": "https://it.wikipedia.org/wiki?curid=2268453", "title": "Tito Brandsma", "text": "Biografia.\nTito Brandsma, al secolo Anno Sjoerd Brandsma, nacque il 23 febbraio 1881 in una grande fattoria di Ugokloster, presso Bolsward, nella Frisia Orientale, regione agricola al nord dell\u2019Olanda. I genitori Tito e Gisge Postma misero al mondo sei figli, di cui cinque si faranno religiosi. La figlia maggiore della famiglia Brandsma, Boukie, divenne clarissa; la secondogenita Plone prese i voti entrando presso le Suore del Preziosissimo Sangue; la terzogenita Gatsche si spos\u00f2; la quartogenita Siebrigie divenne francescana; il quintogenito, Anno Sjoerd, entr\u00f2 nell'Ordine dei Frati Carmelitani; l\u2019ultimo Enrico, come la sorella Siebrigie, prese i voti entrando nell'Ordine francescano. Anno Sjoerd ebbe in dote un'intelligenza vivace. L'unico problema che lo affliggeva era la salute, cagionevole e precaria. A 11 anni, assieme con il fratello Enrico, entra in un pensionato francescano a Meghen, nel Brabante.\nA 17 anni entr\u00f2 nell'Ordine dei Frati Carmelitani, nel convento di Boxmeer; per affetto e rispetto verso il padre, assunse il suo nome. Nel 1905 fu ordinato sacerdote.\nL'anno successivo si rec\u00f2 a Roma per frequentare gli studi di filosofia presso la Pontificia Universit\u00e0 Gregoriana, dove consegu\u00ec la laurea in filosofia nel 1909.\nTornato nei Paesi Bassi, si dedic\u00f2 all'insegnamento filosofia e matematica nello studentato carmelitano di Oss. Contemporaneamente ebbe modo di inserirsi nel mondo del giornalismo, collaborando con varie testate olandesi, avviando diverse raccolte di pubblicazioni, tra cui la traduzione, organizzata con gli studenti, delle opere di Santa Teresa d\u2019Avila e della \u00abImitazione di Cristo\u00bb in lingua frisona. Nel 1919 divenne redattore-capo del giornale \"Citt\u00e0 di Oss\". \nNel 1923 venne nominato professore di storia della mistica e di filosofia nell\u2019Universit\u00e0 Cattolica di Nimega, di cui divenne Rettore magnifico nel 1932. Nel 1935 fu nominato dal futuro cardinale Johannes de Jong, metropolita d'Olanda, assistente ecclesiastico dell\u2019associazione dei giornalisti cattolici, incarico che tenne fino alla sua morte. \nNel 1940 i Paesi Bassi furono invasi e occupati dalla Germania nazista di Hitler, per cui, sia come insegnante all'Universit\u00e0 che come Assistente dei giornalisti cattolici, ebbe modo varie volte di scontrarsi con l'ideologia nazista. Il 26 gennaio 1941 in una lettera pastorale i vescovi olandesi prendono una posizione netta contro il nazismo ed invitano i sacerdoti a rifiutare i sacramenti ai cattolici che sostengono apertamente il nazionalsocialismo poich\u00e9 \u00abcompletamente contrario alla concezione cristiana della vita e ai valori umani essenziali\u00bb. Ai giornali e periodici arriva l\u2019ordine di pubblicare solo avvisi e dichiarazioni ufficiali. Per padre Brandsma, consultato dal vescovo De Jong, la risposta ai tedeschi deve essere il rifiuto. Venne invitato a recapitare agli editori cattolici le direttive della gerarchia, eludendo la censura e la Gestapo.\nMons. De Jong gli dir\u00e0:\nPadre Brandsma non volle lasciar perdere e contatt\u00f2 14 direttori di giornali e visit\u00f2 le redazioni dei giornali cattolici nei Paesi Bassi, incoraggiandole a resistere alle pressioni naziste. All\u2019alba del 19 gennaio 1942 la polizia politica lo arresta nel convento di Boxmeer e venne detenuto nel carcere di Scheveningen. Era spiato da tempo, notte e giorno.\nJanke, capo del reparto stampa degli occupanti, scrisse al superiore: \nI nazisti telegrafano trionfanti a Berlino: \nNella cella 577 del carcere di Scheveningen, a l'Aia, avvengono gli interrogatori . Il 21 gennaio 1942 padre Tito venne sottoposto a interrogatorio da parte del funzionario della polizia, il signor Hardegen. Dalla cella 577 del carcere di Scheveningen, il 12 febbraio 1942 padre Tito scrisse una lettera ai suoi superiori, ai confratelli, ai familiari e agli amici. Egli dichiarava che in prigione si sentiva come a casa sua. Non vi era la chiesa, non poteva celebrare la messa, non poteva ricevere la comunione, il mondo era lontano, ma Dio gli era vicino, perci\u00f2 si sentiva molto tranquillo e contento. Brandsma annot\u00f2 in un suo diario la vita nel carcere. L'angusto spazio della cella, i maltrattamenti e le violenze a cui and\u00f2 incontro, tuttavia, non furono per lui motivo di tristezza o lamentela. Visse tutto nella sequela a Cristo e nella fedelt\u00e0 al Vangelo.\nIl 12 marzo 1942 venne trasferito ad Amersfoort ai lavori forzati. Durante la reclusione nel campo di concentramento ricevette percosse, umiliazioni, perquisizioni, maltrattamenti, sevizie. Di nascosto consolava i compagni, confessava i malati e i moribondi. All\u2019ultimo interrogatorio risponde: \u00abSe potessi, rifarei tutto ci\u00f2 che ho fatto\u00bb. Dopo vari trasferimenti in diverse prigioni, venne condotto al campo di concentramento di Dachau dove rest\u00f2 poco pi\u00f9 di un mese, dal 19 giugno al 26 luglio 1942. Per le condizioni disumane in cui era ridotto e i lavori forzati, il 18 luglio venne internato nell\u2019ospedale del campo.\nMor\u00ec il 26 luglio 1942 all'et\u00e0 di 61 anni nel campo di concentramento di Dachau dopo che un'infermiera, sotto ordine delle SS, gli iniett\u00f2 una fiala di acido fenico.\nIl culto.\nNel 1952 venne introdotto il processo di beatificazione e canonizzazione di padre Tito: fu il primo processo canonico su un presunto martire del nazionalsocialismo. \nSecondo la Chiesa cattolica, i candidati alla santit\u00e0 possono essere: i martiri, coloro che hanno accolto cristianamente l\u2019uccisione in odio alla fede; i confessori, cio\u00e8 coloro che sono stati testimoni della fede, ma senza il sacrificio supremo della vita; ed infine coloro che hanno offerto la propria vita, senza uccisione in odio alla fede e senza il prolungato esercizio di virt\u00f9 eroiche ma hanno volontariamente e liberamente offerto la loro vita per gli altri. Se il candidato viene dichiarato martire, diventa subito beato, altrimenti \u00e8 necessario che venga riconosciuto un miracolo, dovuto alla sua intercessione. \nEssendo padre Brandsma un martire della fede, la Congregazione delle cause dei santi non ha preso in esame alcun miracolo. La prima fase dell'iter di canonizzazione con cui si sancisce la beatificazione \u00e8 stata suggellata con il riconoscimento del martirio di padre Tito.\n\u00c8 stato dichiarato beato il 3 novembre 1985 da papa Giovanni Paolo II durante una solenne celebrazione presieduta dallo stesso pontefice nella Basilica di San Pietro.\nIl miracolo per la canonizzazione.\nPer la canonizzazione di padre Brandsma, la postulazione della causa di canonizzazione present\u00f2 alla valutazione della Congregazione delle cause dei santi l\u2019asserito evento miracoloso, attribuito alla sua intercessione, che riguarda la guarigione di un presbitero Carmelitano da \"melanoma metastatico ai linfonodi\". L\u2019evento accadde nel 2004 a Palm Beach. Il religioso, il 9 marzo 2004, si accorse che sulla sua superficie cranica vi erano delle neoformazioni rosse e sanguinanti. In un secondo momento comparvero 10 lesioni recidivanti, rosse, spesse e ruvide il cui esame bioptico evidenzi\u00f2 un \"melanoma maligno nodulare, di livello anatomico almeno IV\". Alcuni esami clinici e strumentali rivelarono la presenza di nodosit\u00e0 a carico della parotide, in sede temporale, nonch\u00e9 la presenza di noduli multipli nella parotide e nel collo. Il 30 luglio 2004 fu sottoposto ad un intervento chirurgico e il 4 agosto venne dimesso in condizioni buone.\nAd invocare l'aiuto di padre Tito Brandsma fu proprio lo stesso religioso, all\u2019epoca parroco in Boca Raton. Egli era molto devoto del confratello martire da quando, studente presso il seminario carmelitano, aveva sentito parlare di lui da un professore olandese che viveva nella stessa comunit\u00e0 del beato Tito quando questi fu arrestato dalla Gestapo. Quando, dopo aver appreso tra la fine di giugno e l\u2019inizio di luglio 2004 la diagnosi con prognosi nefasta, si rivolse spontaneamente a padre Tito, invitando i confratelli carmelitani ad unirsi alle sue suppliche. Furono coinvolti nella preghiera anche i familiari, i parrocchiani, i conoscenti e i sacerdoti della Diocesi di Palm Beach. Il padre Carmelitano pose sulle sue parti malate una reliquia del beato Brandsma donata da un suo confratello. Le suppliche di guarigione furono personali e comunitarie, anche con momenti di preghiera organizzati che coinvolsero tutta la Diocesi di Palm Beach e che continuarono prima, durante e dopo l\u2019intervento. Vi fu il nesso causale tra l\u2019invocazione e la guarigione rapida, completa e duratura del religioso.\nIl 25 novembre 2021, papa Francesco ha riconosciuto il miracolo avvenuto per sua intercessione, aprendo la strada alla sua canonizzazione."}
{"id": "2268454", "revid": "124817949", "url": "https://it.wikipedia.org/wiki?curid=2268454", "title": "Bert Cook", "text": "Carriera.\nDopo le esperienze giovanili con la Weber County High School e Utah State University, gioca per una stagione nella NBA con i New York Knicks."}
{"id": "2268461", "revid": "339392", "url": "https://it.wikipedia.org/wiki?curid=2268461", "title": "Naqsh i Rustam", "text": ""}
{"id": "2268464", "revid": "110157", "url": "https://it.wikipedia.org/wiki?curid=2268464", "title": "Dick Bunt", "text": ""}
{"id": "2268465", "revid": "1262866", "url": "https://it.wikipedia.org/wiki?curid=2268465", "title": "SMS Saida", "text": "Lo SMS \"Saida\" fu un esploratore (o incrociatore leggero) della K.u.k. Kriegsmarine austro-ungarica, entrato in servizio il 1\u00ba agosto 1914 come prima unit\u00e0 della classe Helgoland.\nL'unit\u00e0 fu attiva nell'ambito delle operazioni navali nel mare Adriatico durante la prima guerra mondiale, prendendo parte in particolare alla battaglia del Canale d'Otranto nel maggio 1917; alla fine della guerra fu trasferita alla Regia Marina italiana come riparazione per i danni di guerra, assumendo il nome di Venezia e rimanendo in servizio fino alla radiazione l'11 marzo 1937.\nStoria.\nImpostata nel Cantiere Navale Triestino di Monfalcone il 9 settembre 1911, l'unit\u00e0 fu varata il 26 ottobre 1912 con il nome di \"Saida\"; la nave, nella classificazione austro-ungarica identificata come \"Rapidkreuzer\" (\"incrociatore rapido\" in lingua tedesca), entr\u00f2 poi in servizio il 1\u00ba agosto 1914, appena quattro giorni dopo la dichiarazione di guerra dell'Austria-Ungheria alla Serbia e il conseguente inizio della prima guerra mondiale.\nIl \"Saida\" fu assegnato come nave ammiraglia alla Prima Flottiglia Torpediniere, composta dai sei moderni cacciatorpediniere della classe T\u00e1tra, dai sei pi\u00f9 vecchi cacciatorpediniere della classe Husz\u00e1r, da dieci torpediniere e da una nave deposito. Alla dichiarazione di guerra dell'Italia all'Austria-Ungheria il 23 maggio 1915, il \"Saida\" fu coinvolto nel piano messo in atto dalla marina austro-ungarica per una serie di attacchi contro le coste italiane affacciate sul mare Adriatico: la mattina del 24 maggio l'esploratore, accompagnato da quattro cacciatorpediniere, fu dispiegato in pattugliamento lungo la linea Pedaso-Porto Tajler per prevenire reazioni della flotta italiana, ma non ebbe alcun contatto con il nemico; il 17 agosto seguente invece il \"Saida\", insieme al gemello e a quattro cacciatorpediniere, partecip\u00f2 a una missione di bombardamento dell'isola di Pelagosa, da poco occupata dagli italiani.\nNel tardo 1915 l'esploratore fu trasferito nel basso Adriatico onde partecipare alle missioni di intercettazione del traffico navale degli Alleati tra l'Italia, il Montenegro e l'Albania: nella notte del 22 novembre il \"Saida\" insieme allo \"Helgoland\" e una squadriglia di torpediniere comp\u00ec un'incursione lungo le coste albanesi intercettando e affondando due mercantili italiani, il piroscafo \"Palatino\" e il motoveliero \"Gallinara\"; l'unit\u00e0 tuttavia dimostr\u00f2 una serie di cronici problemi al suo apparato motore che ne rendevano difficile l'impiego in azioni prolungate, e fu quindi ritirata dalle principali operazioni offensive lasciando queste incombenze ai suoi gemelli \"Helgoland\" e .\nLa notte tra il 14 e il 15 maggio 1917 i tre esploratori della classe Helgoland parteciparono ad una massiccia incursione contro lo sbarramento di Otranto, azione che diede vita alla cosiddetta battaglia del Canale d'Otranto: agendo singolarmente, le tre unit\u00e0 affondarono 14 \"drifters\", ma sulla via del ritorno incapparono prima in una formazione costituita dall'esploratore italiano \"Carlo Mirabello\" e da tre cacciatorpediniere francesi, e poi in una seconda formazione con gli incrociatori leggeri britannici e scortati da cacciatorpediniere italiani e francesi. Nel corso di una lunga azione durata tutta la mattina i tre esploratori austro-ungarici riuscirono infine a disimpegnarsi e a rientrare a Cattaro, con il \"Saida\" che ricevette un colpo di grosso calibro a bordo che caus\u00f2 tre feriti tra l'equipaggio.\nDopo questa operazione il \"Saida\" non partecip\u00f2 ad altre azioni contro il nemico fino alla fine delle ostilit\u00e0. La nave fu presente a Cattaro durante gli eventi dell'ammutinamento del febbraio 1918, ma non riport\u00f2 alcun danno. L'esploratore fu poi inserito nei piani austro-ungarici per una massiccia incursione contro il canale di Otranto da attuarsi per l'11 giugno, ma l'affondamento il giorno prima della nave da battaglia SMS \"Szent Istv\u00e1n\" fece abortire il piano prima che fosse attuato.\nConclusa la guerra, il \"Saida\" fu una delle unit\u00e0 della ex marina austro-ungarica ad essere consegnata all'Italia per effetto del Trattato di Saint-Germain-en-Laye, come riparazione dei danni di guerra. L'unit\u00e0 entr\u00f2 in servizio con i nuovi proprietari il 5 luglio 1921, assumendo il nome di \"Venezia. L\"a nave vide rimpiazzare il suo cannone antiaereo da 66 mm con un pezzo da 37 mm di fabbricazione italiana, ma per il resto serv\u00ec nella sua configurazione originaria. Dal 1930 l'unit\u00e0 fu declassata a nave caserma di base prima a Genova e poi a La Spezia, per poi essere ritirata dal servizio nel settembre 1935 e infine venduta per la demolizione l'11 marzo 1937."}
{"id": "2268466", "revid": "287204", "url": "https://it.wikipedia.org/wiki?curid=2268466", "title": "SMS Helgoland", "text": ""}
{"id": "2268469", "revid": "599013", "url": "https://it.wikipedia.org/wiki?curid=2268469", "title": "Irv Bemoras", "text": ""}
{"id": "2268471", "revid": "55935", "url": "https://it.wikipedia.org/wiki?curid=2268471", "title": "Beotarco", "text": ""}
{"id": "2268472", "revid": "300067", "url": "https://it.wikipedia.org/wiki?curid=2268472", "title": "Norm Swanson", "text": ""}
{"id": "2268473", "revid": "214509", "url": "https://it.wikipedia.org/wiki?curid=2268473", "title": "Pattern recognition", "text": ""}
{"id": "2268474", "revid": "767487", "url": "https://it.wikipedia.org/wiki?curid=2268474", "title": "Riconoscimento di pattern", "text": "Il riconoscimento di pattern (in inglese, pattern recognition) \u00e8 una sottoarea dell'apprendimento automatico. Esso consiste nell'analisi e identificazione di pattern all'interno di dati grezzi al fine di identificarne la classificazione. La maggior parte della ricerca nel campo riguarda metodi di apprendimento supervisionato e non supervisionato.\nIl pattern recognition ha come obiettivo quello di apprendere un classificatore di dati (pattern) basati su conoscenza a priori o informazioni statistiche estratte dai pattern. I pattern da classificare sono tipicamente gruppi di misure od osservazioni, che definiscono punti in un appropriato spazio multidimensionale (al contrario del pattern matching, in cui il pattern \u00e8 specificato in modo rigido).\nIl riconoscimento di pattern \u00e8 studiato in molti campi, tra cui psicologia, psichiatria, etologia, scienze cognitive e informatica."}
{"id": "2268475", "revid": "271182", "url": "https://it.wikipedia.org/wiki?curid=2268475", "title": "Cluster ferro-zolfo", "text": ""}
{"id": "2268480", "revid": "1543377", "url": "https://it.wikipedia.org/wiki?curid=2268480", "title": "Municipalit\u00e0 locale di Mpofana", "text": " \nMpofana \u00e8 una municipalit\u00e0 locale (in inglese Mpofana Local Municipality) appartenente alla municipalit\u00e0 distrettuale di Umgungundlovu della provincia di KwaZulu-Natal in Sudafrica. \nIn base al censimento del 2001 la sua popolazione \u00e8 di 36.819 abitanti.\nIl suo territorio si estende su una superficie di ed \u00e8 suddiviso in 4 circoscrizioni elettorali (\"wards\"). Il suo codice di distretto \u00e8 KZN223.\nGeografia fisica.\nConfini.\nLa municipalit\u00e0 locale di Mpofana confina a nord e a ovest con quella di Umtshezi (Uthukela), a nord con quella di Msinga (Umzinyathi), a est con quelle di Umvoti (Umzinyathi) e uMshwathi, a sud con quella di uMngeni e a ovest con quella di Imbabazane (Uthukela) e con il District Management Areas KZDMA22."}
{"id": "2268481", "revid": "339392", "url": "https://it.wikipedia.org/wiki?curid=2268481", "title": "Rifattorizzazione del codice", "text": ""}
{"id": "2268482", "revid": "1005847", "url": "https://it.wikipedia.org/wiki?curid=2268482", "title": "Castelvetrano", "text": "Castelvetrano (\"Casti\u1e0d\u1e0duvitranu\" in ) \u00e8 un comune italiano di abitanti del libero consorzio comunale di Trapani in Sicilia.\n\u00c8 nota come la \"Citt\u00e0 degli Ulivi e dei Templi\" per l'importante coltivazione di ulivo, della variet\u00e0 Nocellara del Belice, e la presenza dei templi di Selinunte, antica citt\u00e0 greca del VII secolo a.C.\nGeografia fisica.\nTerritorio.\nIl territorio del comune si estende per nella Valle del Belice a confine tra il Libero consorzio comunale di Agrigento e il Libero consorzio comunale di Trapani a cui appartiene. Il territorio di Castelvetrano va dall'entroterra collinare fino alla costa sabbiosa dove sorgono le due frazioni balneari di Triscina di Selinunte e Marinella di Selinunte.\n\u00c8 stato classificato nella zona sismica 2 (sismicit\u00e0 medio-alta).\nIdrografia.\nIl territorio di Castelvetrano \u00e8 attraversato da tre fiumi, il Belice, il Modione e il Fiume Delia, quest'ultimo tramite uno sbarramento, mediante una diga in terra, crea il Lago Trinit\u00e0.\nClima.\nLa citt\u00e0 e la corrispondente fascia costiera godono del tipico clima mediterraneo, con inverno piuttosto mite ed estate calda.\nStoria.\nEt\u00e0 antica.\nIl territorio di Castelvetrano presenta resti di presenza umana sin dal paleolitico, per esempio tra i pi\u00f9 importanti possiamo ricordare il sito del paleolitico superiore, di circa 12.000 anni fa, a metri 200 a nord della roccia del Castello della Pietra, in cui sono visibili le tracce del villaggio con cerchi delle basi delle capanne preistoriche.\nAltro sito, \u00e8 del periodo che va dalla antica alla media et\u00e0 del bronzo (da 4.300 a 3.500 anni fa), sito, nella contrada Marcita, all'interno del quale sono stati ritrovati, tracce del villaggio, tombe e numerosi bicchieri campaniformi.\nSuccessivamente nel 650 a.C., secondo Diodoro Siculo, si insediarono nel territorio coloni greci, provenienti da Megara Hyblea, che fondarono la citt\u00e0 di Selinunte, tra le due valli del Belice e del Modione. Selinunte raggiunse velocemente il suo massimo splendore nel VI e V secolo a.C. raggiungendo una popolazione di 100.000 abitanti. La sua storia fu fortemente condizionata dalla posizione geografica a stretto contatto con i Cartaginesi che nel 409 a.C., sbarcati in Sicilia con un esercito di 5.800 uomini al comando del generale Annibale conquistarono la citt\u00e0, dopo soli nove giorni di assedio. Successivamente la zona fu ripopolata con i suoi profughi e con altre popolazioni che il siracusano Ermocrate vi condusse. Alla morte di questo, Selinunte perse definitivamente la sua importanza politica; venne rioccupata dai cartaginesi, quindi da Pirro (276 a.C.), fino alla definitiva evacuazione della sua popolazione da parte dei Cartaginesi durante la I Guerra Punica (250 a.C.), e all'assorbimento del suo territorio nei domini romani.\nEt\u00e0 medievale.\nIn et\u00e0 medievale nacque l'odierna citt\u00e0 probabilmente a causa di una trasformazione sociale avvenuta dopo la conquista normanna (1130). I contadini iniziarono a popolare i borghi: nacque quindi, come nel resto d'Italia e d'Europa, la borghesia. L'esistenza della citt\u00e0 \u00e8 documentata a partire dal dominio angioino.\nIl toponimo \"Castrum Veteranum\" era comunque usato gi\u00e0 prima della nascita della citt\u00e0, forse per indicare un incrocio tra vie di comunicazione.\nAll'inizio del Duecento era barone di Castelvetrano Tommaso Lentini, che prese parte ai Vespri Siciliani. Essendosi ribellato al re, la baronia venne tolta a lui ed ai Lentini subentrarono i Tagliavia.\nNel 1299 infatti Castelvetrano viene concessa ai Tagliavia futuri principi della citt\u00e0, il cui cognome muter\u00e0 nel tempo in Aragona e Pignatelli. Tra la fine del Quattrocento e l'inizio del Cinquecento, Castelvetrano divenne il centro dei possedimenti dei Tagliavia-Aragona.\nEt\u00e0 moderna.\nNel 1522 il re di Spagna Carlo V elev\u00f2 la citt\u00e0 a contea. Nel 1564 Filippo II elev\u00f2 la citt\u00e0 a principato con l'investitura di Carlo d'Aragona Tagliavia (1522-1599) a \"I principe di Castelvetrano\". Sotto il dominio spagnolo diverse opere pubbliche e monumenti arricchiscono la citt\u00e0. Il Principato di Castelvetrano passa ai Pignatelli nel 1600. Il XVII secolo fu un periodo caratterizzato da carestie ed epidemie.\nEt\u00e0 contemporanea.\nDurante il Risorgimento Castelvetrano insorse due volte (1820 e 1848).\nNel 1860 alcuni castelvetranesi si unirono ai Mille di Garibaldi. Tra questi va senz'altro ricordato Giovanni Pantaleo che segu\u00ec Garibaldi, per tutta la spedizione dei mille.\nParteciparono inoltre al Risorgimento diversi esponenti di alcune delle famiglie notabili della citt\u00e0, tra cui Carmelo Lentini, i Bonsignore e gli Amari Cusa.\nSimboli.\nLo stemma della citt\u00e0 di Castelvetrano \u00e8 costituito dalla palma d'oro dei Tagliavia, in campo turchino, e dalla legenda \"Palmosa Civitas Castrum Vetranum\", con chiaro riferimento a Selinunte, definita appunto \"palmosa\" nel terzo canto dell'Eneide di Virgilio.\nMonumenti e luoghi d'interesse.\nArchitetture militari.\nMura e porte di Castelvetrano.\nAlla fine del XIV sec. la citt\u00e0 aveva una cortina muraria e opere di fortificazione.\nOggi rimane un'unica porta d'accesso, risalente all'antica cinta muraria, \"Porta Garibaldi\". L'opera fu realizzata nel 1626 per volont\u00e0 dalla famiglia Aragona-Tagliavia. Di mole monumentale, presenta una sobria eleganza manieristica con cornici di tufo. Prima denominata \"Porta di Mare\" perch\u00e9, partendo da questa porta, si raggiungeva il litorale di Selinunte, successivamente, fu rinominata \"Porta di San Francesco d'Assisi\" e infine \"Porta Garibaldi\", in occasione del arrivo dei mille a Castelvetrano.\nSiti archeologici.\nSul territorio comunale di Castelvetrano si trova il parco archeologico di Selinunte, il pi\u00f9 grande d'Europa. Antica citt\u00e0 greca dove sono ancora visibili le mura delle citt\u00e0, le vie principali con le abitazioni, i templi e i santuari.\nAree naturali.\nPresente nel territorio la Riserva naturale Foce del Fiume Belice e dune limitrofe istituita nel 1984.\nAltro.\nLe opere sono attualmente custodite nella chiesa di Maria Santissima Annunziata (Badia).\nSociet\u00e0.\nEtnie e minoranze straniere.\nI cittadini stranieri residenti a Castelvetrano al 31 Dicembre 2019 sono , cos\u00ec suddivisi per nazionalit\u00e0 (sono indicati solo i dati superiori alle 40 unit\u00e0):\nTradizioni e folclore.\nTradizioni religiose.\nL' Aurora\nRito religioso per festeggiare la resurrezione di Ges\u00f9, si tiene ininterrottamente dal 1660 la mattina di Pasqua. Nella piazza del Duomo, si rappresenta l'incontro del Cristo risorto con la Vergine ancora in lutto. Un Angelo per tre volte porta il lieto annuncio alla Madonna incredula. Infine avviene l'incontro tra la Madre e il Figlio, un meccanismo fa aprire le braccia di Maria, il manto nero cade mentre un volo di colombe si libera nel cielo.\nCorteo Storico di Santa Rita e della Nobilt\u00e0 Castelvetranese\nA Castelvetrano, la comunit\u00e0 parrocchiale della chiesa di Santa Maria della Salute coltiva da anni una devozione per la figura di Santa Rita da Cascia e per la spiritualit\u00e0 agostiniana, dovuta al fatto che dal 1628 nel sito dove attualmente sorge la chiesa era presente un convento di Eremiti Agostiniani, soppresso in seguito nel 1774 per mancanza di religiosi. La devozione ritiana nella citt\u00e0 risale ai primi del Novecento.\nUna statua fu commissionata negli anni novanta: all'arrivo una moltitudine popolare accompagn\u00f2 il simulacro.\nIl Corteo storico di Santa Rita nasce negli anni novanta. Andando avanti negli anni il corteo si \u00e8 sempre pi\u00f9 affrancato dalle caratteristiche di manifestazione religiosa per sviluppare spettacolarit\u00e0 e fedelt\u00e0 storica: oggi il corteo \u00e8 un evento teatrale. Il Corteo Storico, che si svolge ogni anno la terza domenica di maggio, rappresenta i momenti pi\u00f9 significativi della vita della santa attraverso otto quadri viventi, che sfilano per le vie della citt\u00e0: \"Santa Rita bambina e suoi genitori\", \"sposalizio di Santa Rita\", \"uccisione del marito Paolo\", \"S. Rita vedova e i due figli\", \"ingresso miracoloso in monastero e i tre santi protettori\", \"stimmatizzatone di S. Rita\", \"miracolo dell'orto\", \"morte di S. Rita\".\n\"Lu Nannu e la Nanna\".\nDurante il periodo carnevalesco \u00e8 ormai consuetudine assistere alla sfilata nel centro della citt\u00e0 del carro detto di \"Lu Nannu e la Nanna\" (il nonno e la nonna). Questo raffigura, in modo grottesco e divertente, due persone anziane su un carro, ed \u00e8 spesso accompagnato da altri carri minori.\nIl mercoled\u00ec delle ceneri viene letto il testamento (in rima e in dialetto castelvetranese) con i lasciti ai vari personaggi pi\u00f9 in vista della citt\u00e0, e poi vengono bruciati per decretare la fine del carnevale.\nCultura.\nLetteratura.\nIn ambito letterario va ricordato Virgilio Titone, storico, scrittore e critico letterario italiano.\nArte.\nCastelvetrano ha dato i natali al pittore Gennaro Pardo (1865) le cui opere si possono ammirare presso la Civica Galleria Empedocle Restivo a Palermo. Altre opere si trovano presso la sala Consiliare e il Teatro Selinus di Castelvetrano.\nFilosofia.\nNasce a Castelvetrano il 29 Maggio 1875 Giovanni Gentile, filosofo, pedagogista, politico e accademico italiano. Fu uno dei maggiori esponenti del neoidealismo filosofico. Inoltre fu Ministro della pubblica istruzione del Regno d'Italia e artefice, nel 1923, della riforma della pubblica istruzione nota come Riforma Gentile.\nMusica.\nCastelvetrano ha dato i natali a Raffaele Caravaglios celebre musicista e direttore di banda. Vissuto tra il 1864 e il 1941, fu autore di sinfonie, inni, musica sacra e operette.\nEventi.\nEfebocorto Film Festival.\nOgni anno dal Comune, dal Liceo Scientifico \"M. Cipolla\", e dalla fondazione Kepha ONLUS, viene organizzata una kermesse cinematografica riguardante cortometraggi prodotti da giovani filmakers e alunni di scuole superiori provenienti da tutta Europa. Il festival nasce nel 2003 come attivit\u00e0 formativa per studenti del Liceo Scientifico.\nIl festival si svolge nei luoghi simbolo di Castelvetrano, tra cui il Teatro Selinus e il Sistema delle Piazze, oltre all'Auditorium del Liceo Scientifico.\nDalla settima edizione (2011), accoglie anche le scuole di cinema e le universit\u00e0.\nGeografia antropica.\nUrbanistica.\nIl centro abitato nasce in et\u00e0 medievale e conosce un'importante fase di crescita nel XVI secolo con la realizzazione di molte opere pubbliche. Nella citt\u00e0 si distinguono:\nEconomia.\nLe attivit\u00e0 economiche prevalenti nel comune sono il commercio e l'agricoltura.\nIl centro \u00e8 uno snodo commerciale strategico di tutta la Valle del Belice e della Sicilia occidentale in genere.\nAgricoltura e pesca.\nNell'agro di Castelvetrano le coltivazioni prevalenti sono quelle dell'olivo, della vite, degli agrumi e del frumento duro. Interessante \u00e8 anche la coltivazione di ortaggi dentro e fuori serra prevalentemente per consumo locale.\nLa citt\u00e0 fa parte del circuito delle Citt\u00e0 dell'olio e la variet\u00e0 di olivo quasi esclusivamente coltivata \u00e8 la Nocellara del Belice che in queste zone si \u00e8 originata e trova l'habitat ideale di coltivazione. Da questa oliva, a duplice attitudine, si ricava un olio a DOP \"Valle del Belice\" che recentemente ha ricevuto la Denominazione di origine protetta (DOP) \"Valle del Bel\u00ecce\", olio pluripremiato in vari concorsi nazionali ed internazionali ( Ercole Olivario, Montiferru, Orciolo D'Oro, Festambiente, Sol D'Oro, Leone D'Oro, e ben accetto e conosciuto in tutto il mondo, con caratteristiche di fruttato medi-intenso e sentori di pomodoro verde, carciofo ed oliva verde talvolta di mandorla verde , e gusto erbaceo con note speziate. Dalla \"Nocellara\" si ricavano anche olive da mensa, croccanti e gustose , conciate con vari metodi: in salamoia al naturale , \"Sivigliano\", \"Castelvetrano\" e prossimamente in nero \"Californiano\", che vengono commercializzate in tutta Italia ed esportate in tanti paesi del mondo. Nel 1998 ha ricevuto anche le denominazione DOP per l'oliva da mensa, e ad oggi \u00e8 l'unico prodotto in Europa ad avere contemporaneamente due denominazioni DOP.\nI vitigni che si coltivano vanno dal Catarratto bianco per vino da taglio, a uve bianche e rosse per vini pregiati (Chardonnay, Nero d'Avola, Syrah, Cabernet Sauvignon).\nCol frumento duro, ed in particolare con la variet\u00e0 \"tummin\u00eca\" si produce il Pane nero di Castelvetrano, conosciuto in tutta Italia e con la caratteristica di avere crosta nerastra, mollica scura e sapore intenso. Molto di questo pane viene ancora impastato a mano e lo si pu\u00f2 trovare in alcuni panifici \"casalinghi\".\nLa pesca \u00e8 praticata nella borgata costiera di Marinella di Selinunte, con piccoli pescherecci a servizio delle attivit\u00e0 turistiche. Tutti i giorni, intorno alle ore 8, si svolge il locale mercato del pesce.\nTurismo.\nIl turismo \u00e8 un settore molto importante nell'economia della citt\u00e0 che attrae principalmente per il Parco Archeologico di Selinunte, la Chiesa di San Domenico e la Riserva naturale Foce del Fiume Belice e dune limitrofe. Il grande flusso turistico ha portato alla nascita di numerose strutture Alberghiere, B&amp;B e villaggi turistici.\nInfrastrutture e trasporti.\nStrade.\nLa citt\u00e0 \u00e8 servita dallo svincolo dell'autostrada A29 Palermo-Mazara del Vallo, costruita dopo il terremoto del Belice a cura dell'ANAS, non soggetta a pedaggio.\nFerrovie.\nPer quanto riguarda il trasporto su rotaia, in citt\u00e0 ha sede la Stazione di Castelvetrano posta sulla linea Alcamo Diramazione-Castelvetrano-Trapani. In passato era presente anche una seconda stazione, la Stazione di Selinunte, sita nella borgata di Marinella di Selinunte, ormai in disuso da tempo.\nLa stazione di Castelvetrano era, fino al 1987, stazione di interscambio ed origine delle linee per Porto Empedocle e San Carlo-Burgio.\nMobilit\u00e0 urbana.\nSono presenti tre linee urbane che garantiscono i collegamenti tra la citt\u00e0 e le bogate:\nDal 1 settembre 2019 il comune di Castelvetrano ha attivato un servizio di car sharing pubblico, aderendo alla piattaforma gi\u00e0 sviluppata da AMAT nel comune di Palermo. Il servizio dispone di otto auto ibride o elettriche e stalli parcheggio in citt\u00e0, a Marinella e Triscina di Selinunte.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nSport.\nCalcio.\nLa squadra di calcio della citt\u00e0 \u00e8 l' A.S.D. Folgore Calcio Castelvetrano che milita nel campionato di Promozione.\nPallavolo.\nMolto importante \u00e8 la locale squadra di pallavolo femminile, la Efebo Volley Castelvetrano, militante nel campionato nazionale di Serie B2."}
{"id": "2268483", "revid": "599013", "url": "https://it.wikipedia.org/wiki?curid=2268483", "title": "Bill Kenville", "text": ""}
{"id": "2268488", "revid": "183694", "url": "https://it.wikipedia.org/wiki?curid=2268488", "title": "Benedetto Buommattei", "text": "Biografia.\nDiventato sacerdote nel 1608 studia a Pisa e a Firenze dove si laure\u00f2 in teologia.\nFu membro di numerose Accademie (dell'Accademia Fiorentina, degli Svogliati, degli Infiammati, degli Spensierati, ecc.) e soprattutto, dal 17 marzo 1627, dell'Accademia della Crusca (dove prese il nome accademico di \"Ripieno\"). Nel 1632 fu nominato dal granduca Ferdinando II Lettore di Lingua Toscana e Rettore del Collegio Universitario Ferdinando di Pisa. Trascorse gli ultimi undici anni della sua vita a Firenze come Lettore all'Universit\u00e0 e dal 1640 come segretario dell'Accademia della Crusca, dando un importante contributo alla nuova edizione del Vocabolario.\nIl suo nome \u00e8 legato soprattutto al trattato (incompiuto) \"Della lingua toscana\" (1\u00ba libro 1623; 1\u00ba e 2\u00ba libro 1643), considerato la prima grammatica logica italiana."}
{"id": "2268489", "revid": "2194416", "url": "https://it.wikipedia.org/wiki?curid=2268489", "title": "Refactoring", "text": "Con refactoring (o code refactoring), nell'ingegneria del software, si indica una \"tecnica strutturata per modificare la struttura interna di porzioni di codice senza modificarne il comportamento esterno\", applicata per migliorare alcune caratteristiche non funzionali del software quali la leggibilit\u00e0, la manutenibilit\u00e0, la riusabilit\u00e0, l'estensibilit\u00e0 del codice nonch\u00e9 la riduzione della sua complessit\u00e0, eventualmente attraverso l'introduzione a posteriori di design pattern. Si tratta di un elemento importante delle principali metodologie emergenti di sviluppo del software (soprattutto object-oriented), per esempio delle metodologie agili, dell'extreme programming, e del test driven development.\nDescrizione.\nBench\u00e9 il concetto generale di refactoring possa essere applicato in qualsiasi contesto di sviluppo software, nelle metodologie agili e nell'extreme programming il termine \u00e8 usato prevalentemente nel contesto della programmazione orientata agli oggetti. In questa accezione stretta (proposta originariamente da Martin Fowler, che \u00e8 tuttora uno degli autori pi\u00f9 influenti sull'argomento), il refactoring \u00e8 in genere motivato dalla rilevazione di un \"code smell\". Per esempio, un metodo potrebbe apparire eccessivamente lungo e complesso, o contenere molto codice duplicato anche in un altro metodo.\nL'azione di refactoring mira a eliminare il problema (per esempio portando a fattor comune il codice duplicato) attraverso una serie di \"micro-passi\" il pi\u00f9 possibile semplici. Il requisito di semplicit\u00e0 delle singole modifiche ha due giustificazioni: ridurre il rischio di introdurre errori con la modifica, e rendere ipotizzabile l'esecuzione automatica della modifica stessa da parte di strumenti integrati negli IDE. Gran parte della letteratura sul refactoring descrive tipi di micro-modifiche di uso comune che, combinate in sequenza, possono portare a ristrutturazioni anche radicali del software, e molte delle azioni di refactoring proposte in letteratura sono implementate da IDE moderni come Eclipse.\nIl refactoring \u00e8 un elemento integrante di molti processi di sviluppo fortemente basati su test automatici; per esempio, lo sviluppo basato su test (TDD) prevede una fase (obbligatoria ed esplicita) di refactoring al termine di ogni ciclo di modifica. Fra i due concetti esiste infatti un legame molto stretto: rieseguire eventuali test automatici al termine di ogni micromodifica fornisce infatti un pi\u00f9 alto grado di confidenza che non siano stati introdotti errori; questo consente di prendere in considerazione anche modifiche particolarmente pericolose (come lo spostamento di codice fra classi o la modifica delle relazioni di ereditariet\u00e0).\nSoftware utilizzati.\nMolti IDE forniscono supporto al refactoring del codice. Funzioni di refactoring sono incluse per esempio nei seguenti IDE:"}
{"id": "2268492", "revid": "2373", "url": "https://it.wikipedia.org/wiki?curid=2268492", "title": "Mostro di Crawfordsville", "text": "Il mostro di Crawfordsville \u00e8 il nome dato a una misteriosa supposta creatura volatile avvistata nella piccola cittadina dell'Indiana durante il 1891.\nStoria.\nLa prima notizia riguardante la misteriosa creatura viene riportata nell'edizione mensile di settembre 1891 del \"Indianapolis Journal\", e tempo dopo viene ripresa dal pi\u00f9 influente \"Brooklyn Eagle\" entrando a far parte del ricco folklore statunitense.\nContrariamente allo scetticismo che si potrebbe mostrare al riguardo, molti studiosi prominenti dell'epoca come l'investigatore del paranormale Charles Hoy Fort e il giornalista Vincent P. Gaddis, si occuparono di ricerche personali e indipendenti per far luce sulla storia del volatile e delle sue possibili origini.\nSi arriv\u00f2 a pensare di un coinvolgimento ufologico, ovvero, che non si trattasse di una creatura vivente ma di un oggetto volante non identificato, teoria avanzata per via del fatto che il mostro spariva e appariva in continuazione senza poterne trarre altre ipotesi.\nL'ipotesi fantascientifica fu screditata da Gaddis, che al termine delle sue ricerche preliminari giunse alla conclusione che s'era di fronte a \u00abuna creatura vivente abituata a un habitat atmosferico, ma non per questo forzatamente trattasi di UFO\u00bb.\nCaratteristiche.\nLe descrizioni sono unanimi, ma talvolta discordanti riguardo caratteristiche fisiche o corporarli, come il respiro, da taluni definito normale, da altri molto caldo, arioso e incandescente.\nSi suppone la mancanza di testa, oppure presente ma in forma molto piccola, come testimoniato dai pi\u00f9. Gli occhi di colore rosso accesso, da sembrare infuocati. Concordano tutti sul fatto che si trattasse di una creatura rettile, ad una prima apparenza un'anguilla gigante alata, dal movimento ondulato e con una sorta di pinne presenti lungo tutto il corpo. La lunghezza stimata attorno ai venti piedi, per otto di larghezza. In molti hanno descritto un forte sibilo, grido, emanato dalla creatura durante, prima e dopo il volo, molto simile a un urlo di dolore.\nQuesto tipo di descrizione farebbe pensare ad una sorta di pterosauro.\nAvvistamenti.\nGli avvistamenti ufficiali e accertati del mostro di Crawfordsville sono due, entrambi avutisi nel settembre del 1891:"}
{"id": "2268493", "revid": "3115", "url": "https://it.wikipedia.org/wiki?curid=2268493", "title": "Benz 10PS", "text": "Il nome Benz 10PS identifica una famiglia di autovetture di fascia alta prodotte dal 1909 al 1926 dalla Casa automobilistica tedesca Benz &amp; Cie.. Tra il 1926 ed il 1927 fu prodotto l'ultimo modello appartenente a tale famiglia, ma commercializzato gi\u00e0 con il marchio Mercedes-Benz.\nStoria e caratteristiche.\nLa famiglia di vetture \"10PS\" della Benz \u00e8 stata la famiglia pi\u00f9 longeva tra quelle prodotte dalla Casa di Mannheim, basti pensare che tale produzione va ad occupare un arco di tempo che include una piccola parte dell'era Mercedes-Benz.\nBenz 10/18 PS.\nIl primo modello appartenente alla famiglia \"10PS\" era la 10/18 PS (), una delle due vetture chiamate a sostituire la Parsifal 12PS con propulsore da 2.3 litri (l'altro modello era la pi\u00f9 piccola 8/18 PS che montava un 2 litri).\nLa \"10/18 PS\" era una vettura di fascia alta, ma non certamente di lusso. Il suo prezzo non era comunque alla portata di chiunque: i 9000 marchi richiesti per una 10/18 torpedo di base erano un traguardo che la stragrande maggioranza della popolazione poteva solo sognare, qualcosa di simile al prezzo di un'attuale vettura del segmento E.\nLa \"10/18 PS\" era equipaggiata da un 4 cilindri in linea da 2410 cm\u00b3 (alesaggio e corsa: 80x120 mm). Tale motore \u00e8 stato uno dei primissimi motori monoblocco prodotti dalla Casa tedesca. La distribuzione prevedeva uno schema ad L, cio\u00e8 a valvole laterali tutte su un lato del propulsore, valvole mosse da un albero a camme laterale. L'accensione era a magnete e batteria, mentre l'alimentazione era affidata ad un carburatore a getto. La potenza massima era di 18 CV a 1400 giri/min.\nLa \"10/18 PS\" era costruita a partire da un telaio in lamiera d'acciaio stampata con sospensioni ad assale rigido e molle a balestra. I freni di servizio erano a ceppi sulla trasmissione, quest'ultima affidata ad un albero cardanico. Il cambio era a tre marce, con frizione a cono.\nLa \"10/18 PS\" sfiorava i 70\u00a0km/h di velocit\u00e0 massima e fu tolta di produzione nel 1910.\nBenz 10/20 PS.\nGi\u00e0 nel 1909 la \"10/18 PS\" venne affiancata dal modello 10/20 PS, che in seguito l'avrebbe sostituita. La \"10/20 PS\" montava un nuovo motore, sempre monoblocco, ma della cilindrata di 2610\u00a0cm\u00b3 (alesaggio e corsa: 85x115\u00a0mm). Per il resto le caratteristiche ricalcavano quelle della meccanica gi\u00e0 montata sulla \"10/18 PS\". La potenza del nuovo propulsore era di 20\u00a0CV a 1500 giri/min, consentendo alla vettura di raggiungere una velocit\u00e0 massima di 70\u00a0km/h. La produzione di questo modello termin\u00f2 nel 1912.\nBenz 10/25 PS.\nLa \"10/20 PS\" venne sostituita nel 1912 dalla 10/25 PS, un'evoluzione del modello precedente. Prodotta per meno di un anno, fino alla fine di quello stesso 1912, la \"10/25 PS\" montava un motore da 2610\u00a0cm\u00b3, ma non lo stesso della \"10/20 PS\", poich\u00e9 si trattava di un'unit\u00e0 dalle differenti caratteristiche dimensionali, in cui l'alesaggio e la corsa misuravano rispettivamente 80x130\u00a0mm. La corsa pi\u00f9 allungata ha permesso un maggior guadagno in coppia motrice, ma anche in potenza massima, quest'ultima accreditata di 25\u00a0CV a 1600 giri/min. Tra le altre differenze spicca il nuovo cambio a 4 marce. Invariate, invece, le prestazioni, sempre intorno ai 70\u00a0km/h, con lievissime differenze a seconda del tipo di carrozzeria adottato.\nBenz 10/30 PS.\nDalla fine del 1912 alla fine del 1914 la Casa di Mannheim introdusse la 10/30 PS in sostituzione della \"10/25 PS\". Tale modello si differenziava dal precedente per pochissimi dettagli, il pi\u00f9 evidente dei quali stava nell'adozione di un nuovo carburatore, pi\u00f9 prestante, che consentiva al propulsore di raggiungere una potenza massima di 30\u00a0CV a 1750 giri/min, spingendo la vettura a poco meno di 70\u00a0km/h, prestazioni leggermente inferiori rispetto ai modelli precedenti a causa dell'aumento di peso della vettura.\nAl termine della produzione della \"10/30 PS\" vi fu un lungo periodo di pausa che abbracci\u00f2 l'intero periodo bellico ed anche alcuni degli anni successivi.\nBenz 10/30 PS Typ 260.\nSi torn\u00f2 a parlare di Benz \"10PS\" solo a partire dal 1921, quando venne introdotta la \"10/30 PS Typ 260\", una vettura che inaugur\u00f2 il sistema di numerazione a tre cifre indicante la cilindrata, utilizzato poi per lunghi decenni sulle Mercedes-Benz. Il motore utilizzato era lo stesso della precedente \"10/30 PS\", ma l'accensione era affidata ad una batteria da 12 V ed un generatore Bosch. La potenza massima era sempre di 30\u00a0CV, ma stavolta a 2000 giri/min. Nonostante ci\u00f2 le prestazioni vennero migliorate e la \"Typ 260\" raggiungeva i 75\u00a0km/h. Addirittura, alcuni esemplari vennero allestiti per gareggiare in alcune competizioni: il corpo vettura venne notevolmente alleggerito e, nonostante la potenza invariata, riusc\u00ec a raggiungere punte velocistiche ben superiori ai 100 orari. il 24 e il 25 settembre molti costruttori, tedeschi e non, si diedero appuntamento al circuito dell'AVUS che proprio in quel week-end venne inaugurato. Venne organizzato per l'occasione un torneo riservato a vetture suddivise in classi di potenza e peso. Una Benz \"10/30 PS\" debitamente preparata riusc\u00ec a vincere nella sua categoria ad una media di 121 km/h. Tornando alla normale produzione, a partire dal 1925 vi fu una novit\u00e0 riguardante l'impianto frenante, e consistente nell'adozione di freni a tamburo anche all'avantreno. La vettura fu prodotta fino alla vigilia della nascita del gruppo Daimler-Benz e del nuovo marchio Mercedes-Benz.\nMercedes-Benz 10/35 PS Typ 260.\nNel 1926 la \"10/30 PS Typ 260\" venne sottoposta ad alcuni aggiornamenti meccanici e riproposta con il marchio Mercedes-Benz, nato da pochissimo, e con la denominazione 10/35 PS Typ 260. Questo nuovo modello, l'ultimo della gamma \"10PS\", montava lo stesso motore, ma con rapporto di compressione portato da 4.6 a 4.75:1, con conseguente aumento della potenza massima da 30 a 35\u00a0CV a 2500 giri/min. Tra le differenze telaistiche \u00e8 da segnalare l'utilizzo di un telaio in lamiera d'acciaio con sezione ad U. La velocit\u00e0 massima della \"10/35 PS\" era di 78\u00a0km/h. La produzione della \"10/35 PS\" dur\u00f2 fino al 1927.\nL'eredit\u00e0 delle \"10PS\".\nLa \"10/35 Typ 260\", ultimo modello appartenente alla famiglia delle \"10PS\", lasci\u00f2 l'eredit\u00e0 a due modelli di fasce differenti. Il modello di fascia pi\u00f9 bassa, gi\u00e0 in listino da un anno, fu la Mercedes-Benz 8/38 PS con motore da 2 litri ma gi\u00e0 con potenza superiore (38\u00a0CV), mentre il modello di fascia pi\u00f9 alta fu la Mercedes-Benz Stuttgart 260, lanciata un po' pi\u00f9 tardi, nel 1929."}
{"id": "2268500", "revid": "63727", "url": "https://it.wikipedia.org/wiki?curid=2268500", "title": "Mercedes-Benz 10/35 PS Typ 260", "text": ""}
{"id": "2268501", "revid": "599013", "url": "https://it.wikipedia.org/wiki?curid=2268501", "title": "Anthony Tucker", "text": ""}
{"id": "2268506", "revid": "300067", "url": "https://it.wikipedia.org/wiki?curid=2268506", "title": "Lou Tsioropoulos", "text": ""}
{"id": "2268508", "revid": "599013", "url": "https://it.wikipedia.org/wiki?curid=2268508", "title": "Teatro comunale (Caldarola)", "text": "Il teatro comunale di Caldarola \u00e8 fu costruito agli inizi dell'Ottocento all'interno del cinquecentesco Palazzo del Podest\u00e0 con una struttura in legno di 22 palchetti, venne completamente ristrutturato ed allargato nel 1906 secondo i canoni artistici di quegli anni.\nStoria.\nCostruito nel 1823 contava all'epoca 22 palchetti, vide i fasti durante il Carnevale del 1830 ma venne chiuso una prima volta nel 1887. Grazie ai lavori di ampliamento di Filippo Amici terminati nel 1906 il teatro vide una nuova apertura, i posti erano diventati 291. Da allora fu chiuso temporaneamente dal 1980 sino al 1986."}
{"id": "2268518", "revid": "446353", "url": "https://it.wikipedia.org/wiki?curid=2268518", "title": "SMS Novara (1912)", "text": "La SMS \"Novara\" fu un incrociatore leggero della Marina Imperiale Austro-Ungarica, terza unit\u00e0 della Classe Helgoland, ed in servizio durante la prima guerra mondiale.\nCostruzione.\nLa costruzione dell'incrociatore \"Novara\" inizi\u00f2 nel 1912 sulla base del progetto dell'incrociatore \"Admiral Spaun\".\nIl 28 luglio 1914, data in cui l'imperatore Francesco Giuseppe firm\u00f2 la dichiarazione di guerra Austro Ungarica alla Serbia, il \"Novara\", non ancora terminato venne rimorchiato dal cantiere Ganz &amp; Co. Danubius di Fiume fino alla base navale di Pola.\nServizio.\nAlla sua entrata in servizio il \"Novara\" venne subito impiegato nell'offensiva messa in atto dalla marina Austro Ungarica nei confronti delle coste Adriatiche dell'Italia al suo ingresso in guerra.\nAlle ore 20.00 del 23 maggio 1915 l'unit\u00e0, assieme al cacciatorpediniere \"Scharfsch\u00fctze\" e alle torpediniere TB 78T, 79T, 80T, 81T, lasci\u00f2 la base navale di Pola in direzione delle coste italiane con l'obiettivo di eseguire un massiccio bombardamento della zona di Porto Corsini.\nLa nave prese parte all'attacco del blocco del canale d'Otranto il 14 e 15 maggio 1917, durante il quale furono affondati 14 \"drifters\" alleati. Il \"Novara\" venne colpito da undici colpi alleati, il comandante Horthy (futuro ammiraglio e reggente di Ungheria) venne ferito e morirono 18 persone tra cui il primo ufficiale.. Nello specifico, gli incrociatori britannici intervenuti con una scorta di cacciatorpediniere italiani e francesi si disimpegnarono dall'inseguimento delle forze austroungariche quando un ufficiale italiano segnal\u00f2 l'uscita di pesanti forze austro-ungariche da Cattaro mentre il \"Saida\" train\u00f2 il \"Novara\" in porto riuscendo nel salvataggio.\nIl \"Novara\" venne ceduto alla Francia dopo la fine della prima guerra mondiale. La nave fu ribattezzata \"Thionville\" e incorporata nella flotta francese. La nave \u00e8 stata demolita nel 1942."}
{"id": "2268519", "revid": "287204", "url": "https://it.wikipedia.org/wiki?curid=2268519", "title": "Giovanni Giorgi", "text": ""}
{"id": "2268520", "revid": "118706010", "url": "https://it.wikipedia.org/wiki?curid=2268520", "title": "Guinigi", "text": "I Guinigi furono una potente ed influente famiglia di cui si hanno notizie in lucchesia sin dal Duecento. Commercianti e banchieri, grazie alla ricchezza ed all'abilit\u00e0 dimostrata nelle arti del commercio, ebbero un importante ruolo politico a Lucca, in particolare in relazione al periodo della Signoria dal 1400 al 1430.\nStoria.\nGi\u00e0 nel XIII secolo, la famiglia Guinigi possedeva imponenti palazzi e torri all'interno delle mura di Lucca nonch\u00e9 residenze estive nelle campagne circostanti. Al tempo di Castruccio Castracani, la casata fu per\u00f2 costretta all'esilio e successivamente nel 1369 pag\u00f2 oltremodo per rientrare a Lucca.\nIn quel tempo in lucchesia si trovavano due potenti famiglie, i Forteguerri ed i Guinigi. Questi ultimi prevalsero nel 1392 in uno scontro armato che arrise ai Guinigi e che port\u00f2 alla dissoluzione del potere e dei beni degli avversari. Cos\u00ec senza rivali autorevoli, il potere dei Guinigi aument\u00f2 sempre pi\u00f9, prima con Francesco Guinigi, poi con i figli.\nAlla morte di Francesco (1384) il potere ricadde sui suoi figli:\nArma.\n\"Di rosso, alla croce d'argento, caricata di 18 ferri di lancia d'azzurro, 10 in palo, 8 in fascia\".\nOpere artistiche.\nLa famiglia Guinigi nei secoli ha svolto il ruolo di mecenate per svariate opere artistiche in particolare a Lucca e zone limitrofe. Tra queste sono degne di nota le seguenti:"}
{"id": "2268523", "revid": "300067", "url": "https://it.wikipedia.org/wiki?curid=2268523", "title": "Gene Conley", "text": ""}
{"id": "2268526", "revid": "599013", "url": "https://it.wikipedia.org/wiki?curid=2268526", "title": "Suyo", "text": ""}
{"id": "2268528", "revid": "96758", "url": "https://it.wikipedia.org/wiki?curid=2268528", "title": "Mortal Kombat III", "text": ""}
{"id": "2268529", "revid": "1185701", "url": "https://it.wikipedia.org/wiki?curid=2268529", "title": "Club Deportivo L\u00edtoral", "text": "Il Club Deportivo L\u00edtoral, o semplicemente L\u00edtoral, \u00e8 una societ\u00e0 calcistica boliviana con sede nella citt\u00e0 di Cochabamba.\nAttualmente milita nella \"Liga Cochabamba\", uno dei campionati regionali boliviani. I colori sociali sono verde, bianco e rosso."}
{"id": "2268530", "revid": "287204", "url": "https://it.wikipedia.org/wiki?curid=2268530", "title": "Club Deportivo Litoral", "text": ""}
{"id": "2268533", "revid": "123632709", "url": "https://it.wikipedia.org/wiki?curid=2268533", "title": "Carassai", "text": "Carassai (\"Carass\u00e0\" in dialetto carassanese) \u00e8 un comune italiano di 1 007 abitanti della provincia di Ascoli Piceno nelle Marche.\nGeografia fisica.\nCarassai \u00e8 posto sulla cresta che divide le valli dell'Aso e del Menocchia, a 365\u00a0m.s.l.m.\nIl comune si trova nella Provincia di Ascoli Piceno, sulla sommit\u00e0 di tre colli che svettano tra i Monti Sibillini ed il mare Adriatico.\nDall'Autostrada A14 si raggiunge con 18\u00a0km; dista 44\u00a0km dalla citt\u00e0 di Ascoli Piceno e 22\u00a0km dalla citt\u00e0 di Fermo.\nClima.\nLa posizione ne caratterizza la tipologia di clima temperato caldo mediterraneo.\nA Carassai il clima \u00e8 caldo e temperato. Esiste una piovosit\u00e0 significativa durante tutto l'anno. Anche nel mese pi\u00f9 secco si riscontra molta piovosit\u00e0. La classificazione del clima \u00e8 Cfa come stabilito da K\u00f6ppen e Geiger. In Carassai si registra una temperatura media di 14.1\u00a0\u00b0C. 776\u00a0mm \u00e8 il valore di piovosit\u00e0 media annuale.\nLa temperatura media del mese di luglio, il mese pi\u00f9 caldo dell'anno, \u00e8 di 23.3\u00a0\u00b0C. Con una temperatura media di 5.0\u00a0\u00b0C, gennaio \u00e8 il mese con la pi\u00f9 bassa temperatura di tutto l'anno.\nIl mese pi\u00f9 secco ha una differenza di precipitazioni di 39\u00a0mm rispetto al mese pi\u00f9 piovoso. Le temperature medie variano di 18.3\u00a0\u00b0C durante l'anno.\nIl mese pi\u00f9 secco \u00e8 luglio con 47\u00a0mm. Novembre \u00e8 il mese con maggiore piovosit\u00e0, avendo una media di 86\u00a0mm.\nOrigini del nome.\nNell'XI-XII secolo in tale sito doveva sorgere un villaggio, che trovandosi a pochi chilometri dal fiume Aso era stato denominato Asignano (\"Asinanum\"), forse dai suoi abitanti.\nTra il 1200 e il 1400 l'insediamento assunse il nome di \"Carnassalis\" (Carnasciale). Solo successivamente, e a seguito di adattamenti linguistici, il nome \"Carnassalis\" sarebbe divenuto l'odierno Carassai: a conferma di ci\u00f2 si segnala che, dopo la met\u00e0 del Cinquecento, almeno nell'uso comune, il paese e gi\u00e0 indicato col termine Carassai.\nDi seguito la serie di denominazioni rintracciate in documentazioni storiche.\nStoria.\nNeolitico.\nDai numerosi reperti in pietra di epoca preistorica (punte di frecce, coltelli, raschiatoi, etc.) conservati presso il locale museo, possiamo desumere che il territorio di Carassai fosse densamente abitato fin dal Neolitico.\nEt\u00e0 piceno-romana.\nSi pu\u00f2 avanzare l'ipotesi che l'intero territorio carassanese fosse densamente popolata gi\u00e0 al tempo dei Piceni, la dorsale collinare ed i sottostanti pendii dovettero essere abitati da diverse trib\u00f9, che avevano edificato un numero considerevole di piccoli villaggi, localizzati presso siti ben difendibili e non lontani da sorgenti o corsi d'acqua. Con la romanizzazione del Piceno, iniziata nel III secolo a.C., i villaggi furono gradualmente sostituiti dai \"vicus\", come testimoniato dal ritrovamento di numerosi reperti di epoca romana.\nSappiamo, da un passo di Plinio il Vecchio nel suo Naturalis historia, che esisteva, ancora senza risposte sicure, sulle colline a ridosso del mare, la citt\u00e0 di Novana. \nEbbene una delle ipotesi su questa citt\u00e0 romana scomparsa, pone la collocazione di Novana proprio nel territorio di Carassai.\nMedioevo.\nIntorno all'anno Mille, nel territorio dell'odierna Carassai sorgevano numerosi luoghi di culto, oltre a svariati castelli la cui importanza era relazionata al numero degli abitanti, all'efficacia delle difese e alla vastit\u00e0 dei possedimenti; i centri fortificati di maggior rilievo erano quelli di Monte Varmine, Camporo e Carassai.\nIn questo periodo la terra non aveva per\u00f2 la denominazione attuale, bens\u00ec quelle di \"Guardia\", \"Castrum Guardiae\" o \"Castrum Carnassalis\".\nAll'inizio del XIII secolo la terra sarebbe poi passata in propriet\u00e0 alla famiglia dei Brunforte, signori di Massa. Nel 1321, con due strumenti rispettivamente del 23 e 26 agosto, attualmente conservati nel fondo diplomatico dell'Archivio Comunale di Fermo, Lino di Guglielmo di Massa, in quel momento signore di Massa, insieme al \"Scindicus\" della comunit\u00e0 (sindaco dal tardo latino synd\u012dcus), Matteo Benvenuti, sottomette e vende il castello di Carassai alla citt\u00e0 di Fermo, con tutti i diritti di mero e misto impero che vi godeva. Da allora Carassai entr\u00f2 a far parte dello stato di Fermo seguendone le sorti.\nDa un altro documento del 1373, anch'esso conservato presso l'Archivio Comunale di Fermo, si apprende che il castello di Carassai era stato bruciato e distrutto nel corso della ribellione di Petrocco da Massa e successivamente ricostruito.\nDal 1377 al 1387 Carassai fu una piccola signoria, al confine tra gli Stati di Fermo e di Ascoli Piceno, quando signore di Carassai fu Boffo da Massa,( Filippo Tibaldeschi di Massa) un capitano di ventura, che aveva assoggettato anche Castignano, Cossignano e Porchia.\nNell'ottobre 1443, allorch\u00e9 le truppe di re Alfonso V d'Aragona si mossero per saccheggiare il castello di Petritoli, Carassai offr\u00ec ospitalit\u00e0 e rifugio agli abitanti.\nSiamo nella met\u00e0 del XV secolo, San Giacomo della Marca viene chiamato per ben due volte dai cittadini di Carassai per risolvere alcune questioni di confine con i paesi vicini.\nLa prima volta nel 1451 intervenne per conciliare Carassai con Petritoli, anche se la questione si defin\u00ec solo nel 1472.\nLa seconda volta fu nel 1454, mentre era a Ripatransone, fu chiamato come mediatore per risolvere alcune questioni di confine con Carassai. A testimonianza della riconciliazione, propose l\u2019erezione della chiesa di Santa Maria del buon Ges\u00f9 e vi intronizz\u00f2 una statua della Madonna in legno policromo.\nEt\u00e0 Moderna.\nSempre compreso all'interno dei territori dello Stato pontificio fino al 1797, Carassai fu poi interessato alle varie vicende cui quest'ultimo fu sottoposto in seguito all'invasione francese della Marca prima e all'instaurazione del Regno d'Italia napoleonico dopo. Pertanto Carassai fece parte dapprima della Delegazione di Fermo, Distretto di Fermo, Governo di Montefiore fino al 1817, mentre dal 1827 pass\u00f2 nella Delegazione di Fermo ed Ascoli, Distretto di Montalto, come podesteria dipendente dal Governo di Montalto e infine dal 1831 nella Delegazione di Ascoli, ma sempre all'interno del Distretto e Governo di Montalto.\nMonumenti e luoghi d'interesse.\nArchitetture Religiose.\nChiesa di Santa Maria del Buon Ges\u00f9.\nIl primitivo impianto della chiesa di Santa Maria del Buon Ges\u00f9 venne eretto su suolo di propriet\u00e0 lateranense intorno al 1470. In origine fu una semplice aula, all'interno della quale operavano le confraternite di Santa Maria del Buon Ges\u00f9 e del Santissimo Rosario. Nel corso del XVIII secolo vennero apportate delle nuove modifiche: a partire dall'aggiornamento degli apparati decorativi cinquecenteschi, adeguati al corrente gusto barocco, fino al rialzamento della navata centrale, portata a termine nel 1742. Al suo interno troviamo, tra le altre pregevoli opere artistiche, una tela di Andrea Boscoli rappresentante la crocifissione (1601) e affreschi sulle volte dello stesso autore e del Ripanelli.\nChiesa di San Lorenzo martire.\nLa chiesa di San Lorenzo martire fu costruita nel 1424, si trova all'interno del Castello Vecchio, il nucleo pi\u00f9 antico del paese.\nOratorio di Santa Monica.\nL'oratorio di Santa Monica \u00e8 piccola chiesa datata 1699, presente in piazza Matteotti, in stile tardo-barocco. Recentemente ristrutturata, \u00e8 diventata un piccolo scrigno di interessanti tesori d\u2019arte, tele e tavole ancora in corso di attribuzione.\nChiesa di Sant'Angelo in Piano.\nLa chiesa di Sant'Angelo in Piano \u00e8 di chiara origine monastica e la sua costruzione \u00e8 da collocare attorno all'anno mille (957). Alcuni documenti attestano la presenza, fin dal 1055, nei pressi della chiesa, di un monastero di monaci benedettini. Nel XIV secolo il monastero sar\u00e0 meta di numerosi pellegrinaggi, inoltre diversi vescovi gli concessero l'onore di distribuire le indulgenze ai fedeli. La Chiesa, dopo il restauro del 1997, si presenta ad una sola grande navata con l'ingresso posto sulla facciata rivolta ad ovest, impreziosito da arcate lavorate in cotto di sapore gotico. Sempre sulla facciata si apre una finestra rettangolare a sostituzione di un probabile rosone mentre al lato svetta il piccolo campanile a vela, con due alloggiamenti per le campane, purtroppo vuoti. Sotto la chiesa sono presenti i resti della cripta con diversi cunicoli.\nChiesa di Santa Maria delle Grazie.\nLa chiesa di Santa Maria delle Grazie si trova ad un chilometro dal Paese ed \u00e8 una piccola chiesa molto amata dalla popolazione. Si tratta della chiesa rurale di Santa Maria delle Grazie, pi\u00f9 comunemente nota come \u201cLa Madonnetta\u201d.\nLa chiesa fu eretta nel 1850 grazie alle elargizione dei fedeli, presenta una struttura semplice, ma ben articolata, caratterizzata da un grazioso campanile a vela ed \u00e8 stata ristrutturata recentemente.\nChiesa di San Pietro.\nLa chiesa di San Pietro si trova all'interno del Castello di Rocca Monte Varmine, oggi non visitabile.\nChiesa di San Luca.\nLa chiesa di San Luca si trova all'interno del cimitero rurale di Rocca Monte Varmine. La chiesa esisteva gi\u00e0 nel 1473 e fu ricostruita nel 1718 a pochi passi di distanza da quella antica. Il cimitero attorno a San Luca fu realizzato nel 1900.\nArchitetture Civili.\nMura Antiche.\nLe Mura antiche di Carassai sono strutture alte circa 8,9 metri dei secoli XIII-XIV con contrafforti, cordolature, tracce di beccatelli, muratura in pietrame a scarpa e presentano di merlature ghibelline. Visitando il paese si possono ammirare:\nIl castello vecchio.\nIl castello vecchio \u00e8 il nucleo pi\u00f9 antico di Carassai che nel tempo \u00e8 andato a costituire la Cittadella del Castello Nuovo. A pianta circolare, questo nucleo di abitazioni conserva un\u2019atmosfera unica e un ambiente ideale per soggiorno turistico vacanziero. Qui non circolano auto e i pochi abitanti non trovano difficolt\u00e0, con la bella stagione, a mettere fuori i tavoli per il pranzo o la cena.\nLavatoi pubblici.\nI Lavatoi pubblici furono realizzati nei primi del Novecento con una tettoia dalle decorazioni al piombo e lavabi in travertino, dove le donne del paese si recavano a lavare i panni fino agli anni settanta.\nIl portale del Palazzo nobiliare di Boffo da Massa.\nIl vignolesco portale del Palazzo Garulli, che, secondo la tradizione popolare, fu dimora di Boffo da Massa, signore di Carassai tra 1380 e il 1387.\nPalazzo Comunale.\nIl Palazzo Comunale ospita il museo civico archeologico Antiquarium (in mostra i reperti che sono stati raccolti, attraverso gli anni, nel territorio comunale).\nIl nuovo cimitero di Carassai.\nIl nuovo cimitero di Carassai fu progettato dal famoso architetto urbanista romano ma di origini carassanesi, Mariano Pallottini.\nPalazzi Nobiliari.\nI Palazzi Nobiliari di Carassai sono: \nTorre dell'Orologio.\nLa Torre dell'Orologio \u00e8 una delle due opere realizzate su progetto del citato, architetto, urbanista Mariano Pallottini.\nCastello di Rocca Monte Varmine.\nA 4\u00a0km dal paese di Carassai, si erge imponente il castello di Monte Varmine, del XIV secolo con resti del IX, di probabile origine longobarda; si tratta di uno dei castelli delle Marche, rimasto integro, con le sue mura poderose, l'alta torre dai merli ghibellini (35\u00a0m), munita di arciere e piombatoi.\n\u00c8 uno dei pochi esempi di fattoria fortificata del Piceno. Dall'alto mastio della rocca, si pu\u00f2 ammirare e contemplare un paesaggio multiforme.\nIl castello \u00e8 stato meta di visitatori e costituisce un polo di attrazione per tutta la zona ed un punto di riferimento storico per i paesi circostanti, oltre ad un punto paesaggistico, visto che si erge su un colle tra il verde di piante secolari.\nPur insistendo sul territorio di Carassai, Rocca Monte Varmine \u00e8 propriet\u00e0 del comune di Fermo, che l'ha ereditata dall'Opera Pia Brefotrofio, insieme ai suoi 700 ettari di terreno.\nPurtroppo in questo periodo non \u00e8 visitabile date le sue precarie, seppur parziali, condizioni.\nParchi e luoghi pubblici.\nI giardini pubblici.\nI giardini pubblici rappresentano uno dei luoghi pi\u00f9 ameni, ideale per le famiglie, che soprattutto nella bella stagione, offre una stupenda passeggiata fra alberi secolari, cespugli odorosi, prati verdi e fioriti allo sciacquio discreto della fontana pubblica.\nAltri luoghi d'interesse.\nRoverella di Carassai.\nA Carassai (AP), in localit\u00e0 San Vito, vegeta una roverella (\"Quercus pubescens\"), Scheda n. 203 de \"Le Formazioni Vegetali Monumentali delle Marche\", teatro di uno scontro tra partigiani e truppe tedesche; sul tronco sono ancora presenti i proiettili di fucile sparati durante un conflitto a fuoco tra partigiani e tedeschi e la sofferta, contorta morfologia dell\u2019albero sembra proprio ricordare l\u2019asprezza dello scontro.\nRuderi della Castelletta.\nI Ruderi della Castelletta sono misteriosi e suggestivi, sono i probabili resti di una torre di avvistamento e segnalazione che si connetteva otticamente ad altre strutture del genere fino alla costa e da Carassai ad altre localit\u00e0 dell'entroterra. Sono i resti di quello che un tempo era il sistema di allarme contro la pi\u00f9 devastante sciagura dell'epoca fra il X secolo e l'XI secolo): le scorribande dei pirati saraceni.\nLa fonte di Campone.\nLa fonte di Campone possiede un nome \u00e8 alterato nel tempo. Anticamente si chiamava Fonte di Camporo dal nome dell'antico Castello di Camporo che sorse su un insediamento che esisteva gi\u00e0 nel 1063 e fu distrutto durante gli assedi avvenuti nel 1325 e nel 1363. La fonte si trova, sul fondo di una valle, caratterizzata da un pendio scosceso verso nord-ovest e risulta attualmente coperta dai rovi.\nAtelier Artistico Maurizio Virgili.\nMaurizio Virgili \u00e8 un artista che lavora nel suo atelier presso il Castello Vecchio di Carassai dove non circolano auto, motorini o bici e dove, anche in estate, i residenti sono molto pochi. \u00c8 possibile osservarlo all'opera, circondato dall\u2019atmosfera tranquilla dei vicoli.\nMulino ad acqua.\nIl mulino ad acqua di Rocca Monte Varmine nei pressi della chiesa di Sant'Angelo in Piano \u00e8 un edificio che, seppure vicinissimo alla strada interna che dall'Aso porta al castello, \u00e8 attualmente difficile da individuare. \nQuesto mulino ad acqua era ancora in uso nella prima met\u00e0 del secolo scorso e i pi\u00f9 anziani ne conservano un ricordo preciso.\nUna ricerca del sistema di adduzione dell'acqua ha evidenziato l'antico tracciato, rilevato dalla cartografia del Catasto Gregoriano risalente agli inizi dell'Ottocento.\nLa recente pratica della coltivazione intensiva dei fondi ha fatto s\u00ec che l'originario canale venisse ricoperto per consentire un transito pi\u00f9 agevole dei mezzi agricoli.\nIl mulino sebbene abbia conosciuto progetto di recupero che prevedeva la ricostruzione dell'immobile con tecniche e materiali conformi all'originaria, \u00e8 tornato quasi al suo originale stato di abbandono.\nCimitero rurale di Rocca Montevarmine.\nIl cimitero rurale di Rocca Montevarmine fu realizzato nel 1900 attorno alla chiesa di San Luca costruita nel 1718 a pochi passi di distanza da quella antica del 1473.\nSociet\u00e0.\nEtnie e minoranze straniere.\nSecondo i dati ISTAT al 31 dicembre 2015 la popolazione straniera residente era di persone (9,45%).\nDialetto.\nIl dialetto carassanese fa parte dei Dialetti marchigiani meridionali, detti anche dialetti abruzzesi settentrionali o dialetti aso-truentini o anche dialetti piceni, sono un gruppo di variet\u00e0 dialettali parlate in gran parte della Provincia di Ascoli Piceno e in alcune zone di confine nelle province circostanti, a cavallo tra le Marche e l'Abruzzo. Questi dialetti condividono molti elementi in comune con gli altri dialetti italiani meridionali, ma possiedono molte caratteristiche proprie, tanto da essere considerati un gruppo a parte all'interno dei dialetti meridionali. Il dialetto carassanese, per\u00f2, \u00e8 ascrivibile al dominio linguistico del dialetto fermano (uno dei dialetti detti genericamente maceratesi-fermano-camerti) e per questa particolarit\u00e0 nel definirlo viene preferito il nome di dialetto piceno piuttosto che dialetto marchigiano meridionale.\nIl dialetto Fermano ha prodotto specie nell'area tra Carassai e Ripatransone, il fenomeno del cosiddetto \"doppio inventario vocalico\"(concordanza sostantivo-aggettivo, soggetto-verbo, soggetto-verbo-oggetto).\nIl dialetto carassanese, come tutti i dialetti marchigiani, ha similitudini a s\u00e9 stanti con tutte le localit\u00e0 distribuite a pettine lungo il corso del fiume che ha dato vita alla valle che sovrasta, in questo caso l'Aso. Queste localit\u00e0 sono Pedaso, Campofilone, Montefiore dell'Aso, Carassai appunto, la Valdaso di Montalto delle Marche, Comunanza e Montemonaco nell'ordine di successione dal mare ai monti. Questo significa che ci sono pi\u00f9 similitudini dialettali lungo le vallate, magari anche dallo stesso versante collinare, che fra localit\u00e0 anche meno distanti, ma che un tempo erano pi\u00f9 difficili da raggiungere.\nI dialetti di Carassai, Montefiore e Force.\nNella Val d'Aso, i dialetti di Carassai e Montefiore dell'Aso sono stati tanto \"contaminati\" da perdere la maggior parte delle caratteristiche meridionali, conservando pochi elementi arcaici esclusivamente tra i parlanti pi\u00f9 anziani.\nNei dialetti di Carassai, Montefiore e Force l'influenza fermana \u00e8 stata e continua ad essere molto forte, tanto che l'inventario debole abruzzese e quello forte marchigiano si sono fusi dando vita ad un unico inventario misto. Infatti oltre ad aggettivi e pronomi personali, anche molti sostantivi assumono desinenze forti (t\u00ecmbu per \"tempo\", p\u00f9rci per \"maiali\", p\u00e8rsica per \"pesca\"), altri sostantivi, insieme ad avverbi e forme verbali, mantengono invece la forma debole (As\u00eb per il fiume Aso, qu\u00e0nn\u00eb per \"quando\", curr\u00e8nn\u00eb per \"correndo\").\nQuesta situazione di interferenza e transizione pu\u00f2 essere ben vista nella poesia in carassanese \"A Carass\u00e0, nome verit\u00e0\" di Pino Ciocca, di fianco riportata.\nIn queste variet\u00e0 la \"metafonesi\" \u00e8 oggi estremamente recessiva, a differenza dei territori posti sia a sud che a nord. Dall'altra parte questi dialetti non presentano alcuno scadimento delle atone finali ma si limitano, come nella vicina Petritoli, a terminare le prime persone dei verbi in -e., come per alcuni avverbi (ecche per \"qui\").\nGeografia antropica.\nL'antico borgo di Carassai \u00e8 formato da due nuclei di origine medievale. Il primo, denominato Castello Vecchio, sembra risalire all'epoca feudale; nel corso del tempo sub\u00ec numerose distruzioni e fu pi\u00f9 volte ricostruito. La seconda entit\u00e0 \u00e8 costituita dal cosiddetto Castello Nuovo, edificato a partire dagli ultimi decenni del Trecento, ma sviluppatosi soprattutto nel XV secolo.\nFrazioni.\nRocca Monte Varmine.\nRocca di Monte Varmine fa parte del comune di Carassai, in provincia di Ascoli Piceno, nella regione Marche.\nLa frazione o localit\u00e0 di Rocca di Monte Varmine dista 4,76 chilometri dal medesimo comune di Carassai di cui essa fa parte.\nAltre frazioni o Localit\u00e0.\nDel comune di Carassai fanno parte anche le frazioni o localit\u00e0 di Biondi (1,85\u00a0km), Casali (2,42\u00a0km), Case sparse (-- km), Colle Monte Varmine (3,22\u00a0km), Giacobbi (2,47\u00a0km), Madonnetta (0,99\u00a0km), Menocchia (5,07\u00a0km), Pennesi (0,67\u00a0km), Silos (0,55\u00a0km), Zona Artigianale Val Menocchia (1,61\u00a0km).\nCollegamenti e trasporti.\nIl comune di Carassai si trova in Provincia di Ascoli Piceno sulla linea di confine con la Provincia di Fermo.\nAuto.\nIl comune di Carassai \u00e8 raggiungibile dall'A14 Bologna - Taranto, dai caselli di Pedaso e Grottammare. Dista, inoltre 17\u00a0km dalla SS16 Adriatica.\nIl comune \u00e8 inoltre servito dalle strade provinciali:\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nCultura.\nMusei.\nAntiquarium comunale di Carassai.\nIl museo dispone di circa quattrocento reperti, pi\u00f9 della met\u00e0 dei quali sono di et\u00e0 romana, con presenza di un modesto numero di materiali pre-protostorici e preromani. I materiali provengono tutti dal territorio di Carassai: principalmente dall'area di Rocca Monte Varmine, dalla localit\u00e0 San Vito e dalla necropoli di Sant'Agata, ma anche da numerosi fondi agricoli situati in prossimit\u00e0 del fiume Aso e del torrente Menocchia.\nMuseo della Civilta Contadina e Tradizioni Popolari.\nIl Museo, di recente allestimento, \u00e8 ubicato nei locali della vecchia farmacia. In mostra un'assortita raccolta di testimonianze della civilt\u00e0 contadina dal XVII secolo alla seconda guerra mondiale. Sono esposti gli attrezzi di lavoro del contadino, del falegname, del bottaio, del fabbro, del maniscalco, del carpentiere, oggetti di uso quotidiano e giochi dei bambini. Pentole, stoviglie, contenitori vari e gli strumenti utilizzati per la tessitura.\nAssociazioni culturali.\nAssociazione Archeoclub d'Italia.\nL'Associazione Archeoclub d'Italia Onlus sede di Carassai \u00e8 costituita da volontari, riuniti nella sede locale, che operano attraverso attivit\u00e0 culturali che, risvegliano l\u2019attenzione dei concittadini e mettono in luce le tipicit\u00e0 del territorio promuovendolo al di fuori dei propri confini.\nAssociazione culturale Sibilla Arte.\nL'Associazione culturale Sibilla arte \u00e8 uno spazio dedicato all'arte visiva, alla fotografia, agli incontri sui temi dell'attualit\u00e0 dell'arte, alle lettere, alla poesia, alla conoscenza e conservazione territorio.\nCarassai e Carassanesi nel Mondo.\nPer il momento \"Carassai e Carassanesi nel Mondo\" \u00e8 solo una pagina Facebook di semplici affezionati a questo borgo delle Marche, non un'associazione vera e propria.\nI risultati, per\u00f2, raggiunti soprattutto nell'attivit\u00e0 di ricerca, datazione, catalogazione e divulgazione di vecchie foto di vario genere, ne fanno una lodevole iniziativa di alto valore culturale per la memoria storica di Carassai.\nCucina.\nLa cucina tradizionale di Carassai pu\u00f2 offrire al turista un appagante viaggio nella gastronomia del piceno e delle Marche. La cucina di Carassai rispecchia le peculiarit\u00e0 di un territorio che in una distanza contenuta, presenta marcate differenziazioni paesaggistiche e geografiche.\nPrimi piatti.\nNella cucina carassanese troviamo vari tipi di pasta: ravioli, cannelloni, vincisgrassi, tagliatelle, pappardelle, tacc\u00f9 (sorta di maltagliati), tajul\u00ec pilusi (versione povera delle tagliatelle), frascarelli, tortellini e cappelletti. Troviamo inoltre la polenta, gli gnocchi, minestre e zuppe come la stracciatella. Sughi tradizionali sono a base di pomodoro, carne di maiale, pesce e verdure.\nCarni.\nTra le carni primeggia quella suina, con salumi (insaccati e non) e tagli da arrostire o per fare sughi. Tra il pollame, il pollo, l'anatra e il tacchino. Tra gli ovini, l'agnello e il castrato. Altre carni tipiche della cucina carassanese sono la carne bovina e il coniglio. Piatti tipici a base di interiora sono la coratella di agnello (preparata con fegato, polmoni, cuore e altre interiora, con uova e servita come antipasto), le frattaglie di vitello, le spuntature (pajata al forno), la trippa, i fagioli con le cotiche e i fegatini. Tra i salumi sono da annoverare il ciauscolo e i tradizionali salami, lonza o coppa (capocolli), prosciutti. Le salsicce (di carne e di fegato) occupano un posto di rilievo rappresentando il piatto principe della tradizionale \u201cSagra della Salsiccia alla Brace\u201d. Altri piatti della tradizione sono le carni di pollo, coniglio o agnello, spezzate e rosolate in padella, nella cottura definita \"ngip 'ngiap\". Altri piatti sono la galantina, l'arrosto, il sanguinaccio, i piccioni (soprattutto ripieni). La porchetta non manca mai, soprattutto in occasioni di feste e fiere.\nPesce.\nTipico delle feste di paese \u00e8 la frittura di pesce (calamari e pesce azzurro) nello strutto. Tra i pi\u00f9 tradizionali sono, il baccal\u00e0 e lo stoccafisso. Piatti a base di molluschi annoverano seppie e calamari ripieni al forno.\nVerdura e legumi.\nTra i piatti a base di verdure e legumi ci sono zuppe, insalate e grigliate. Piatto tipico della cucina povera \u00e8 la m\u00ebst\u00ebc\u00e0nza (misticanza), un'insalata mista di varie erbe e verdure rigorosamente cercate nei prati. Carciofi, broccoli e zucchine sono stufati al verde, bolliti o fritti.\nPane, pizze e dolci.\nLa zuppa inglese \u00e8 un dolce molto diffuso e viene comunemente chiamato pizza dolce. Dolci e biscotti con mosto, maritozzi, pizze col mosto, torte di ricotta e crostate sono altri dolci tradizionali. Dolci tipici delle feste sono: le ossa e le fave dei Morti (dolci dei morti), la pizza di Pasqua (con impasto lievitato e l'aggiunta di canditi, da consumare nell'occasione della colazione della mattina di Pasqua), il frustingo (dolce fatto con fichi secchi, miele e scorze di agrumi delle festivit\u00e0 natalizie), il castagnaccio (con farina di castagne e frutta secca), le sfrappe, la cicerchiata e le castagnole di Carnevale, le zeppole di San Giuseppe (19 marzo).\nLe fritture.\nLa frittura \u00e8 il piatto tradizionale del pranzo domenicale e della maggior parte delle celebrazioni.\nLe fritture tipiche di Carassai sono le olive ascolane (olive verdi denocciolate e ripiene di carne mista macinata dopo la cottura, impastate con parmigiano, rossi d'uovo e noce moscata impanate e fritte), i cremini (cubetti di crema fritta), verdure fritte (zucchine, carciofi, broccoli) e le cotolette impanate e fritte di agnello.\nEconomia.\nL'economia del comune \u00e8 sia artigianale, sia industriale, sia agricola, sia turistica.\nAgricoltura.\nNel settore agricolo, particolarmente apprezzate sono le produzioni di vini, quali l'Offida Rosso, il Rosso Piceno, Il Falerio dei Colli Ascolani, il Pecorino (vino), la Passerina e il Marche Rosso. La produzione vinicola di Carassai pu\u00f2 vantare vini premiati con i \u201cTre Bicchieri\u201d e menzioni del Gambero Rosso.\nArtigianato e Industria.\nSul piano artigianale il comune presenta realt\u00e0 nella produzione di Salumi e Dolci. Nell'industria il comune annovera realt\u00e0 nel settore calzaturiero.\nTurismo.\nA livello turistico, il borgo \u00e8 privilegiato dalla sua storia e dalla sua cultura, dalla posizione geografica e dalla sue tradizioni culinarie. Il paese \u00e8 posto a pochi km dal Parco nazionale dei Monti Sibillini. Le localit\u00e0 balneari come Cupra Marittima e Pedaso distano pochi chilometri e il paese conosce anche un turismo di tipo escursionistico dei villeggianti della marina. Nutrita \u00e8 l'offerta nell'ospitalit\u00e0 e nella ristorazione con diversi agriturismi, case per vacanza, bed and breakfast, campeggi, camper service.\nNumerosi sono gli eventi annuali che hanno luogo nel borgo ma uno su tutti \u00e8 in grado di attrarre migliaia di partecipanti: La \u201cSagra della Salsiccia alla Brace\u201d. Un evento organizzato dalla Polisportiva Carassai che ha luogo da pi\u00f9 di 40 anni nella settimana a cavallo di Ferragosto.\nSport.\nLa squadra di calcio locale, la Polisportiva Carassai, disputa il campionato di Prima Categoria marchigiana girone D.\nA Carassai c'\u00e8 anche una squadra di calcio a 5 che milita in Serie D, ma gioca le partite a Montefiore dell'Aso, presso il palazzetto del paese."}
{"id": "2268537", "revid": "22583632", "url": "https://it.wikipedia.org/wiki?curid=2268537", "title": "Molk", "text": ""}
{"id": "2268540", "revid": "1573940", "url": "https://it.wikipedia.org/wiki?curid=2268540", "title": "Astacoidea", "text": "Gli Astacoidea sono una superfamiglia appartenente all'ordine dei decapodi, caratterizzata da corpo compresso dorsoventralmente, chele grandi, ventaglio caudale. A questo gruppo appartengono numerose specie chiamate comunemente gamberi.\nTassonomia.\nIn questa superfamiglia sono riconosciute quattro famiglie:"}
{"id": "2268544", "revid": "324090", "url": "https://it.wikipedia.org/wiki?curid=2268544", "title": "Algoritmo di Tison", "text": "L'algoritmo di Tison \u00e8 un algoritmo che permette la riduzione e la semplificazione di funzioni logiche per la determinazione della somma minima.\nSi compone dei seguenti passi:"}
{"id": "2268545", "revid": "61051", "url": "https://it.wikipedia.org/wiki?curid=2268545", "title": "Shin Meiwa PS-1", "text": ""}
{"id": "2268553", "revid": "599013", "url": "https://it.wikipedia.org/wiki?curid=2268553", "title": "Cristina Tisot", "text": "\u00c8 moglie di Franco Arrigoni, allenatore di sci alpino e suo tecnico ai tempi della nazionale.\nBiografia.\nAttiva negli anni settanta, in Coppa del Mondo ottenne il primo risultato di rilievo il 23 marzo 1973 a Heavenly Valley, classificandosi 8\u00aa in slalom gigante. L'anno dopo prese parte ai Mondiali di Sankt Moritz, chiudendo 6\u00aa nella discesa libera e 13\u00aa nello slalom gigante.\nNel 1975 ottenne il suo unico podio in Coppa del Mondo: fu terza nello slalom gigante di Naeba del 23 febbraio, dietro ad Annemarie Moser-Pr\u00f6ll e a Monika Kaserer. Il suo ultimo piazzamento di carriera nel massimo circuito internazionale fu il 9\u00ba posto nello slalom speciale di Les Gets del 14 gennaio 1976."}
{"id": "2268563", "revid": "599013", "url": "https://it.wikipedia.org/wiki?curid=2268563", "title": "Greg Jones (sciatore)", "text": "Biografia.\nAttivo negli anni settanta e specialista dello slalom gigante, Coppa del Mondo ottenne il primo podio, nonch\u00e9 primo piazzamento di rilievo, il 18 dicembre 1974 a Madonna di Campiglio (2\u00b0 in slalom gigante).\nAi XII Giochi olimpici invernali di , sua unica presenza olimpica, fu 11\u00b0 nella discesa libera, 9\u00b0 nello slalom gigante e 19\u00b0 nello slalom speciale; vinse inoltre la medaglia di bronzo nella combinata, disputata in sede olimpica ma valida solo per i Mondiali 1976. Il mese successivo, il 5 marzo a Copper Mountain, vinse in slalom gigante la sua unica gara in Coppa del Mondo, davanti a Phil Mahre e Engelhard Parg\u00e4tzi.\nIl 16 gennaio 1977 ottenne l'ultimo piazzamento di rilievo della sua carriera, arrivando 9\u00ba nella combinata di Coppa del Mondo disputata a Kitzb\u00fchel.\nPalmar\u00e8s.\nCoppa del Mondo.\nCoppa del Mondo - vittorie.\nLegenda:\nGS = slalom gigante"}
{"id": "2268564", "revid": "135224", "url": "https://it.wikipedia.org/wiki?curid=2268564", "title": "Piccolo gluteo", "text": ""}
{"id": "2268565", "revid": "830939", "url": "https://it.wikipedia.org/wiki?curid=2268565", "title": "Lingua chibcha", "text": "La lingua chibcha, conosciuta anche come muisca o mosca, \u00e8 ufficialmente una lingua estinta della famiglia linguistica delle lingue chibcha della Colombia, parlata dalla gente Muisca.\nStoria.\nLa lingua venne bandita dal re Carlo III di Spagna il 10 maggio 1770, come parte del progetto di de-indigenizzazione, e il bando rimase fino alla creazione della costituzione colombiana del 1991. Anche se la lingua \u00e8 ufficialmente estinta, vi sono ancora diverse parole di origine chibcha che vengono usate nelle zone all'esterno di Bogot\u00e0. \nLa sola scuola pubblica in Colombia dove si insegna Muisca a circa 150 bambini si trova a Cota, ed \u00e8 chiamata Jizcamox.\nIl nome della lingua, in chibcha, \u00e8 in realt\u00e0 \"\"muyskkubun\". La parola \"chibcha\" viene da \"chib\" (bastone) e \"cha\" (uomo), che significa \"capo della comunit\u00e0\"\". \"Chibchacum\", per esempio, era il dio dell'agricoltura e, secondo la leggenda, venne punito da Bochica e condannato a portare la terra sulle proprie spalle."}
{"id": "2268594", "revid": "486946", "url": "https://it.wikipedia.org/wiki?curid=2268594", "title": "Gorky Park (Mosca)", "text": ""}
{"id": "2268599", "revid": "82682771", "url": "https://it.wikipedia.org/wiki?curid=2268599", "title": "Francavilla Calcio", "text": "Francavilla Calcio pu\u00f2 riferirsi a 3 societ\u00e0 calcistiche italiane:"}
{"id": "2268602", "revid": "48344", "url": "https://it.wikipedia.org/wiki?curid=2268602", "title": "Punto improprio", "text": ""}
{"id": "2268603", "revid": "48344", "url": "https://it.wikipedia.org/wiki?curid=2268603", "title": "Ferdinand M\u00f6bius", "text": ""}
{"id": "2268604", "revid": "48344", "url": "https://it.wikipedia.org/wiki?curid=2268604", "title": "G\u00e9rard Desargues", "text": ""}
{"id": "2268606", "revid": "24823", "url": "https://it.wikipedia.org/wiki?curid=2268606", "title": "Coppa Campioni", "text": ""}
{"id": "2268608", "revid": "339392", "url": "https://it.wikipedia.org/wiki?curid=2268608", "title": "Sporting Aesernia", "text": ""}
{"id": "2268617", "revid": "1610933", "url": "https://it.wikipedia.org/wiki?curid=2268617", "title": "Cigno trombettiere", "text": ""}
{"id": "2268621", "revid": "438678", "url": "https://it.wikipedia.org/wiki?curid=2268621", "title": "27 baci perduti", "text": "27 baci perduti (\"27 Missing Kisses\") \u00e8 un film del 2000 diretto da Nana D\u017eord\u017eadze.\nHa aperto la Quinzaine des R\u00e9alisateurs del Festival di Cannes 2000.\nTrama.\nNel corso di una bizzarra estate da due eclissi, di sole e di luna, la quattordicenne Sybille si reca a trascorrere le vacanze presso la zia Martha, in un paesino abitato dai pi\u00f9 eccentrici personaggi, portando scompiglio con la sua giovanile esuberanza e la sua spontanea sensualit\u00e0. La vivace adolescente fa amicizia con il coetaneo Mickey che si innamora di lei al primo sguardo e, pur non ricambiandone i sentimenti, gli concede il permesso di darle cento baci prima della sua partenza. Lei \u00e8 invece innamorata del padre del ragazzo, lo svagato astronomo quarantunenne Alexander. L'uomo, ambito vedovo e impenitente donnaiolo, a cui nessuna donna del villaggio sembra saper resistere, fugge per\u00f2 le esplicite attenzioni della ragazza. Un colpo di fucile frutto della gelosia mette fine a questo triangolo di amori non corrisposti e al conteggio dei baci...\nRiconoscimenti.\nIl film ha vinto il premio speciale della giuria al Brussels European Film Festival 2001. \u00c8 stato nominato agli European Film Awards 2000 per la miglior sceneggiatura.\nAvignon Film Festival 2000: Prix Tournage e Prix Vision\nCritica.\nPer Cristina Piccino (\"Il manifesto\") il film ben rappresenta \u00abil gusto per il surreale\u00bb e \u00ablo spirito irriverente e provocatorio tutto georgiano\u00bb. \nValerio Caprara (\"Il Mattino\") lo definisce una \u00abromantica e tragicomica ballata romantica\u00bb in sicuro equilibrio tra componenti poetiche e folkloristiche. \nPer Roberto Nepoti (\"La Repubblica\") \u00e8 una \u00abfavola gioiosa e assurda [che] varia in modo piacevolmente originale sull'argomento frivolo ma universale della sessualit\u00e0, esorcizzandone il demone con allegria contagiosa\u00bb."}
{"id": "2268625", "revid": "599013", "url": "https://it.wikipedia.org/wiki?curid=2268625", "title": "Sindrome di Sj\u00f6gren-Larsson", "text": "Per sindrome di Sj\u00f6gren-Larsson in campo medico, si intende un quadro clinico di carattere autosomico recessivo di diffusione rara.\nStoria.\nOriginariamente riscontrata in Svezia nel 1956 da Karl Gustaf Torsten Sj\u00f6gren, l'anno successivo Sj\u00f6gren insieme a Tage Konrad Leopold Larsson studi\u00f2 pi\u00f9 di 20 casi clinici simili.\nEpidemiologia.\nLa sua incidenza \u00e8 stata calcolata 1-9 casi su 1.000.000 persone.\nSintomatologia.\nFra i sintomi e i segni clinici ritroviamo ittiosi congenita, diplegia spastica in alternativa alla tetraplegia e ritardo mentale. Manifestazioni minori sono prurito e ipoidrosi e comparsa di edema ai piedi.\nEziologia.\nLa mutazione del gene ALDH3A2 provoca un difetto nel metabolismo degli alcoli grassi. Studi hanno dimostrato che durante la ventitreesima settimana di gestazione del nascituro si possono assistere ai primi cambiamenti.\nEsami.\nPer una corretta diagnosi si utilizza l'Imaging a risonanza magnetica.. Si deve sospettare la presenza di tale sindrome nel caso di insorgenza di ittiosi ed essa \u00e8 confermata se prima dei 3 anni di vita i pazienti mostrano le altre manifestazioni tipiche (ritardo mentale - spasticit\u00e0). \u00c8 anche possibile una diagnosi prenatale attraverso un esame del DNA o conducendo uno studio enzimatico.\nTerapia.\nIl primo trattamento riguarda la cura dell'ittiosi con la somministrazione di retinoidi, mentre per le convulsioni si utilizzano anticonvulsanti. Il trattamento chirurgico \u00e8 riservato alla spasticit\u00e0."}
{"id": "2268626", "revid": "123324189", "url": "https://it.wikipedia.org/wiki?curid=2268626", "title": "El Khasneh al Faroun", "text": "El Khasneh (\"Il Tesoro\", in arabo classico \"al-Khaz\u012bna al-Fira\u02bf\u016bn\", dialettalmente \"el-Khasneh el-Farun\", \"il Tesoro del Faraone\") \u00e8 un monumento funerario dell'antica citt\u00e0 di Petra, nell'odierna Giordania, scavato nella parete rocciosa di fronte allo sbocco della stretta gola di accesso al sito antico (\"Siq\") e con una facciata monumentale.\nStoria.\nLa data della costruzione del tempio \u00e8 molto controversa e le varie ipotesi spaziano in un arco di tempo molto vasto, dal 100 a.C. al 200 d.C.. Probabilmente venne realizzata per ospitare la tomba del re nabateo Areta III (87-62 a.C.), detto \"Filelleno\", forse sotto Areta IV o un altro dei successori di Areta III.\nIl disegno manifesta il contributo di cultura ellenistica provenienti dall'esterno: non ha infatti precedenti nelle facciate delle precedenti tombe locali e, a differenza di quasi tutte le altre, \u00e8 isolata. In seguito la sua forma venne ripresa da due tombe monumentali: i cosiddetti tempio di El Deir, o \"del Monastero\" (), e la \"Tomba corinzia\".\nIl nome con il quale \u00e8 conosciuta deriva dalla leggenda che un tesoro fosse nascosto nell'urna intagliata alla sommit\u00e0 del secondo ordine, che fu per questo oggetto di spari, nel tentativo di romperla.\nStruttura.\nLa facciata, larga circa 28\u00a0m e alta 39,6\u00a0m, \u00e8 suddivisa in due ordini: quello inferiore riprende la facciata di un tempio, con quattro colonne, la relativa trabeazione e il basso frontone con al centro il timpano con testa di Gorgone, circondata dalla vegetazione ed ai lati degli acroteri. A questa si aggiungono due colonne laterali addossate alla parete di roccia, sulle quali prosegue la trabeazione dopo aver formato una rientranza. Nei comparti laterali sono rappresentati dei cavalli con figure umane, identificate con i Dioscuri.\nAl di sopra di questo il secondo ordine, poggiato su un podio che consente lo sviluppo del frontone sottostante, \u00e8 riccamente articolato: le colonne formano due avancorpi laterali e al centro si spostano sul fondo, formando una specie di finto porticato intorno ad uno spazio centrale. Questo \u00e8 occupato da una \"th\u00f2los\", o tempietto circolare, coperta da un tetto a cono e sormontata da un'urna sorretta da un capitello; gli avancorpi laterali sono sormontati da mezzi frontoni spezzati, che contribuiscono ad inquadrare la \"tholos\" centrale, dando unit\u00e0 all'insieme. Sugli avancorpi laterali sono statue su piedistalli, tra cui due vittorie alate ed altre quattro figure di cui non si conosce il significato; sulla \"tholos\" vi \u00e8 la statua della dea Iside al centro. In cima alla facciata sono raffigurate due aquile, erose dalle intemperie.\nI capitelli sono disegnati prendendo a modello quelli dell'ordine corinzio, ma con una ricca decorazione vegetale, e uno schema compositivo adattato a quello dei locali \"capitelli nabatei\".\nGli spazi interni del primo piano, scavati nella roccia, comprendono un profondo porticato, che d\u00e0 accesso a due ambienti laterali con portali riccamente decorati e ad un'ampia camera centrale con una stanzetta pi\u00f9 piccola aperta sul fondo, alle quali si accede mediante alcuni gradini. I fori ricavati nella parete di roccia interna indicano che in origine questi ambienti erano decorati con un rivestimento in stucco. Ai lati della porta dell'ambiente centrale sono ricavati sulla facciata della camera due ampi bacini per abluzioni. La presenza di questi bacini ha indotto ad ipotizzare un utilizzo come tempio, dedicato ad una divinit\u00e0 o ad un sovrano defunto divinizzato, pi\u00f9 che come tomba.\nLo scavo della facciata monumentale della tomba, fortemente approfondita rispetto alla superficie esterna, ha permesso la sua ottima conservazione, nonostante la perdita dei rilievi che un tempo l'adornavano. Una delle colonne del portico, mancante, \u00e8 stata ricostruita nel 1960 dal dipartimento delle antichit\u00e0 giordano.\nAi lati della facciata sono presenti file di gradini scavati nella roccia, che dovevano permettere di raggiungerne la sommit\u00e0.\nNel 2003 vennero scoperte, alla base del lato destro dell'edificio, alcune tombe, probabilmente appartenenti alla famiglia di Areta IV."}
{"id": "2268627", "revid": "438678", "url": "https://it.wikipedia.org/wiki?curid=2268627", "title": "La lingua delle farfalle", "text": "\"La lingua delle farfalle (La lengua de las mariposas)\" \u00e8 un film del 1999 diretto da Jos\u00e9 Luis Cuerda basata sul racconto omonimo di Manuel Rivas, inserito nel libro \"Que me quieres, amor?\".\nTrama.\nIl racconto inizia con il protagonista del film, Moncho, un bambino che ha paura di iniziare a frequentare la scuola, dato che \u00e8 stato avvertito che usualmente i professori sono soliti picchiare gli studenti non disciplinati. Dopo una titubanza iniziale, scopre invece che il suo nuovo maestro, Don Gregorio, \u00e8 una persona per bene che non basa l'insegnamento sulla repressione, ma usa altri metodi, come l'osservazione e il libero pensiero. Mentre si svolgono questi avvenimenti, a Madrid iniziano a scoppiare proteste e tensioni. Da un lato ci sono i sostenitori della Seconda Repubblica Spagnola, dall'altra i Franchisti.\nMentre ci\u00f2 accade si analizzano i pensieri politici del piccolo paesino dove vive Moncho. Nel frattempo, il piccolo studente e il professore stringono una profonda amicizia, basata sull'insegnamento di quest'ultimo. Egli diventa una persona cara al bambino e diviene anche amico del padre di Moncho, sarto di professione, il quale gli mostra la sua riconoscenza facendogli un vestito su misura. Con il passare del tempo i franchisti ottengono sempre pi\u00f9 terreno finch\u00e9, nel luglio 1936 scoppia la Guerra civile spagnola. Iniziano cos\u00ec i rastrellamenti contro i sostenitori della repubblica.\nNella scena finale del film vediamo i soldati franchisti che trascinano fuori da un caseggiato uomini filo repubblicani, tra cui anche Don Gregorio. I genitori di Moncho, per non rischiare di essere accusati di collaborazionismo, iniziano a inveire contro i prigionieri e contro il professore, accusandolo: \"Rosso! Assassino! Anarchista! Ateo schifoso!\". Perfino Moncho, spronato da sua madre, inizia a gridargli male parole, ma correndo incontro al camion, nella sua ingenuit\u00e0 e bont\u00e0 naturale, il bambino pronuncia le parole: \"Tilonorrinco! Espiritrompa!\", parole imparate dagli insegnamenti del suo professore."}
{"id": "2268628", "revid": "767487", "url": "https://it.wikipedia.org/wiki?curid=2268628", "title": "Le nozze (film)", "text": "Le nozze \u00e8 un film del 2000 diretto da Pavel Lungin.\nFu presentato in concorso al 53\u00ba Festival di Cannes."}
{"id": "2268629", "revid": "599013", "url": "https://it.wikipedia.org/wiki?curid=2268629", "title": "Gabriele Sella", "text": "Carriera.\nAttivo nel ciclismo su pista, in carriera corse con varie societ\u00e0: Liberi Ciclisti Adria fino agli Esordienti, Cicli Olympia tra gli Allievi, Societ\u00e0 Ciclisti Padovani tra gli Juniores e tra i Dilettanti, S.C. Lazio/Cartura Nalin e G.S. Forestale ancora tra i Dilettanti, ottenendo nel complesso venti titoli di campione veneto su pista. Nella categoria Dilettanti si aggiudic\u00f2 anche sei titoli italiani, tre nel tandem (1983 e 1984 con Vincenzo Ceci, 1987 con Silvio Boarin), uno nel chilometro a cronometro (1984), uno nella velocit\u00e0 Dilettanti (1985) e uno nell'omnium indoor (1984).\nFu protagonista anche a livello internazionale: vinse la prova di velocit\u00e0 ai Giochi del Mediterraneo di Casablanca nel 1983, partecip\u00f2 ai Giochi olimpici di Los Angeles nel 1984, sempre nella velocit\u00e0 (eliminato nei quarti), e conquist\u00f2 la medaglia di bronzo nel tandem ai campionati mondiali nel 1985 (con Vincenzo Ceci). I suoi record personali sempre su pista sono: 10\"80 sui 200 metri lanciati, 1'07\" sul chilometro a cronometro e 9\"80 sui 200 metri lanciati tandem.\nTerminata l'attivit\u00e0 agonistica, senza mai essere passato professionista, fu responsabile del Centro di Avviamento al Ciclismo al Velodromo Monti di Padova dal 1989 al 1990 e poi tecnico regionale strada e pista del Veneto dal 1991 al 2001.\nMor\u00ec il 2 giugno 2010 a seguito di un grave incidente con la sua Kawasaki Ninja a Fasana Polesine, nei pressi di Adria, perdendo il controllo del mezzo all'altezza di una curva, uscendo di strada e schiantandosi contro il muretto di recinzione di una casa. L'incidente potrebbe essere stato causato da un malore."}
{"id": "2268630", "revid": "438678", "url": "https://it.wikipedia.org/wiki?curid=2268630", "title": "L'ultimo bicchiere (film)", "text": "L'ultimo bicchiere (\"Last Orders\"), \u00e8 un film del 2001 diretto da Fred Schepisi, tratto dal romanzo \"Ultimo giro\" di Graham Swift, con protagonisti Michael Caine, Bob Hoskins, David Hemmings, Tom Courtenay, Ray Winstone e Helen Mirren.\nTrama.\nJack \u00e8 un anziano macellaio londinese appena deceduto, e i suoi tre amici di una vita, Ray, Vic e Lenny accompagnati dal suo figlio adottivo Vince, cercano di esaudire le sue ultime volont\u00e0: disperdere le sue ceneri in mare dal molo di Margate, posto dove amava trascorrere le vacanze. Durante il viaggio i quattro si fermano in parecchi pub dove bevono in nome dell'amico scomparso, e fanno un bilancio della propria esistenza. Amy, la vedova del defunto preferisce non unirsi al gruppo per andare a far visita alla figlia affetta da handicap, che si trova in una struttura."}
{"id": "2268631", "revid": "767487", "url": "https://it.wikipedia.org/wiki?curid=2268631", "title": "A torto o a ragione", "text": "A torto o a ragione (\"Taking Sides\") \u00e8 un film del 2001 diretto da Istv\u00e1n Szab\u00f3.\nTrama.\nIl direttore d'orchestra Wilhelm Furtw\u00e4ngler deve difendersi dalle accuse di essere stato collaboratore del regime nazista: la sua colpevolezza sarebbe infatti simbolicamente molto importante se contestualizzata al clima di denazificazione in atto nell'immediato dopoguerra.\nDall'istruttoria americana emerge un Furtw\u00e4ngler che, se da un lato riesce a salvare la vita a molti suoi colleghi ebrei, dall'altro ha rapporti attivi con la societ\u00e0 e le autorit\u00e0 in carica nella Germania dell'epoca."}
{"id": "2268632", "revid": "204012", "url": "https://it.wikipedia.org/wiki?curid=2268632", "title": "Sindrome di Sj\u00f6gren Larsonn", "text": ""}
{"id": "2268637", "revid": "1429175", "url": "https://it.wikipedia.org/wiki?curid=2268637", "title": "Francescone", "text": "Francescone \u00e8 il nome comune dato a una moneta d'argento del Granducato di Toscana emessa per la prima volta da Francesco I di Lorena che sostitu\u00ec l'ultimo dei Medici, Gian Gastone de' Medici nel 1737. Si pensa che volle coniare questa nuova moneta anche per dare una nuova impronta alla vita dei sudditi.\nLa moneta rimase sempre con il primo nome fino all'ultimo regnante della famiglia dei Lorena ovvero Leopoldo II di Toscana ed egli emise il francescone con la sua effigie (al dritto il granduca ed al rovescio lo stemma granducale di Toscana e la scritta \"SVSCEPTOR NOSTER DEVS\") dal 1826 fino al 1859 quando tutta la monetazione del Granducato fu convertita alla lira ed ai centesimi.\nIl francescone aveva un peso di 27,50 g al 917/1000 e \u00f8 41 mm.\nIl suo valore era pari a 4 fiorini toscani d'argento o a 10 paoli."}
{"id": "2268638", "revid": "196390", "url": "https://it.wikipedia.org/wiki?curid=2268638", "title": "Dreamfall", "text": ""}
{"id": "2268639", "revid": "119982", "url": "https://it.wikipedia.org/wiki?curid=2268639", "title": "FunCom", "text": ""}
{"id": "2268643", "revid": "131358", "url": "https://it.wikipedia.org/wiki?curid=2268643", "title": "Aleksejevskaja", "text": ""}
{"id": "2268644", "revid": "709565", "url": "https://it.wikipedia.org/wiki?curid=2268644", "title": "Professor Ivo", "text": "Il Professor Anthony Ivo \u00e8 un personaggio dei fumetti DC Comics. \u00c8 uno scienziato pazzo dell'universo DC ed \u00e8 il creatore degli androidi Amazo, Kid Amazo e Donna del domani.\nBiografia del Personaggio.\nIvo crebbe con una paralizzante paura della morte. Il pensiero che un giorno la sua vita sarebbe terminata era cos\u00ec forte che manc\u00f2 persino al funerale di sua madre. Per Ivo evitare la morte divenne l'ossessione della sua vita. Cos\u00ec intraprese gli studi di cibernetica e presto divenne membro dell'organizzazione criminale Locus, dove matur\u00f2 nuove visioni attraverso la dissezione di uno degli Appelaxiani. Utilizz\u00f2 quella conoscenza per costruire Amazo e quindi combattere la Justice League of America nella speranza di usare i loro poteri per potersi permeare di immortalit\u00e0.\nAnni dopo, Ivo scopr\u00ec la pozione dell'immortalit\u00e0 e la bevve, ma scopr\u00ec che il siero oltre a rendere immortali aveva orribilmente sfigurato il suo volto, rendendo squamosa la sua pelle. Diede la colpa di ci\u00f2 alla Justice League e sfoci\u00f2 in un'ulteriore follia attaccando la JLA in ulteriori occasioni. Costru\u00ec addirittura delle copie di se stesso cos\u00ec che gli avrebbero potuto fare compagnia. Questi duplicati, erano incontaminati dalla follia del loro creatore, cos\u00ec lo rinchiusero, portando i suoi desideri di vendetta verso la Justice League ed in particolare verso i nuovi membri Vibe, Gypsy, Acciaio e Vixen e al voler uccidere Vibe.\nUn anno dopo, Ivo si costru\u00ec un'isola privata popolata da robot. Qui, Ivo cre\u00f2 degli Amazoidi soprannominati \"Uomini in Nero\", con poteri simili a quelli di Amazo. Gli Amazoidi potevano rubare un superpotere per ciascuno; riuscirono a rubare i poteri di Red Star, Rebis, Valor, Power Girl, Starman e Geo-Force. Tuttavia, questa volta, l'obiettivo di Ivo non era la vendetta, ma il suicidio. Ivo cap\u00ec che il suo sfiguramento non era dovuto alla pozione ma all'immortalit\u00e0. Il suo corpo divenne sempre pi\u00f9 infetto, sempre pi\u00f9 immobile, fino a divenire nient'altro che una statua vivente terrorizzata. Temendo ci\u00f2 pi\u00f9 della morte, ordin\u00f2 agli Amazoidi di dirigere i loro pieni poteri su di lui. Non funzion\u00f2. La leaguer Ice, avendo piet\u00e0 di lui, chiese inconsapevolmente l'aiuto del potere dell'anello di Guy Gardner per curarlo.\nLa drammatica esperienza non fu abbastanza per far desistere il professor Ivo dall'idea del siero dell'immortalit\u00e0 e ancora una volta rischi\u00f2 di rimanere sfigurato dopo aver bevuto un'altra volta il siero. Una volta che Ice e l'anello di Lanterna Verde se ne furono andati, Ivo si consegn\u00f2 al suo terribile destino e si fece imprigionare.\nRecentemente, il Professor Ivo fece ritorno in \"Justice League of America\" di Brad Meltzer senza trasfigurazione. Tuttavia, in un combattimento con Black Canary, Arsenal e Lanterna Verde, afferma di voler riottenere la sua immortalit\u00e0. In \"Crisi infinita\", lo si vede membro della Societ\u00e0 segreta dei supercriminali. In \"Justice League of America\" n. 4, fu rivelato che egli non \u00e8 l'artefice dei piani, ma che lavora per un pi\u00f9 intelligente Solomon Grundy. Sembra che Grundy stia utilizzando Ivo per costruirgli un corpo Amazo in cui poter vivere per sempre.\nPrese anche parte alla storia \"Salvation Run\".\nCrisi finale.\nLa Societ\u00e0 segreta dei supercriminali gli assegn\u00f2 la missione di collezionare campioni del terreno di Auschwitz, in Polonia, che verranno utilizzati per creare la nemesi di Wonder Woman, Genocidio. Ivo porta con lui il suo nuovo androide Red Volcano, per aiutarlo. Durante la missione Ivo non si sente d'accordo nel creare il criminale, cos\u00ec rinuncia agli ordini datigli dai membri della Societ\u00e0 e cerca una cura alla sua trasfigurazione.\nDopo il faticoso tormento di Ivo, Red Tornado coordin\u00f2 con la Justice League un piano per catturare ed imprigionare il suo ex creatore.\nPoteri e abilit\u00e0.\nIl Professor Ivo \u00e8 un genio del crimine e uno scienziato geniale, specializzato nella robotica. \u00c8 il creatore dell'androide Amazo e della Donna del domani. Fu anche in grado di creare un siero dell'immortalit\u00e0.\nIl Professor Ivo cre\u00f2 un siero che allungava di parecchio la durata della vita. Tuttavia il siero lasci\u00f2 il suo corpo sfigurato. Come risultato del suo siero dell'immortalit\u00e0, Ivo svilupp\u00f2 una seconda pelle pi\u00f9 spessa ed elastica. Questa pelle sembr\u00f2 essere anti-proiettile e impenetrabile alla maggior parte delle forme di energia.\nAltri media.\nIl personaggio di Anthony Ivo appare nella serie televisiva \"Arrow\", interpretato da Dylan Neal. Nella serie TV l'uomo andr\u00e0 alla ricerca del siero della superforza, Mirakuru, infatti \u00e8 grazie a tale siero che Slade Wilson ottiene i suoi poteri."}
{"id": "2268645", "revid": "228587", "url": "https://it.wikipedia.org/wiki?curid=2268645", "title": "Bie", "text": ""}
{"id": "2268646", "revid": "729019", "url": "https://it.wikipedia.org/wiki?curid=2268646", "title": "Ipoidrosi", "text": "Per ipoidrosi in campo medico, si intende la diminuzione patologica del sudore.\nEziologia.\nLe cause sono di carattere ereditario (come in alcune forme di displasia) o acquisito.\nForma acquisite.\nL'ipoidrosi pu\u00f2 essere causata anche dall'assunzione di determinati farmaci quali atropina e scopolamina o da forme di stress.\nLa si ritrova anche in varie patologie:"}
{"id": "2268649", "revid": "174925", "url": "https://it.wikipedia.org/wiki?curid=2268649", "title": "Merano calcio", "text": ""}
{"id": "2268657", "revid": "74801", "url": "https://it.wikipedia.org/wiki?curid=2268657", "title": "Kalispell", "text": "Kalispell \u00e8 una citt\u00e0 degli Stati Uniti, capoluogo della Contea di Flathead (Flathead County), nello Stato del Montana.\nLa popolazione era di abitanti nel censimento del 2010."}
{"id": "2268658", "revid": "729019", "url": "https://it.wikipedia.org/wiki?curid=2268658", "title": "Diplegia spastica", "text": "Per diplegia spastica o diplegia cerebrale infantile o sindrome di Little (dal chirurgo ortopedico inglese William John Little) in campo medico, si intende una forma tipica di paralisi cerebrale che colpisce entrambe le gambe.\nEpidemiologia.\nCostituisce la forma pi\u00f9 comune fra le varie paralisi cerebrali infantili (PCI)\nEziologia.\nIl quadro di diplegia spastica, forma di PCI caratteristica dei neonati prematuri, \u00e8 di solito legata a un'encefalopatia ipossi-ischemica che colpisce la sostanza bianca periventricolare (\"leucomalacia periventricolare\"), dove decorrono i fasci piramidali destinati agli arti inferiori. Questo tipo di ischemia \u00e8 determinata dall'immaturit\u00e0 del sistema vascolare dei prematuri. La maturazione dei vasi che ossigenano le zone pi\u00f9 profonde dell'encefalo avviene nell'ultimo trimestre di gravidanza, pertanto \u00e8 frequente che il neonato prematuro vada incontro a ischemie periventricolari. \u00c8 sufficiente una lieve difficolt\u00e0 respiratoria affinch\u00e9 l'apporto sanguigno nelle zone periventricolari risulti insufficiente, determinando un quadro di spasticit\u00e0 nettamente prevalente agli arti inferiori. Questo accade perch\u00e9 le fibre motorie destinate agli arti inferiori decorrono pi\u00f9 medialmente, ovvero pi\u00f9 in profondit\u00e0, rispetto a quelle destinate agli arti superiori, quindi saranno le pi\u00f9 compromesse.\nUn'altra possibile causa del quadro diplegico \u00e8 un\"'emorragia periventricolare\", anch'essa causata dall'immaturit\u00e0 delle strutture vascolari in questa zona. Altre possibili cause sono costituite da processi cerebrali o meningitici svoltisi durante la vita fetale o nei primi giorni di quella extrauterina (meningoencefalite, porencefalia, idrocefalia, sclerosi cerebrale); in casi meno frequenti, da lesione del midollo (mielite trasversa fetale; J.-J. D\u00e9jerine); o da lesioni traumatiche della corteccia cerebrale dovute a parto distocico (applicazione di forcipe, ecc.); ad arresto di sviluppo del sistema piramidale (P. Marie).\nSintomatologia.\nSi mostra ipertonia e spasticit\u00e0 a livelli diversi nelle gambe. Le cosce sono fortemente addotte, le gambe leggermente flesse e divaricate, il piede in varo-equinismo (costante sollevamento dei talloni). L'andatura, quando \u00e8 possibile, \u00e8 caratteristica. La persona cammina sulla punta dei piedi; strisciando le ginocchia l\u2019uno contro l'altro con movimento elicopode bilaterale e a passi brevi (andatura \"a forbice\", scissor gait). Quando gli arti superiori non sono colpiti dalla paralisi, \u00e8 possibile osservare in essi movimenti atetosici o coreici o anche soltanto una lieve incoordinazione dei movimenti. Ai sintomi motori si associa sempre uno stato pi\u00f9 o meno accentuato di disabilit\u00e0 intellettiva che in casi gravi pu\u00f2 giungere fino a una disabilit\u00e0 intellettiva grave; attacchi epilettici; disturbi della parola, ecc. Frequentemente s'osservano strabismo e nistagmo. Questa sindrome, rappresentando l'esito d'una malattia sofferta, \u00e8 stazionaria e immodificabile"}
{"id": "2268659", "revid": "122397372", "url": "https://it.wikipedia.org/wiki?curid=2268659", "title": "A boccaperta", "text": "A boccaperta (titolo completo: Giuseppe Desa da Copertino a boccaperta) \u00e8 una sceneggiatura cinematografica di Carmelo Bene, come affermato nel corpo del testo.\nSecondo altri si tratterebbe di un romanzo. In realt\u00e0 il \"genere\", per quanto concerne le opere beniane, \u00e8 difficile da determinare. L'autore definiva a volte la sua arte (teatrale, filmica, letteraria, ...) \"degenere\".\nScritto nel 1970 e pubblicato per la prima volta nel 1976 (nello stesso volume in cui sono ricompresi \"S.A.D.E. ovvero libertinaggio e decadenza del complesso bandistico della gendarmeria salentina\" e \"Ritratto di signora del cavalier Masoch per intercessione della beata Maria Goretti\") \u00e8 dedicato a Giuseppe Desa da Copertino con l'intenzione di farlo diventare poi un film, ma senza successo. Il costo finale sarebbe stato proibitivo, poich\u00e9, oltretutto, le sale cinematografiche di allora avrebbero dovuto dotarsi di due schermi, di cui uno posto in alto per realizzare i voli del frate.\nGiuseppe Desa da Copertino.\n\"A boccaperta\" tratta della vita, tra il leggendario e l'immaginario, di Giuseppe Desa da Copertino, dalla nascita, o meglio, dall'innamoramento dei suoi genitori fino all'et\u00e0 adulta. Gi\u00e0 da infante Giuseppe aveva in s\u00e9 il dono della levit\u00e0. Sua madre lo considerava un demente e lo trattava spesso con disprezzo, anche a causa delle sue \"mani di burro\", con le quali mollava la presa delle suppellettili e tutto ci\u00f2 che di fragile avesse mai potuto afferrare o tenere con le mani veniva a fracassarsi puntualmente a terra. Da giovane frate poi venne a vivere in un convento e messo a fare il \"guardiano dei porci\". Quando andava chiedendo la questua, bench\u00e9 ricevesse dalla gente molto ben di Dio, le sue mani di burro e la sua maldestrezza facevano s\u00ec che perdesse tutto lungo la strada del ritorno. I frati per dispetto gli facevano fare delle penitenze o gli procuravano qualche scherzetto, magari mandandolo a prendere l'acqua con un secchio bucato.\nFrate Asino, come veniva chiamato Giuseppe, chiuso nella sua cella levitava guardando un quadro della Madonna. Un giorno venne sua madre a trovarlo, ma Giuseppe la rinneg\u00f2 e indicando il dipinto disse: \"quella \u00e8 la mamma mia\". Si ritrovava poi a volte guardando il cielo a levitare e il frate superiore che aveva potere su di lui gli diceva, molto imprudentemente: \"Obbedienza!...\" E Giuseppe si ridestava dal volo e, trovandosi sopra un cornicione pericolante, cominciava a piagnucolare e ad invocare aiuto; i frati, chi con la scala, chi con la corda, cercavano di aiutarlo cos\u00ec a scendere. A volte in queste sue estatiche evoluzioni si trascinava dietro storpi e malati che malauguratamente si aggrappavano alla sua veste, sperando in una miracolosa guarigione. Ma quelli che la fede faceva rimanere troppo \"legati\", ad una certa altezza, mollando la presa, si sfracellavano al suolo. \"I danni della carit\u00e0\". Un giorno gli venne tolto il quadro della Madonna di fronte al quale andava in estasi sollevandosi da terra. Rattristato ma obbediente accetta questa \"prova\". Quando un giorno per\u00f2 glielo restituirono lui disse: \"Non lo voglio pi\u00f9\". Aveva saputo che il quadro l'aveva fatto un certo pittore detto Malatasca, e cos\u00ec lui chiamava il diavolo [...]"}
{"id": "2268662", "revid": "309289", "url": "https://it.wikipedia.org/wiki?curid=2268662", "title": "Chor", "text": " \nIl Chor (; anche traslitterato come \"Hor\" o \"Khor\") \u00e8 un fiume dell'Estremo Oriente russo (Territorio di Chabarovsk), affluente di destra dell'Ussuri (bacino idrografico dell'Amur).\nHa origine dal versante occidentale della catena montuosa dei Sichot\u0117-Alin' e scorre dapprima con direzione mediamente sudoccidentale e meridionale, volgendo successivamente il suo corso verso ovest. Il fiume scorre in un ambiente montano nel suo alto corso, entrando poi (nel basso corso) nella vasta zona pianeggiante nota come bassopiano del basso Amur (\"Ni\u017eneamurskaja nizmennost'\"). Sfocia nell'Ussuri nel suo basso corso, alcune decine di chilometri a monte della sua confluenza nell'Amur.\nI suoi maggiori tributari sono Sukpaj, Kat\u0117n e Mataj, tutti provenienti dalla sinistra idrografica. Il fiume non tocca alcun centro urbano di rilievo; il maggiore \u00e8 la cittadina omonima, situata non lontano dalla foce.\nIl fiume soffre di lunghi periodi di gelo, che si prolungano mediamente da novembre a fine aprile. Nei restanti mesi dell'anno, \u00e8 navigabile per circa 200 chilometri a monte della foce."}
{"id": "2268663", "revid": "547034", "url": "https://it.wikipedia.org/wiki?curid=2268663", "title": "Mor\u0161ansk", "text": "Mor\u0161ansk, \u00e8 una citt\u00e0 della Russia sudoccidentale, situata sul fiume Cna 90 km a nord del capoluogo Tambov; \u00e8 capoluogo del \"rajon\" \"Mor\u0161anskij\", dal quale \u00e8 per\u00f2 amministrativamente separata.\nAttestato per la prima volta nel 1623 con il nome di \"Mor\u0161a\" (dall'etimologia incerta), il villaggio vide un certo sviluppo fra la seconda met\u00e0 del XVII secolo e il XVIII come centro commerciale, ricevendo lo \"status\" di citt\u00e0 nel 1779 da Caterina II.\nSociet\u00e0.\nEvoluzione demografica.\n&lt;graph&gt;{\n \"version\": 2,\n \"width\": 380,\n \"height\": 200,\n \"data\": [\n \"name\": \"table\",\n \"values\": [\n \"x\": 1856,\n \"y\": 12300\n {\n \"x\": 1897,\n \"y\": 26458\n {\n \"x\": 1926,\n \"y\": 27758\n {\n \"x\": 1939,\n \"y\": 35193\n {\n \"x\": 1959,\n \"y\": 40924\n {\n \"x\": 1970,\n \"y\": 44245\n {\n \"x\": 1979,\n \"y\": 47655\n {\n \"x\": 1989,\n \"y\": 50055\n {\n \"x\": 2002,\n \"y\": 44486\n {\n \"x\": 2010,\n \"y\": 41556\n {\n \"x\": 2015,\n \"y\": 39583\n {\n \"x\": 2020,\n \"y\": 37955\n ]\n ],\n \"scales\": [\n \"name\": \"x\",\n \"type\": \"ordinal\",\n \"range\": \"width\",\n \"zero\": false,\n \"domain\": {\n \"data\": \"table\",\n \"field\": \"x\"\n },\n \"name\": \"y\",\n \"type\": \"linear\",\n \"range\": \"height\",\n \"nice\": true,\n \"domain\": {\n \"data\": \"table\",\n \"field\": \"y\"\n \"axes\": [\n \"type\": \"x\",\n \"scale\": \"x\"\n {\n \"type\": \"y\",\n \"scale\": \"y\"\n ],\n \"marks\": [\n \"type\": \"rect\",\n \"from\": {\n \"data\": \"table\"\n \"properties\": {\n \"enter\": {\n \"x\": {\n \"scale\": \"x\",\n \"field\": \"x\"\n \"y\": {\n \"scale\": \"y\",\n \"field\": \"y\"\n \"y2\": {\n \"scale\": \"y\",\n \"value\": 0\n \"fill\": {\n \"value\": \"steelblue\"\n \"width\": {\n \"scale\": \"x\",\n \"band\": \"true\",\n \"offset\": -1\n}&lt;/graph&gt;"}
{"id": "2268664", "revid": "1305772", "url": "https://it.wikipedia.org/wiki?curid=2268664", "title": "Matamoras", "text": "Matamoras \u00e8 un toponimo che pu\u00f2 riferirsi a:"}
{"id": "2268665", "revid": "287204", "url": "https://it.wikipedia.org/wiki?curid=2268665", "title": "Morsansk", "text": ""}
{"id": "2268666", "revid": "80339", "url": "https://it.wikipedia.org/wiki?curid=2268666", "title": "Morshansk", "text": ""}
{"id": "2268670", "revid": "1305772", "url": "https://it.wikipedia.org/wiki?curid=2268670", "title": "Ipsilon Networks", "text": "Ipsilon Networks \u00e8 stata una compagnia informatica di networking, con sede a Sunnyvale, in California, specializzata nella realizzazione di switch ATM. Ricopr\u00ec un ruolo importante nell'introduzione e nello sviluppo della tecnologia del label switching, pubblicandone alcune proposte iniziali in merito; il label switching, in seguito, venne standardizzato come MPLS.\nUn esempio di switching realizzato da Ipsilon Networks \u00e8 stato l'IP switching: quest'ultimo nasce dal problema costante dell'aumentare del traffico dati Internet e delle applicazioni a questo connesso; in pi\u00f9 il routing \u00e8 molto pi\u00f9 complesso al centro della rete che non alle estremit\u00e0. Si \u00e8 pensato di usare ATM come rete fisica e IP come rete di overlay su ATM. L'idea iniziale della Ipsilon era quella di utilizzare ATM come rete fisica di base ponendo i router IP sopra di essa. Ogni switch ATM aveva cos\u00ec anche la parte di routing IP, ma la gestione dei VC (\"Virtual Channel\") era differenziata; nel caso di trasmissioni \"corte\", i dati venivano sempre passati al livello IP mentre per trasmissioni \"lunghe\", i dati passavano in maniera trasparente per il livello IP in diversi switch ATM. Ipsilon ha infine dimostrato che il 90% del traffico dati scambiato sulla rete adopera un concetto di flusso. Ci\u00f2 rende valida l'applicazione dei concetti esposti, sebbene in realt\u00e0 ogni switch doveva dotarsi di questo flusso e gestire per ogni flusso un apposito VC. Questo porta ad una soluzione non scalabile.\nLa compagnia, non essendo riuscita ad ottenere la quota di mercato che si prefiggeva, venne acquistata per 120 milioni di dollari da Nokia nel 1997."}
{"id": "2268671", "revid": "349054", "url": "https://it.wikipedia.org/wiki?curid=2268671", "title": "Torre della Banca di Cina", "text": ""}
{"id": "2268673", "revid": "671029", "url": "https://it.wikipedia.org/wiki?curid=2268673", "title": "Royal League 2005-2006", "text": "La Royal League 2005-2006 fu la seconda edizione del torneo che vedeva impegnate squadre danesi, norvegesi e svedesi.\nLa competizione venne vinta per il secondo anno consecutivo dai danesi dell'FC Copenaghen che sconfissero in finale i norvegesi del Lillestr\u00f8m SK."}
{"id": "2268674", "revid": "486946", "url": "https://it.wikipedia.org/wiki?curid=2268674", "title": "Parken", "text": ""}
{"id": "2268675", "revid": "287204", "url": "https://it.wikipedia.org/wiki?curid=2268675", "title": "Angelo Brando", "text": "Biografia.\nNato a Maratea nel 1878, fu l'ultimo degli otto figli avuti da Giuseppe Brando e Vincenza Zaccaro. Sin da ragazzo dimostra un grande talento artistico, e pertanto viene indirizzato all'Accademia di Belle Arti di Napoli, dove riceve lezioni da Michele Cammarano e Vincenzo Volpe.\nIn questi anni conosce Francesco De Nicola, altro artista della scuola napoletana. Divennero prima colleghi, poi grandi amici e infine cognati, avendo sposato due sorelle Eugenia e Maria Tauro.\nTrovatosi nel bel mezzo della stagione della grande pittura napoletana, lavor\u00f2 lontano da ogni logica di mercato, esponendo le sue opere in mostre personali o in rassegne internazionali. Insegn\u00f2 poi al Liceo artistico di Napoli, citt\u00e0 dove mor\u00ec nel 1955.\nOpere.\nLe opere di Brando sono cariche di sensibilit\u00e0 e di vitalit\u00e0. Alcune sue pitture rappresentano scorci e paesaggi del suo paese natio, Maratea, nelle cui chiese ha lasciato pregevoli lavori.\nNella stessa Maratea \u00e8 presente una pinacoteca, nel Palazzo De Lieto, che raccoglie alcune sue opere.\nFonti e Bibliografia.\nDammiano Domenico, \"Maratea nella Storia e nella Luce della Fede\", Sapri 1965."}
{"id": "2268679", "revid": "287204", "url": "https://it.wikipedia.org/wiki?curid=2268679", "title": "6\u00b0 Battaglione Carabinieri &quot;Toscana&quot;", "text": ""}
{"id": "2268691", "revid": "2158354", "url": "https://it.wikipedia.org/wiki?curid=2268691", "title": "Playlist", "text": "La playlist (letteralmente \"elenco di riproduzione\", in inglese) \u00e8 una lista di canzoni, immagini o video, utilizzata su personal computer e lettore multimediale portatili per la gestione pi\u00f9 rapida dei brani in esecuzione e la loro sequenza. Il termine viene anche usato nel gergo radiofonico. Infatti la playlist ha modificato l'approccio dei DJ radiofonici, che prima utilizzavano i propri vinili e non i brani gi\u00e0 inseriti in playlist dai direttori artistici delle radio stesse.\nLoop e autoplay.\nLe playlist offrono la possibilit\u00e0 di ripetere un file musicali per un numero infinito di volte. Questa funzionalit\u00e0 \u00e8 chiamata \"loop\".\nSulle pagine di YouTube, essa pu\u00f2 essere selezionata nel file che si sta ascoltando, ma non viene salvata nella playlist. Per salvare un brano nella playlist con il loop, \u00e8 sufficiente aggiungere all'URL del sito la stringa seguente: \"&amp;autoplay=1&amp;loop=1\". L'istruzione attiva l'autoplay e il loop per il solo file del quale si \u00e8 modificato l'indirizzo. Salvando il video nella playlist, esso sar\u00e0 riavviato automaticamente.\nTipi di playlist.\nVi sono molti formati utilizzati, i pi\u00f9 comuni sono:"}
{"id": "2268694", "revid": "900988", "url": "https://it.wikipedia.org/wiki?curid=2268694", "title": "Festival Teatro - Arlecchino d'oro", "text": "Il Teatro - Arlecchino d'oro \u00e8 un festival teatrale che si tiene dal 2006 a Mantova durante l'ultima settimana di giugno.\nFestival.\nIl festival deriva dal premio dell'\"Arlecchino d'oro\", ideato da Siro Ferrone e Umberto Artioli e attribuito a partire dal 1999 ogni anno ad un artista del mondo dello spettacolo, di rilievo internazionale, che abbia saputo valorizzare le caratteristiche della maschera di Arlecchino: creativit\u00e0 fantasiosa e popolare, plurilinguismo, meticciato culturale. Il nome del premio costituiva un omaggio all'attore mantovano a cui \u00e8 attribuita l'invenzione della maschera di Arlecchino, Tristano Martinelli (1557-1630). La manifestazione culturale viene organizzata dalla Fondazione Mantova capitale europea dello spettacolo, la quale presenta nell'ambito del festival spettacoli teatrali, di danza e di musica che intendono riprendere in chiave moderna i grandi motivi della tradizione del Rinascimento e del Barocco.\nFra i premiati: Dario Fo, Marcel Marceau, Ferruccio Soleri, Paolo Poli, Giorgio Albertazzi, Patrice Ch\u00e9reau.\nNel 2006 la fondazione e il comune di Mantova inaugurarono la prima edizione del festival \"Teatro -Arlecchino d'oro\" (\"Festival europeo del teatro di scena e urbano, svoltasi nel centro storico cittadino e nel cortile di Palazzo Te. Il 29 giugno venne premiata in questa edizione \"La Fura del Baus\" con \"Metamorfosis\"\nNell'edizione del successivo 2007 vinese il premio Enrico Bonavera con \"Arlecchino all'inferno\" e nel 2008 Meredith Monk con \"Cabaret concert\". Nel 2009 il premio venne attribuito alla celebre coreografa Carolyn Carlson, che si present\u00f2 al pubblico con una suggestiva trasposizione degli affreschi di Giotto della Cappella degli Scrovegni.\nNell'edizione del 2010 \"Anima e corpo\" fu il tema del festival e venne inserita all'interno della programmazione la rassegna teatrale e musicale \"Eterotopie\" attiva con cadenza annuale dal 2004. Il premiato fu Sandro Lombardi, che interpret\u00f2 L'uomo dal fiore in bocca di Pirandello.\nQuesti i direttori artistici del Festival e dell'Arlecchino d'Oro.\n1999: Umberto Artioli e Siro Ferrone\n2000: Umberto Artioli e Siro Ferrone\n2001: Roberto Tessari\n2003: Paolo Bosisio\n2004: Paolo Bosisio\n2005: Giovanni Pasetti\n2006: Giovanni Pasetti, Luigi Fusani\n2007: Giovanni Pasetti, Luigi Fusani, Fabio Zanchi\n2008: Giovanni Pasetti, Dario Moretti\n2009: Giovanni Pasetti\n2010: Giovanni Pasetti\nNel 2011, 2012, 2014 e 2015 il premio \u00e8 stato conferito all'interno della stagione teatrale mantovana, con direttore artistico Riccardo Braglia.\nNel 2016 il premio \u00e8 stato attribuito a Brian Eno, nel quadro delle manifestazioni per \"Mantova Capitale della Cultura Italiana\". Consulente artistico \u00e8 Raffaele Latagliata.\nNel 2017 il premio \u00e8 conferito a Massimo Ranieri. Da questa edizione il direttore artistico \u00e8 Raffaele Latagliata.\nNel 2018 il premio \u00e8 conferito a Natalino Balasso. Nel 2019, a vent'anni dal primo Arlecchino d'oro, il premio viene attribuito a Ennio Morricone. Nell'anno solare 2020 il premio non viene attribuito causa pandemia. Nel 2021, con dizione riferita al 2020, viene consegnato a Paolo Conte."}
{"id": "2268704", "revid": "76963", "url": "https://it.wikipedia.org/wiki?curid=2268704", "title": "Sonsee Neu", "text": "Ha lavorato in numerose serie televisive americane, tra cui \"E.R. - Medici in prima linea\" con lo pseudonimo di Sonsee Ahray. \u00c8 anche attrice cinematografica e teatrale."}
{"id": "2268707", "revid": "767487", "url": "https://it.wikipedia.org/wiki?curid=2268707", "title": "San Vicente (Ilocos Sur)", "text": "San Vicente \u00e8 una municipalit\u00e0 di Quinta classe delle Filippine, situata nella Provincia di Ilocos Sur, nella Regione di Ilocos.\nSan Vicente \u00e8 formata da 7 baranggay:"}
{"id": "2268708", "revid": "76963", "url": "https://it.wikipedia.org/wiki?curid=2268708", "title": "Justin Henry", "text": "Biografia.\nJustin Henry fece il suo debutto cinematografico a 7 anni, alla fine degli anni settanta, interpretando Billy Kramer nel film \"Kramer contro Kramer\" (1979). Prima di allora, non aveva mai avuto esperienze recitative. Il giovane attore, dopo il successo di \"Kramer contro Kramer\", venne inserito fra le \"100 Greatest Kid Stars\" e venne candidato, all'et\u00e0 di soli 8 anni, all'Oscar.\nNel corso degli anni ottanta prese parte alla serie televisiva \"Fantasilandia\" e recit\u00f2 in diversi film noti a livello internazionale, tra cui \"Sixteen Candles - Un compleanno da ricordare\" (1984), con il giovane Anthony Michael Hall, allora adolescente."}
{"id": "2268709", "revid": "466539", "url": "https://it.wikipedia.org/wiki?curid=2268709", "title": "Seibu Prince Rabbits", "text": "I sono stati una squadra giapponese di hockey su ghiaccio.\nStoria.\nLa squadra venne fondata nel 1972 come Kokudo Keikaku Ice Hockey Club nella citt\u00e0 di Karuizawa, nella prefettura di Nagano. Gi\u00e0 nel 1974-75 vinse il suo primo campionato, cosa che le riuscir\u00e0 altre 12 volte (1977-78, 1985-86, 1988-89, 1991-92, 1992-93, 1994-95, 1997-98, 1998-99, 2000-01, 2001-02, 2002-03, 2003-04) prima della chiusura della competizione nel 2004, sostituita dalla Asia League Ice Hockey. Nel 1984 la squadra si trasfer\u00ec nel quartiere di Shinagawa, a Tokyo, e nel 1991 cambi\u00f2 ancora sede, andando a Yokohama. In occasione di quest'ultimo trasferimento cambi\u00f2 denominazione, divenendo Kokudo Ice Hockey Club.\nNel 2003 la squadra si fuse con quella della compagnia ferroviaria Seibu Tetsud\u014d e la squadra cambi\u00f2 ancora nome, Seibu Railways Ice Hockey Club, e sede, Nishi-Tokyo. Nel 2004-05 e 2005-06 la squadra si \u00e8 aggiudicata la Asia League. Dal 2006 la propriet\u00e0 \u00e8 passata al gruppo \"Prince Hotel Inc.\" e la squadra ha assunto la nuova denominazione. La squadra femminile \u00e8 invece denominata Seibu Princess Rabbits. Nel dicembre 2008 la propriet\u00e0 ha annunciato l'intenzione di sciogliere la societ\u00e0 al termine della stagione sportiva 2008-09, decisione divenuta operativa il 31 marzo 2009."}
{"id": "2268712", "revid": "16758", "url": "https://it.wikipedia.org/wiki?curid=2268712", "title": "Kokudo Keikaku Ice Hockey Club", "text": ""}
{"id": "2268713", "revid": "16758", "url": "https://it.wikipedia.org/wiki?curid=2268713", "title": "Kokudo Ice Hockey Club", "text": ""}
{"id": "2268714", "revid": "16758", "url": "https://it.wikipedia.org/wiki?curid=2268714", "title": "Seibu Railways Ice Hockey Club", "text": ""}
{"id": "2268716", "revid": "16758", "url": "https://it.wikipedia.org/wiki?curid=2268716", "title": "Seibu Princess Rabbits", "text": ""}
{"id": "2268717", "revid": "767487", "url": "https://it.wikipedia.org/wiki?curid=2268717", "title": "Santa (Ilocos Sur)", "text": "Santa \u00e8 una municipalit\u00e0 di Quarta classe delle Filippine, situata nella Provincia di Ilocos Sur, nella Regione di Ilocos.\nSanta \u00e8 formata da 26 baranggay:"}
{"id": "2268723", "revid": "729019", "url": "https://it.wikipedia.org/wiki?curid=2268723", "title": "Santa Catalina (Ilocos Sur)", "text": "Santa Catalina \u00e8 una municipalit\u00e0 di Quinta classe delle Filippine, situata nella Provincia di Ilocos Sur, nella Regione di Ilocos.\nSanta Catalina \u00e8 formata da 9 baranggay:"}
{"id": "2268724", "revid": "767487", "url": "https://it.wikipedia.org/wiki?curid=2268724", "title": "Asha Bhosle", "text": "Primi anni.\nAsha Bhosle nasce nella piccola frazione di Goar a Sangli, nella famiglia musicale del maestro Deenanath Mangeshkar, suo padre era un attore di teatro e un cantante di musica classica. Nel 1942, suo padre mor\u00ec, costringendo la famiglia al trasferimento da Pune a Kolhapur e poi a Mumbai . Asha e sua sorella maggiore Lata Mangeshkar, iniziarono a cantare e a recitare in film per sostenere la loro famiglia. La sua prima canzone cinematografica \u00e8 \"Chala Chala Nav Bala\" per il film Marathi \"Majha Bal\" (1943). La musica del film era di Datta Davjekar . Asha ha fatto il suo debutto cinematografico Hindi quando ha cantato la canzone \"Saawan Aaya\" nel film \"Chunariya\" (1948). La sua prima canzone da solista cinematografica Hindi \u00e8 tratta dal film \"Raat Ki Raani\" (1949).\nAll'et\u00e0 di 16 anni Asha fugg\u00ec con il trentunenne Ganpatrao Bhosle, sposandolo contro la volont\u00e0 della sua famiglia. Il matrimonio fall\u00ec miseramente per maltrattamenti subiti da Asha da parte della famiglia di Ganpatrao.\nNel 1960 Asha torn\u00f2 a casa di sua madre con due figli, Hemant e Varsha, e incinta del terzo, Anand. Per questo motivo i rapporti con la sorella Lata, che vide il matrimonio di Asha come un abbandono, si deteriorarono, per poi peggiorare nel futuro.\nCarriera.\nNei primi anni 60, i cantanti di riproduzione cinematografici di spicco come Geeta Dutt, Shamshad Begum, e Lata Mangeshkar dominavano il canto delle protagoniste femminili e dei grandi film. Asha cantava le canzoni che gli artisti principali rifiutavano: principalmente quelle delle cattive ragazze, o canzoni di film di seconda scelta. Nel 1950, ha interpretato pi\u00f9 canzoni della maggior parte dei cantanti di riproduzione di Bollywood (essa era seconda solo a Lata). La maggior parte di queste canzoni facevano parte di film a bassi costi di produzione. Le sue prime canzoni sono state composte da AR Qureshi, Sajjad Hussain, e Ghulam Mohammed, e la maggior parte di esse non sono riuscite bene. Cantando nel film \"Sangdil\" (1952), con il compositore Sajjad Hussain, ha ottenuto un maggiore riconoscimento. Di conseguenza, il regista Bimal Roy le diede la possibilit\u00e0 di cantare nel film \"Parineeta\" (1953). Successivamente Raj Kapoor le fece cantare \"Nanhe Munne Bachche\" con Mohammed Rafi nel film \"Boot Polish\" (1954), che ha guadagnato popolarit\u00e0.\nOP Nayyar ha permesso ad Asha di acquisire popolarit\u00e0 nel film \"CID\" (1956). Un altro successo \u00e8 stato acquisito grazie al film \"Naya Daur\" (1957). I suoi duetti con Rafi come \"Maang Ke Saath Tumhara\", \"Saathi Haath Badhana\" e \"Uden Jab Jab Zulfein Teri\", composti da Sahir Ludhianvi, hanno guadagnato molti riconoscimenti. Importante \u00e8 anche la collaborazione con Chopra che l'accompagn\u00f2 in molte produzioni, come \"Gumrah\" (1963), \"Waqt\" (1965), \"Hamraaz\" (1965), \"Aadmi Aur Insaan\" (1966) e \"Dhund\" (1973). A poco a poco Asha, ha ricevuto il patrocinio di compositori come Sachin Dev Burman e Ravi . I suoi rapporti con Nayyar, sia professionali che personali, ebbero una rottura nel 1970.\nNel 1966, Asha incontr\u00f2 il direttore musicale RD Burman con cui inizi\u00f2 a collaborare nel film \"Teesri Manzil\", che ha avuto una grande acclamazione da parte del pubblico. Secondo quanto riferito, quando Asha ha sentito il brano \"Aaja Aaja\", non si sentiva in grado di cantarlo, perch\u00e9 troppo occidentalizzato. Quando Burman le offr\u00ec di cambiare la musica, lei rifiut\u00f2, prendendolo come una sfida. Ha completato la canzone dopo dieci giorni di prove, e \"Aaja Aaja\", insieme con le altre canzoni come \"O Haseena Zulfonwali\" e \"O Mere Sona Re\" (tutte e tre duettate con Rafi), fecero grandissimo successo. La collaborazione di Asha con Burman port\u00f2 a numerosi successi e al matrimonio. Tra gli anni 60 e 70, Asha dava la voce all'attrice e ballerina di Bollywood, Helen . Si dice che Helen partecipasse alle sessioni di registrazione in modo da poter comprendere il significato della canzone meglio e per studiare i passi di danza. Alcuni dei pi\u00f9 grandi successi nati dalla collaborazione di Asha Bhosle e R. D. Burman includono \"Piya Tu Ab to Aaja\" dal film \"Caravan\" (1971) , \"Yeh Mera Dil\" dal film \"Don (1978)\", \"Dum Maro Dum\" dal film Hare Rama Hare Krishna (1971) e molti altri.\nNel 1980 avvenne il matrimonio tra Asha e R. D. Burman.\nIl repertorio della Bhosle varia dalle colonne sonore alla musica pop, ai generi etnici e tradizionali indiani come il ghazal ed il bhajan. Ha cantato in oltre 14 differenti lingue, incluso l'assamese, l'hindi, l'urdu, il telugu, il marathi, il bengali, il gujarati, il punjabi, il tamil, l'inglese, il russo, il ceco, il nepali, il malay ed il malayalam.\nIn totale si considera che la Bhosle abbia cantato oltre 12.000 canzoni. Bench\u00e9 sua sorella, Lata Mangeshkar sia stata inserita nel Guinness dei primati fra il 1974 ed il 1991, per essere la cantante ad aver registrato pi\u00f9 canzoni al mondo, alcune fonti cons iderano il numero di canzoni della Mangeshkar esagerato, affermando che la Bhosle ne abbia registrate molte di pi\u00f9. La stessa Bhosle ha indicato le proprie registrazioni intorno alle 12\u00a0000 unit\u00e0. Molti fan di Asha Bhosle affermano che la cantante abbia cantato pi\u00f9 di 20\u00a0000 canzoni. In una intervista, fu chiesto ad Asha Bhosle se avesse davvero cantato circa 25\u00a0000 canzoni. Lei rispose di no considerandolo umanamente impossibile, ma confermando il numero di circa 12\u00a0000.Il celebre brano del 1997 \"Brimful of Asha\", registrato dal gruppo britannico Cornershop era dedicato ad Asha Bhosle.\nNel 2012 la figlia Varsha Bhosle, commette il suicidio, per depressione.\nNel 2013 per la prima volta Asha Bhosle ha svolto il ruolo di attrice per il film \"Mai\" diretto da Mahesh Kodiyal.\nIl 28 settembre 2015, durante il suo tour a Singapore, Asha perde il figlio Hemant per cancro.\nNel 2016 inizia il Farewell Tour (Tour dell'addio) con il quale visiter\u00e0 per l'ultima volta molti dei Paesi che nel passato l'hanno accolta svariate volte. Sono compresi l'Australia, L'inghilterra, gli Stati Uniti, e ad eccezione, per la prima e l'ultima volta l'Africa.\nIl 25 febbraio 2017, Asha si esibisce con il suo concerto \"The Last Empress\" a Nuova Delhi, per salutare il pubblico della citt\u00e0 per l'ultima volta.\nNel 2017, canta la canzone composta da Anu Malik \"Prem Me Tohre\" per il film Begum Jaan, riscuotendo grande successo.\nNel luglio 2018 Asha pubblica una nuova canzone devozionale dedicata a Acharya Vidyasagar, intitolata \"Acharya shri\". Lo stesso mese pubblica una nuova canzone hindi, \"Teri Yaad Satawe Sawan Mein\".\nFilmografia.\nPer visualizzare la filmografia di Asha Bhosle, cliccare qui."}
{"id": "2268727", "revid": "3732", "url": "https://it.wikipedia.org/wiki?curid=2268727", "title": "Giulio Benedetti", "text": "Biografia.\nLegionario fiumano, fu direttore del quotidiano \"La vedetta d'Italia\" a Fiume durante la reggenza italiana del Carnaro. \nDal 1919 al 1921 fu direttore del quotidiano \"La terra\", poi dal 1922 redattore capo del \"Resto del Carlino\", poi dal 1926 condirettore del \"Secolo\" di Milano. Fu direttore del quotidiano \"L'Ambrosiano\" dal 1930 al 1943 e della rivista cinematografica \"Primi piani\" (1936-1937).\nNel dopoguerra fu inviato speciale e redattore capo del settimanale \"Tempo\" (1946-52)."}
{"id": "2268730", "revid": "757396", "url": "https://it.wikipedia.org/wiki?curid=2268730", "title": "Nick Calathes", "text": "Biografia.\nNato negli Stati Uniti da padre greco e madre irlandese.\nCarriera.\nHigh school.\nHa frequentato la Lake Howell High School, lasciandola come il migliore realizzatore nella storia della contea di Seminole. Nella sua ultima stagione, il 2006-07, ha condotto Lake Howell ad un record di 31-3 ed al titolo statale.\nCollege.\n\u00c8 stato l'unico giocatore di Billy Donovan a cui sia stata offerta una borsa di studio quando frequentava appena il secondo anno di \"high school\". Nel marzo del 2008, venne inserito nel secondo miglior quintetto della \"Southeastern Conference\", oltre che nel miglior quintetto dei \"freshman\" della SEC. Per finire, venne nello stesso anno nominato miglior \"freshman\" della SEC, insieme a Patrick Patterson di Kentucky.\nIn Europa.\nNel 2009 firma un triennale con i greci del Panathinaikos. Nel 2011 vince l'Eurolega con la stessa formazione greca, giocando peraltro un'ottima finale. Nell'estate del 2012, complice la riduzione del roster dovuta a fattori economici del Panathinaikos, Calathes si trasferisce in Russia al Lokomotiv Kuban.\nNella NBA.\nNel draft 2009 \u00e8 stato scelto come 45\u00aa scelta assoluta (al secondo giro) dai Minnesota Timberwolves, e ceduto immediatamente ai Dallas Mavericks. Nell'estate del 2013 i Mavericks lo scambiano coi Memphis Grizzlies in cambio di una futura seconda scelta (2016). Ad agosto dello stesso anno firma il primo contratto NBA, disputando una buona stagione da rookie come primo cambio di Mike Conley.\nAd aprile 2014, prima dell'inizio dei playoff NBA, viene sospeso per 20 partite a causa della positivit\u00e0 al tamoxifene. Il giocatore si \u00e8 difeso sostenendo che era presente in un integratore fornitogli da un amico.\nNazionale.\nVista la doppia cittadinanza, ha deciso di giocare per la Grecia. Il 30 giugno 2008, dopo aver ottenuto il passaporto greco, ha fatto il suo esordio con la Grecia ai Mondiali Under-20.\nNel settembre 2009, infine, ha partecipato con la nazionale maggiore agli Europei in Polonia, giocando un basket di buon livello."}
{"id": "2268733", "revid": "484362", "url": "https://it.wikipedia.org/wiki?curid=2268733", "title": "Waukesha", "text": "Waukesha \u00e8 una citt\u00e0 degli Stati Uniti d'America, capoluogo della contea di Waukesha nello stato del Wisconsin. Al censimento del 2000 possedeva una popolazione di abitanti.\nIn questa citt\u00e0 ebbe luogo, nel 2014, il cosiddetto accoltellamento di \"Slender Man\" ai danni dell'allora dodicenne Payton Leutner.\nIl 21 Novembre 2021 il trentanovenne afroamericano Darrell Edward Brooks Jr. ha fatto irruzione a bordo del suo SUV in una strada della citt\u00e0 che era al momento chiusa per lo svolgimento della tradizionale parata natalizia causando sei morti di cui cinque di et\u00e0 compresa tra i 52 e gli 81 anni e un bambino morto pi\u00f9 tardi in ospedale e 40 feriti tra cui 18 bambini incluso quello successivamente deceduto; nove di questi feriti sono arrivati in ospedale in condizioni gravissime."}
{"id": "2268739", "revid": "63756", "url": "https://it.wikipedia.org/wiki?curid=2268739", "title": "Oshkosh (Wisconsin)", "text": "Oshkosh \u00e8 una citt\u00e0 degli Stati Uniti d'America della Contea di Winnebago nel Wisconsin. La citt\u00e0 \u00e8 situata alla foce del fiume Fox sul Lago Winnebago. La popolazione era di 62.916 abitanti al censimento del 2000, di 64.592 nel 2007 e di 66.729 secondo le stime del 2017 dell'Ufficio del censimento degli USA, con un'area metropolitana di 159.972 persone. La citt\u00e0 si trova adiacente e parzialmente all'interno del comune di Oshkosh (in inglese, \"Town of Oshkosh\").\nStoria.\nIl nome della citt\u00e0 \u00e8 stato dato dopo la morte di Chief Oshkosh (Capo Oshkosh), capo della trib\u00f9 nativo americana dei Menominee, il cui nome nella lingua indigena locale significa \"artiglio\" (cfr. Ojibwe \"oshkanzh\", \"l'artiglio\", in inglese \"the claw\"). Nonostante il commercio delle pellicce abbia portato i primi coloni europei nella zona gi\u00e0 nel 1818, non ebbe mai un ruolo di primo piano in tale mercato. Sono stati l'avviamento e la crescita dell'industria del legname a spronare lo sviluppo della citt\u00e0. Oshkosh \u00e8 stata fregiata del titolo di citt\u00e0 nel 1853, sebbene fosse gi\u00e0 stato designato il capoluogo della contea, ed aveva una popolazione di circa 2.800 abitanti.\nL'industria del legname imprenditorialmente si stabil\u00ec bene, utilizzando le vie navigabili per accedere ai mercati e alle pinete settentrionali. L'arrivo del trasporto ferroviario nel 1859 ampli\u00f2 la capacit\u00e0 di soddisfare le esigenze di un mercato in costruzione e in rapida crescita. Nel 1870, Oshkosh era gi\u00e0 diventata la terza citt\u00e0 pi\u00f9 grande del Wisconsin, con una popolazione di oltre 12.000 abitanti. Il quotidiano \"Oshkosh Daily Northwestern\" (ora Oshkosh Northwestern) venne fondato in quel periodo.\nIntorno al 1900 Oshkosh era sede dell'Oshkosh Brewing Company, che ha coniato lo slogan di marketing \"By Gosh It's Good\". La loro Chief Oshkosh divenne una birra distribuita al livello nazionale.\nQuartieri storici.\nL'industria del legname fece la fortuna degli imprenditori e uomini d'affari locali, i quali diedero un significativo contributo alle associazioni locali no-profit, politiche e filantropiche. La disponibilit\u00e0 di materiali e di capitale, insieme ai devastanti incendi nel centro della citt\u00e0 a met\u00e0 degli anni settanta del XIX secolo, hanno spinto l'edificazione di una serie di fabbricati per uso residenziale, commerciale, civile e religioso molto ben progettati. Le strutture che compongono le aree storiche della citt\u00e0 sono in gran parte il risultato del capitale e dei materiali generati dalle industrie del legname, e dai rispettivi settori di lavorazione. Oshkosh, a partire dal marzo 2008, possiede sei quartieri storici: essi includono Algoma Boulevard, la Irving/Church, la North Main Street, la Oshkosh State Normal School nel campus della University of Wisconsin\u2013Oshkosh, la Paine Lumber Company e i quartieri storici sulla Washington Avenue.\nAssieme ai quartieri, la citt\u00e0 possiede 27 edifici storici: scuole, collegi, undici case, quattro chiese, una banca, una caserma dei pompieri, un osservatorio, il tribunale della contea ed un cimitero dove molti imprenditori locali sono sepolti.\nGeografia fisica.\nSecondo lo United States Census Bureau, il territorio della citt\u00e0 ha una superficie complessiva di 63,2 km\u00b2 (17,4 mi\u00b2), di cui, 61,2\u00a0km\u00b2 (16,6\u00a0mi\u00b2) campagna e 2,0\u00a0km\u00b2 (0,8\u00a0mi\u00b2) acqua.\nEconomia e industria.\nLa Oshkosh Corporation, precedentemente Oshkosh Truck (Oshkosh trattori), ha sede a Oshkosh.\nInfrastrutture e trasporti.\nAeroporti.\nA 3\u00a0km a sud del centro di Oshkosh c'\u00e8 il Wittman Regional Airport. Il traffico \u00e8 costituito principalmente dall'aviazione generale. \u00c8 dotato di quattro piste la pi\u00f9 lunga delle quali \u00e8 di 2,5\u00a0km. Deve il suo nome al pioniere delle gare aeree e costruttore di velivoli Steve Wittman.\nL'aeroporto \u00e8 anche la sede dell'EAA AirVenture Oshkosh, \"il pi\u00f9 grande \"airshow\" del mondo\", organizzato dalla Experimental Aircraft Association, Inc. (\"EAA\"). Durante l'AirVenture, il traffico aereo del Wittman Regional Airport supera quello di qualunque altro aeroporto al mondo."}
{"id": "2268740", "revid": "767487", "url": "https://it.wikipedia.org/wiki?curid=2268740", "title": "Edoardo Avalle", "text": "Caratteristiche tecniche.\nEra un giocatore eclettico schierato principalmente come mediano che fu spesso chiamato a ricoprire altri ruoli a centrocampo e in attacco.\nCarriera.\nClub.\nEsord\u00ec in campionato con la maglia dell'Alessandria diciottenne nella stagione 1923-1924 e con i \"grigi\" piemontesi visse la quasi totalit\u00e0 della sua carriera da calciatore. Vinse una Coppa CONI nel 1927 e sfior\u00f2 la vittoria di uno scudetto nel campionato 1927-1928.\nCon 270 gare ufficiali disputate (261 nei campionati, 9 in Coppa CONI) \u00e8 ancora oggi il quarto calciatore pi\u00f9 presente in maglia grigia dopo Antonio Colombo, il compagno di squadra Renato Cattaneo e Mario Pietruzzi.\nChiuse la carriera dopo una breve esperienza alla Sampierdarenese, nel 1934-1935. Vanta un totale di 278 presenze e 32 gol nel massimo campionato (167 presenze e 17 gol dopo l'istituzione della Serie A).\nNazionale.\nConvocato in alcune occasioni in Nazionale, non esord\u00ec mai in prima squadra, disputando comunque 8 gare da titolare con la formazione cadetta; il debutto risale al 7 aprile 1929, in un'amichevole vinta per 4-1 contro la Grecia."}
{"id": "2268741", "revid": "30909", "url": "https://it.wikipedia.org/wiki?curid=2268741", "title": "Pseudo-dominio di primo livello", "text": ""}
{"id": "2268742", "revid": "30909", "url": "https://it.wikipedia.org/wiki?curid=2268742", "title": "Pseudo dominio di primo livello", "text": ""}
{"id": "2268743", "revid": "1305772", "url": "https://it.wikipedia.org/wiki?curid=2268743", "title": "Oshkosh", "text": ""}
{"id": "2268746", "revid": "199745", "url": "https://it.wikipedia.org/wiki?curid=2268746", "title": "Tanaceto", "text": ""}
{"id": "2268747", "revid": "287204", "url": "https://it.wikipedia.org/wiki?curid=2268747", "title": "Aereo a reazione", "text": "Un aereo a reazione, detto anche aereo a getto, aviogetto o anche solamente getto (in inglese \"jet plane\"), \u00e8 un aeroplano spinto da un motore a reazione.\nGli aerei a reazione possono raggiungere velocit\u00e0 molto maggiori di quelle degli aerei con motori a elica e anche quote di molto superiori. Le caratteristiche dei loro motori consentono il raggiungimento di un'alta efficienza in termini di distanza operando ad alta quota, dove l'aria rarefatta oppone un attrito inferiore. Gli aerei a elica, al contrario, devono rimanere a quote pi\u00f9 basse e sperimentano maggiormente gli effetti negativi della bassa atmosfera sul volo.\nStoria.\nIl primo a costruire un aereo a reazione \u00e8 stato nel 1910 l'ingegnere rumeno Henri Coand\u0103, che realizz\u00f2 il Coand\u0103 1. Il velivolo utilizzava per generare la spinta un motoreattore, un primitivo motore a getto nel quale il compressore \u00e8 trascinato da un motore a pistoni (mentre nei motori a turbogetto utilizzati in era moderna, il compressore \u00e8 azionato da una turbina). Venne presentato alla seconda esposizione aeronautica internazionale di Parigi nell'ottobre 1910, ma and\u00f2 distrutto in occasione del primo volo, peraltro non controllato e non voluto dal suo progettista, che intendeva eseguire in quella occasione delle prove a terra del motore.\nIn seguito, due ingegneri, Frank Whittle nel Regno Unito e Hans von Ohain in Germania, svilupparono verso la fine degli anni trenta il concetto del volo a reazione ottenuto utilizzando un turbogetto, in maniera indipendente uno dall'altro. Il titolo di primo ideatore dell'aereo a turbogetto, viene per\u00f2 accreditato dalla maggior parte delle fonti a Whittle. Il concetto era stato discusso gi\u00e0 nell'agosto 1928 da Frank Whittle alla Flying School di Wittering, mentre Hans von Ohain scrisse solo nel febbraio 1936 a Ernst Heinkel, raccontandogli dell'idea e delle sue possibilit\u00e0. Secondo altre fonti, si pu\u00f2 far risalire la priorit\u00e0 nella scoperta a A. A. Griffith, che pubblic\u00f2 nel luglio 1926 un testo sui compressori e sulle turbine, che stava studiando presso il RAE, e che pu\u00f2 ambire legittimamente al vanto per la scoperta.\nIl primo aereo con motore turbogetto fu progettato sulla carta nel 1929, quando Frank Whittle, un ufficiale della Royal Air Force britannica, invi\u00f2 una sua idea al ministero dell'aria inglese per verificare se vi era un interessamento. Il primo jet a turbina effettivamente realizzato fu invece il prototipo segreto Heinkel He 178 della Luftwaffe, la forza aerea della Germania nazista, che vol\u00f2 la prima volta il 27 agosto 1939 con ai comandi Erich Warsitz.\nEsattamente ad un anno di distanza, in Italia and\u00f2 in volo il prototipo di motoreattore Caproni Campini N.1 il 27 agosto 1940, con ai comandi il collaudatore maggiore Mario De Bernardi della allora Regia Aeronautica. Il motore era di concezione diversa da quello utilizzato sull'Heinkel, ma poich\u00e9 il volo dell'He 178 venne mantenuto segreto, la F\u00e9d\u00e9ration A\u00e9ronautique Internationale omolog\u00f2 il volo degli italiani come il primo volo di un aereo a reazione.\nGli inglesi a loro volta, volarono per la prima volta con un prototipo di aereo a turbogetto, il Gloster E.28/39, il 15 maggio 1941. L'aereo utilizzava la turbina ideata da Frank Whittle ed era pilotato dal Flt Lt PG Sayer. Quando gli Stati Uniti vennero a conoscenza dei lavori britannici, costruirono il modello Bell XP-59 con una versione del motore di Whittle costruito dalla General Electric, che vol\u00f2 il 12 settembre 1942 pilotato dal colonnello L. Craigie.\nIl primo caccia a reazione \u00e8 stato il Messerschmitt Me 262, pilotato da Fritz Wendel. \u00c8 stato l'aereo convenzionale pi\u00f9 veloce della seconda guerra mondiale, sebbene l'aereo razzo Messerschmitt Me 163 Komet fosse pi\u00f9 veloce. La produzione in serie inizi\u00f2 nel 1944, troppo tardi per avere un effetto decisivo sull'esito della guerra. All'incirca nello stesso tempo, il Gloster Meteor britannico fu utilizzato in modo limitato solo per la difesa del territorio metropolitano del Regno Unito dalle bombe volanti V1, effettuando attacchi al suolo in Europa solo negli ultimi mesi della guerra. Anche la Marina imperiale giapponese svilupp\u00f2 aerei a getto nel 1945, incluso il Nakajima J9Y Kikka, copia esatta del Me-262.\nL'8 novembre 1950, nel corso della guerra di Corea, il tenente Russell J. Brown della United States Air Force americana, ai comandi di un F-80, intercett\u00f2 due MiG-15 nordcoreani vicino al fiume Yalu e li abbatt\u00e9, nel primo combattimento aereo tra jet della storia.\nLa BOAC per prima oper\u00f2 il primo servizio di linea con un jet, da Londra a Johannesburg nel 1952 utilizzando un de Havilland Comet.\nIl pi\u00f9 veloce aereo a reazione militare \u00e8 stato l'SR-71 Blackbird in grado di volare a Mach 3,2, mentre il pi\u00f9 veloce jet di linea \u00e8 stato il Tupolev Tu-144 con una velocit\u00e0 massima di Mach 2,35."}
{"id": "2268757", "revid": "1026699", "url": "https://it.wikipedia.org/wiki?curid=2268757", "title": "Papaveri e papere (programma televisivo)", "text": "Papaveri e papere \u00e8 stato un programma televisivo italiano di intrattenimento, trasmesso da Rai 1 il sabato sera per cinque serate in diretta dall'Auditorium del Foro Italico in Roma, dal 4 marzo 1995 all'8 aprile dello stesso anno, ideato da Michele Guard\u00ec che ne ha curato anche la regia, Giovanna Flora, Alberto Testa e Rory Zamponi. La grande orchestra nazionale della Rai era diretta dal maestro Bruno Canfora, alla sua ultima apparizione televisiva prima di ritirarsi dalle scene. La scenografia era curata da Luciano Ricceri.\nIl titolo del programma rendeva omaggio alla celebre canzone omonima di Nilla Pizzi, adoperata anche come sigla. Avrebbe dovuto cantarla la stessa Pizzi, ma a causa di una caduta, furono Baudo e Magalli ad interpretarla.\nIl programma, nato in ventidue giorni per sfruttare l'onda del successo sanremese e contrastare il nuovo programma del Bagaglino sbarcato a Mediaset, era condotto da Pippo Baudo e Giancarlo Magalli, con la partecipazione di Alba Parietti, Anna Falchi, Claudia Koll, Milly Carlucci e Francesca Dellera, e ripercorreva i quarantacinque anni del Festival di Sanremo attraverso curiosi aneddoti e grandi successi musicali sanremesi, interpretati da diversi cantanti. Si ricorda anche la simpatica presenza di Gianni Ippoliti cui spettava il compito di scovare e mostrare le varie \"papere\", ossia le diverse gaffes, avvenute al Festival di Sanremo negli anni passati. Durante la trasmissione veniva dato spazio alle \"memorabilia\" legate al festival raccolte nel foyer dell'Auditorium dal signor Erio Tripodi, creatore del museo della canzone di Vallecrosia, e spesso oggetto di quiz rivolti ai telespettatori. \nIl programma ha rappresentato uno dei primi variet\u00e0 canori di stampo nostalgico, che saranno di moda negli anni seguenti con programmi come \"I migliori anni\" con la conduzione di Carlo Conti, e ha ospitato l'ultima apparizione pubblica di Mia Martini, pochi mesi prima della sua morte."}
{"id": "2268759", "revid": "515394", "url": "https://it.wikipedia.org/wiki?curid=2268759", "title": "Charles-Louis Philippe", "text": "Biografia.\nCome scrisse a Maurice Barr\u00e8s, \u00abmia nonna era una mendicante, mio padre, che pure era un bambino orgoglioso, chiese l'elemosina poich\u00e9 era ancora troppo piccolo per guadagnarsi il pane [...] penso di essere il primo di una razza di poveri che in Francia si sia indirizzato alle lettere\u00bb Dopo il baccalaureato, Charles-Louis Philippe non riusc\u00ec a superare il concorso per entrare al Politecnico di Parigi e ottenne un impiego nell'amministrazione del dipartimento della Senna, conducendo una vita modesta nel suo appartamento parigino dell'\u00eele Saint-Louis.\nScrisse all'inizio dei poemi in prosa ma pass\u00f2 al romanzo nel 1897 scrivendo \"Quatre histoires de pauvre amour\", poi \"La Bonne Madeleine et la Pauvre Marie\" (1898) e \"La M\u00e8re et l'enfant\" (1900). Un'avventura avuta con una prostituta gli fornisce l'idea di un romanzo sulla vita dei marciapiedi parigini, \"Bubu de Montparnasse\" (1901), il suo libro di maggior successo. Seguirono \"Le P\u00e8re Perdrix\" (1902), \"Marie Donadieu\" (1904) e \"Croquignole\" (1906), rappresentazione degli amori di un impiegato, che concorse al Premio Goncourt senza vincerlo, malgrado il sostegno di Octave Mirbeau. \nPhilippe fece parte del \u00abgruppo di Carnetin\u00bb - dal nome di una casa affittata in comune a Lagny-sur-Marne \u2013 con Francis Jourdain, Marguerite Audoux, L\u00e9on Werth e L\u00e9on-Paul Fargue. Fu anche amico di Andr\u00e9 Gide e di Valery Larbaud. Mor\u00ec prematuramente per un'infezione di tifo, complicata da una meningite."}
{"id": "2268775", "revid": "729019", "url": "https://it.wikipedia.org/wiki?curid=2268775", "title": "Angioplastica coronarica", "text": "L'angioplastica coronarica \u00e8 una tecnica che si utilizza per trattare le cardiopatie coronariche basata sulla dilatazione del tratto di arteria occluso mediante un catetere a palloncino. \u00c8 nota in inglese con l'acronimo PTCA, da \"percutaneous transluminal coronary angioplasty\", o PCI, da \"percutaneous coronary intervention\". Pu\u00f2 essere realizzata anche con l'utilizzo di laser a eccimeri, e in tal caso \u00e8 chiamata PELCA o ELCA, da \"percutaneous excimer laser coronary angioplasty\".\nDescrizione.\nL'angioplastica coronarica rappresenta una tecnica mediante la quale \u00e8 possibile dilatare un ramo coronarico occluso, o significativamente ristretto, a causa di un processo aterosclerotico. La procedura viene effettuata in anestesia locale, inserendo un catetere attraverso l'arteria femorale (o in alternativa attraverso l'arteria radiale) che permette di giungere fino alle arterie coronariche. La dilatazione dell'arteria coronarica interessata viene effettuata mediante il gonfiaggio di un \"palloncino\" al suo interno. Contestualmente al gonfiaggio del palloncino, viene spesso posizionato uno stent, rappresentato da una struttura metallica cilindrica a maglie che viene introdotta nel lume dell'arteria, consentendo di \"conservare\" la dilatazione ottenuta con il palloncino.\nIndicazioni.\nL'angioplastica coronarica pu\u00f2 essere effettuata nella fase acuta di una sindrome coronarica (angina instabile, NSTEMI, STEMI) per ricanalizzare l'arteria coronarica responsabile della sindrome stessa o, in alternativa, in un paziente con angina stabile (angina che presenta solo in condizioni di stress) che presenta un restringimento coronarico significativo.\nSecondo le linee guida della Societ\u00e0 Europea di Cardiologia (ESC) pubblicate a novembre 2008, l'angioplastica coronarica, rappresenta la tecnica d'eccellenza in caso di infarto miocardico in cui il tracciato elettrocardiografico mostri un sopraslivellamento del tratto ST.\nLe condizioni che rendono preferibile tale tecnica, rispetto alla riperfusione farmacologica, sono:\nNei casi di sindrome coronarica acuta senza sopraslivellamento del tratto ST, invece, l'angioplastica coronarica non necessita generalmente dei tempi rapidi della sindrome coronarica acuta con sopraslivellamento del tratto ST, ma viene effettuata entro le 72 ore dall'esordio dei sintomi.\nInfine, nei pazienti con ischemia miocardica documentata da test provocativi (ECG da sforzo, ecostress farmacologico, tomoscintigrafia miocardica), l'angioplastica viene effettuata, in elezione, nei casi in cui sussista una stenosi coronarica emodinamicamente significativa (&gt; 70%).\nProcedura.\nOltre ai diversi trattamenti antipiastrinici e antitrombotici a sostegno delle procedure effettuate, esistono dei dispositivi collaterali che hanno lo scopo di migliorare la riperfusione (riapertura dei vasi e conseguente passaggio di sangue in tutti i vasi) del muscolo cardiaco in caso di infarto acuto. Tra questi sempre pi\u00f9 importanza ricoprono i dispositivi di trombo-aspirazione. Questi sistemi consistono in un piccolo tubicino (catetere), che viene inserito nelle coronarie per via percutanea, ossia utilizzando la stessa via di accesso dell'angioplastica. Tramite il catetere, prima di dilatare l'arteria, si tenta di aspirare il trombo, ossia il materiale solitamente molle che aveva ostruito la coronaria. Diversi studi dimostrano che questo trattamento migliora la condizione clinica dei pazienti nel breve, medio e lungo periodo."}
{"id": "2268776", "revid": "339392", "url": "https://it.wikipedia.org/wiki?curid=2268776", "title": "Giorgio Panagulis", "text": ""}
{"id": "2268787", "revid": "729019", "url": "https://it.wikipedia.org/wiki?curid=2268787", "title": "Trasporto aereo tattico", "text": "Con questo termine si indica una modalit\u00e0 di trasporto aereo militare relativo a passeggeri e materiali all'interno di un Teatro operativo o dentro i confini nazionali di uno Stato, con particolare riferimento alle seguenti operazioni:\nTale modalit\u00e0 di trasporto \u00e8 attuato da velivoli da trasporto progettati e realizzati esclusivamente per questo impiego che, per questo motivo, sono denominati aerei da trasporto tattico.&lt;br&gt;\nUna delle particolarit\u00e0 di tale modalit\u00e0 di trasporto \u00e8 la possibilit\u00e0 di utilizzare piste di volo di limitata lunghezza ed anche semipreparate.&lt;br&gt;\nCon le modificazioni intervenute nella dottrina logistica militare occidentale (USA, NATO e anche italiana) successivamente all'11 settembre 2001 ed attuate in relazione alle Operazioni militari inserite nella Guerra al Terrorismo, significato simile \u00e8 stato assegnato al nuovo concetto di \"trasporto infra-teatro\", in inglese \"intra-theatre movement\", usato in contrapposizione al \"trasporto inter-teatro\", in inglese \"inter-theatre movement\". &lt;br&gt;\nCi\u00f2 in un quadro in cui il mondo del trasporto militare \u00e8 adesso considerato come un \"sistema di trasporto militare\", in cui operano in modo sinergico e flessibile componenti diverse dirette e coordinate da un unico Comandante di Teatro operativo.&lt;br&gt;\nTale nuovo concetto si differenzia da quello di \"trasporto aereo tattico\" in quanto i velivoli utilizzati in tale nuovo ruolo non sono pi\u00f9 necessariamente gli aerei da trasporto tattico propriamente detti ma sempre pi\u00f9 correntemente si ricorre a velivoli pi\u00f9 pesanti (C-130) o, addirittura ad aerei da trasporto strategico, come l'Antonov An-124 e l'Ilyushin Il-76.&lt;br&gt;\nPer operare in questo nuovo scenario dottrinale, caratterizzato dall'eliminazione di ogni barriera concettuale tra trasporto aereo tattico e trasporto aereo strategico sono stati sviluppati velivoli ad hoc, gli \"aerei da trasporto tattico con capacit\u00e0 strategica\", come il Boeing C-17, la cui caratteristica fondamentale \u00e8, appunto, la flessibilit\u00e0 di impiego operativo, che gli consente, per esempio, di trasportare un carico unitario anche di 70 tonnellate su una tratta di 6.000 km atterrando su una striscia di atterraggio semipreparata di meno di 1.000metri di lunghezza."}
{"id": "2268788", "revid": "729019", "url": "https://it.wikipedia.org/wiki?curid=2268788", "title": "Trombo-aspirazione", "text": "La trombo-aspirazione \u00e8 una procedura di emodinamica interventistica, che viene associata all'angioplastica coronarica per proteggere il microcircolo dall'embolizzazione periferica, caratterizzata da una riperfusione miocardica non ottimale.\nNo reflow-phenomenon.\nIn caso di infarto acuto ad \"ST sopralivellato\" \u00e8 abbastanza comune la rottura della placca aterosclerotica, che porta all'occlusione parziale o totale dell'arteria interessata. Sostanzialmente, la riapertura del vaso con l'angioplastica coronarica e il posizionamento di stent, procedura ormai consolidata nel trattamento della sindrome coronarica acuta, porterebbe alla risoluzione dell'ischemia acuta, ma la possibilit\u00e0 della complicanza del no-reflow phenomenon, viene ad inficiare i benefici previsti dalla rivascolarizzazione. Il no-reflow si pu\u00f2 ricondurre all'ostruzione del microcircolo, cio\u00e8 della parte pi\u00f9 distale delle coronarie, da parte di materiale trombotico o ateromasico, in pratica quello che formava la placca aterosclerotica o il trombo e che si \u00e8 staccato spontaneamente o durante la procedura di riapertura dell'arteria, migrando poi pi\u00f9 distalmente, appunto nel microcircolo.\nStudio del flusso.\nVi sono diverse metodiche per valutare e quantificare il no-reflow, che comprendono:\nLa metodica pi\u00f9 utilizzata \u00e8 il TIMI flow (Thrombolisis in Myocardial Infarction), che valuta il flusso di sangue nelle coronarie epicardiche, tramite iniezione di mezzo di contrasto.\nLa scala per quantificare il TIMI flow, va da 0 a 3:\nOvviamente alla valutazione emodinamica del flusso, si associa il controllo seriato dell'elettrocardiogramma per registrare la normalizzazione del tratto \"ST\", che segnala l'avvenuta riabitazione dell'arteria implicata nell'infarto.\nProcedura di tromboaspirazione.\nI sistemi per rimuovere il materiale trombotico sono associati all'angioplastica primaria e condividono la stessa metodica: dopo la puntura dell'arteria femorale destra o dell'arteria radiale, a seconda dell'approccio scelto, si posiziona un \"introduttore arterioso\" attraverso il quale si potranno cambiare i diversi cateteri necessari all'espletamento dell'esame.\nInizialmente si proceder\u00e0 alla dilatazione del vaso con il catetere a palloncino per ristabilire un minimo flusso anterogrado, immediatamente dopo tale catetere sar\u00e0 sostituito da quello specifico per tromboaspirazione, che avverr\u00e0 in modo continuo e costante durante il posizionamento dello stesso. Al termine della procedura di aspirazione, si proceder\u00e0 all'inserimento dello stent e al completamento dell'esame.\nTerapia.\nI protocolli terapeutici sono quelli utilizzati nell'infarto miocardico acuto e nell'angioplastica primaria."}
{"id": "2268789", "revid": "6923", "url": "https://it.wikipedia.org/wiki?curid=2268789", "title": "Tram di Roma", "text": ""}
{"id": "2268790", "revid": "228587", "url": "https://it.wikipedia.org/wiki?curid=2268790", "title": "Municipalit\u00e0 locale di KwaDukuza", "text": "KwaDukuza \u00e8 una municipalit\u00e0 locale (in inglese KwaDukuza Local Municipality) appartenente alla municipalit\u00e0 distrettuale di iLembe della provincia di KwaZulu-Natal in Sudafrica. \nIn base al censimento del 2001 la sua popolazione \u00e8 di 158.581 abitanti.\nLa sede amministrativa e legislativa \u00e8 la citt\u00e0 di Ballito e il suo territorio si estende su una superficie di ed \u00e8 suddiviso in 20 circoscrizioni elettorali (\"wards\"). Il suo codice di distretto \u00e8 KZN292.\nGeografia fisica.\nConfini.\nLa municipalit\u00e0 locale di KwaDukuza confina a nord con quelle di Mandeni e Maphumulo, a est con l'Oceano Indiano, a sud con il municipio metropolitano di Ethekwini e a ovest con quella di Ndwedwe."}
{"id": "2268792", "revid": "12405", "url": "https://it.wikipedia.org/wiki?curid=2268792", "title": "Lago Sary Chelek", "text": ""}
{"id": "2268794", "revid": "46291", "url": "https://it.wikipedia.org/wiki?curid=2268794", "title": "Argyreia nervosa", "text": "Argyreia nervosa , detta anche Hawaiian Baby Woodrose \u00e8 una liana perenne della famiglia Convolvulaceae. Nativa del subcontinente indiano, \u00e8 stata introdotta in altre aree geografiche, fra cui le Hawaii, l'Africa e i Caraibi. Ha una natura infestante ma viene apprezzata per il suo valore estetico. \nNe esistono due variet\u00e0 botaniche: \"Argyreia nervosa\" var. \"nervosa\", qui descritta, e \"Argyreia nervosa\" var. \"speciosa\", usata nella medicina ayurvedica, dal potenziale psicoattivo praticamente nullo.\nI semi di Argyreia nervosa contengono amide dell'acido lisergico (LSA) o ergina, propriet\u00e0 condivisa da altri convolvoli.\nStoria.\n\"Argyreia nervosa\" \u00e8 un raro caso di pianta le cui propriet\u00e0 psicoattive allucinogene sono state riconosciute per la prima volta da non-indigeni. Mentre altri convolvoli come \"Ipomoea violacea\", \"Ipomoea tricolor\" e \"Rivea cyrombrosa\" sono usati da secoli in riti sciamanici in America Latina, \"Argyreia nervosa\" non \u00e8 stata mai identificata tradizionalmente come allucinogeno.\nLe sue propriet\u00e0 furono portate all'attenzione della comunit\u00e0 scientifica solo dal 1960 in avanti, nonostante il fatto che la composizione chimica dei suoi semi sia praticamente identica a quelle delle specie sopra menzionate e gi\u00e0 conosciute, anche se con una concentrazione di alcaloidi psicoattivi decisamente maggiore (da 8 a 10 volte).\nLa medicina ayurvedica indiana invece contempla la variet\u00e0 \"speciosa\", utilizzandone le radici e le foglie, prive di alcaloidi psicoattivi, per le propriet\u00e0 antisettiche e anti-infiammatorie.\nDescrizione.\n\"Argyreia nervosa\" presenta delle foglie ovali piatte e profondamente cordate, con una fine peluria biancastra sul verso inferiore, lunghe dagli 8 ai 10\u00a0cm. I fiori sono ampi, a campana profonda, di colore bianco con venature rosate, dalla caratteristica consistenza coriacea (da cui il nome \"woodrose\", rosa di legno) e permangono sulla pianta a lungo. Possono assumere anche colorazione purpurea o violacea.\nIl frutto ovoide \u00e8 duro e legnoso, di circa 1\u00a0cm di diametro, e contiene grappoli di 4 o 6 semi molto duri, di forma oblunga e spigolosa, dall'aroma caratteristico.\nOgni seme contiene circa 0,25\u00a0mg di LSA. Altri alcaloidi isolati sono il lisoergolo, l'ergometrina e l'isoergina.\nImpiego e consumo.\nLa particolare bellezza delle infiorescenze la suggerisce come pianta ornamentale da esterno. Essendo una pianta di origine tropicale, tuttavia, teme il freddo ed \u00e8 quindi difficile ottenere uno sviluppo apprezzabile in climi temperati.\nI semi vengono generalmente consumati per alterare lo stato di coscienza ed indurre un effetto allucinatorio in chi li usa.\nAssunzione ed effetti.\nL'assunzione a scopo ricreativo prevede l'ingestione a stomaco vuoto di una quantit\u00e0 di semi variabile, da 4 a 10, da cui dipende la profondit\u00e0 dell'esperienza. Gli effetti psicoattivi iniziano a farsi percepibili dopo circa 60 o 90 min (ma il tempo \u00e8 variabile da soggetto a soggetto) e sono inizialmente accompagnati da un forte senso di nausea causato dal rivestimento setoso e dalla parte coriacea dei semi. L'effetto della nausea tende a svanire del tutto in 30 - 60 min, durante i quali comincia la fase di \"salita\" dell'esperienza , che raggiunge il \"plateau\" dopo circa 1 ora dai primi sintomi di alterazione. L'esperienza psichedelica ha durata variabile a seconda della quantit\u00e0 di semi ingerita e della costituzione personale dell'individuo, ma generalmente dura dalle 4 alle 5 ore, cui sussegue la fase di attenuazione dello stato allucinatorio e la scomparsa degli effetti.\nGli effetti dell'ergina contenuta nei semi sono paragonabili a quelli dell'acido lisergico anche se di intensit\u00e0 minore. Sul piano fisico, si manifestano con un abbassamento della pressione sanguigna e la dilatazione della pupilla. Gli effetti sulla psiche invece comprendono una generica alterazione delle percezioni, soprattutto tattili, ma a dosaggi pi\u00f9 elevati intervengono anche alterazioni della visione. Interviene un senso di euforia e di rinnovato interesse estetico verso le cose attorno. A dosi elevate \u00e8 esperibile un senso di unit\u00e0 profonda con l'ambiente circostante. Sono frequenti visioni caleidoscopiche e geometriche ad occhi chiusi ed una forte alterazione del senso del tempo.\nGli effetti sono estremamente variabili da soggetto a soggetto, e dipendono molto da set e setting. Un uso sconsiderato in stati d'animo negativi o ambienti ostili (luoghi affollati, con situazioni imprevedibili) pu\u00f2 influenzare negativamente l'esperienza, favorendo l'insorgere di stati ansiosi e di un senso di confusione che spaventano il soggetto. A dosaggi estremamente elevati, lo stato ansioso pu\u00f2 trasformarsi in una crisi di panico.\nPer evitare l'insorgenza di effetti spiacevoli, l'assunzione avviene solitamente in presenza di poche persone fidate che sappiano rassicurare in caso di bisogno chi dovesse manifestare sintomi di paura o ansia, in luoghi piacevoli e isolati, lontani dal quotidiano, e in momenti privi di preoccupazioni.\nStato legale.\nIn Italia i semi di \"Argyreia nervosa\" sono illegali in quanto presenti in Tabella I"}
{"id": "2268795", "revid": "6923", "url": "https://it.wikipedia.org/wiki?curid=2268795", "title": "Tram di Palermo", "text": ""}
{"id": "2268797", "revid": "838137", "url": "https://it.wikipedia.org/wiki?curid=2268797", "title": "Jacques de Goyon de Matignon", "text": "Biografia.\nFu nominato vescovo di Condom il 31 ottobre 1671. La conferma pontificia arriv\u00f2 il 22 febbraio 1672, e l'anno successivo, il 16 aprile, fu consacrato dal suo predecessore Jacques B\u00e9nigne Bossuet. Nel 1693 rassegn\u00f2 le dimissioni.\nIl 15 maggio 1707 fu co-consacratore (con l'Arcivescovo Charles-Maurice le Tellier, consacratore principale, e Fran\u00e7ois-Cl\u00e9ment de Poudenx) di Pierre de Sabatier, e il 19 febbraio 1719 consacr\u00f2 a Parigi Dominique Marie Varlet, che sar\u00e0 in seguito scomunicato per le ordinazioni dei primi vescovi vetero-cattolici.\nUn suo nipote, Jacques Fran\u00e7ois L\u00e9onor Goyon de Matignon, diverr\u00e0 agli inizi del XVIII secolo, principe di Monaco per matrimonio.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "2268801", "revid": "359842", "url": "https://it.wikipedia.org/wiki?curid=2268801", "title": "Michitaka Kikuchi", "text": ""}
{"id": "2268802", "revid": "71155", "url": "https://it.wikipedia.org/wiki?curid=2268802", "title": "Alpinista", "text": ""}
{"id": "2268804", "revid": "1543377", "url": "https://it.wikipedia.org/wiki?curid=2268804", "title": "Municipalit\u00e0 locale di Mandeni", "text": "Mandeni \u00e8 una municipalit\u00e0 locale (in inglese Mandeni Local Municipality) appartenente alla municipalit\u00e0 distrettuale di iLembe della provincia di KwaZulu-Natal in Sudafrica. \nIn base al censimento del 2001 la sua popolazione \u00e8 di 128.669 abitanti.\nLa sede amministrativa e legislativa \u00e8 la citt\u00e0 di Mandeni e il suo territorio si estende su una superficie di ed \u00e8 suddiviso in 16 circoscrizioni elettorali (\"wards\"). Il suo codice di distretto \u00e8 KZN291.\nQuesta municipalit\u00e0 locale \u00e8 anche chiamata eNdondakusuka\nGeografia fisica.\nConfini.\nLa municipalit\u00e0 locale di Mandeni confina a nord con quella di Umlalazi (UThungulu), a est con l'Oceano Indiano e a sud e a ovest con quella di KwaDukuza."}
{"id": "2268806", "revid": "121189617", "url": "https://it.wikipedia.org/wiki?curid=2268806", "title": "Salivoli", "text": "Sal\u00ecvoli \u00e8 un quartiere della citt\u00e0 di Piombino.\nIn passato appartenente alla II Circoscrizione Falcone-Montemazzano, ha finito per divenire uno dei principali quartieri della citt\u00e0. \u00c8 situato a nord-ovest del centro di Piombino, nell'omonimo territorio comunale a sud di Punta Falcone.\n\u00c8 un quartiere di sviluppo moderno, caratterizzato principalmente da edilizia bassa e residenziale (fatta eccezione la localit\u00e0 Calamoresca dove \u00e8 presente un centro commerciale inserito in un contesto di grossi condomini fino a dieci piani). Sono presenti negozi principalmente nella zona del porto di Marina di Salivoli e sul lungomare Marconi.\nStoria.\nFin dall'epoca medievale, lungo la spiaggia di Salivoli si trovavano alcune saline (in tardo latino \"salinulae\", da cui il toponimo) e, nei terreni retrostanti, alcuni mulini a vento. Negli anni sessanta del XV secolo, per volont\u00e0 del signore di Piombino Iacopo III Appiani e della comunit\u00e0 piombinese, furono edificati degli impianti termali in zona oggi conosciuta come \"Vallone\". All'estremit\u00e0 occidentale della spiaggia si trova una erta formazione rocciosa chiamata \"Stronzo d'Orlando,\" isolotto prospiciente il promontorio di Punta Falcone nel suo lato SE. Nella sommit\u00e0 di detto promontorio era presente dal XVI Secolo un fortilizio (torre o ridotto) atto alla sorveglianza costiera, nel luogo che in precedenza vedeva l'esistenza di un eremo presumibilmente agostiniano. Agli inizi del secolo scorso \u00e8 stata la prima spiaggia attrezzata di Piombino con i caratteristici \"Bagnetti\", cabine su palafitte e nel dopoguerra con il \"Nastro Azzurro\". \u00c8 l'unica spiaggia sabbiosa all'interno del territorio urbano della citt\u00e0 di Piombino, visto che la citt\u00e0 e le sue coste urbane sono caratterizzate da scogliere.\nGeografia antropica.\nGhiaccioni.\nGhiaccioni \u00e8 una zona del quartiere dalla quale si pu\u00f2 raggiungere, attraverso una serie di sentieri Populonia. Prende il suo nome forse dalla parola latina \"iaceo\" che significa \"giacere\"; era un luogo dove i pastori radunavano le bestie per far trascorrere loro la notte (addiaccio). Gli anni novanta del XX secolo hanno visto la trasformazione del toponimo in un'errata interpretazione dello stesso, facendo s\u00ec che la localit\u00e0 venisse rinominata \"Ghiaccioni\", confondendo il reale significato associandolo ad un altro sbagliato ovvero quello del freddo. Da prima questa localit\u00e0 divenne il cosiddetto \"dormitorio della citt\u00e0\" negli anni sessanta-settanta del Novecento; la costruzione fu adibita ai dipendenti dell'Acciaieria Lucchini (allora Italsider), per far s\u00ec che gli operai fossero distaccati dalla realt\u00e0 della fabbrica e visti i nuovi assetti dello Stabilimento Siderurgico che, nel preciso piano di ampliamento imposto dalle direttive nazionali, andava a costruire nuovi impianti in loco a preesistenti quartieri operai. Gli ultimi anni hanno visto la Localit\u00e0 allontanarsi dal principio iniziale e trasformarsi in una zona sempre pi\u00f9 residenziale. La zona comprende la scuola elementare e la chiesa della Madonna di Montenero."}
{"id": "2268812", "revid": "1305772", "url": "https://it.wikipedia.org/wiki?curid=2268812", "title": "When I'm Gone (Simple Plan)", "text": "When I'm Gone \u00e8 il primo singolo estratto dal terzo, eponimo, album dei Simple Plan, pubblicato il 29 ottobre 2007.\nVideo musicale.\nIl video di \"When I'm Gone\" vede la fidanzata del cantante della band Pierre Bouvier che, girando per la citt\u00e0, continua a rivedere l'immagine di Pierre ovunque lei vada, perseguitandola. Verso la fine del video prova a chiamare via cellulare Pierre, che per\u00f2 non risponde alla chiamata, rifiutandola."}
{"id": "2268814", "revid": "22588615", "url": "https://it.wikipedia.org/wiki?curid=2268814", "title": "Hadramaut", "text": ""}
{"id": "2268815", "revid": "110390406", "url": "https://it.wikipedia.org/wiki?curid=2268815", "title": "Paternalismo", "text": "Il paternalismo in senso generale indica l'atteggiamento bonario e benefico di una persona d'autorit\u00e0 che per\u00f2 chiede in cambio, spesso implicitamente, il consenso intorno alla sua persona.\nInteso nel suo significato storico, \u00e8 una forma di governo in cui tutti i provvedimenti in favore della popolazione vengono affidati alla comprensione e alla buona volont\u00e0 del sovrano nei confronti dello stesso popolo. Parte quindi dal presupposto che il sovrano sia in buona fede ed interessato al bene pubblico.\nNella storia politica.\n\u00c8 un termine frequente nel linguaggio storiografico e politico del Settecento e dell'Ottocento. Paternalistiche vennero chiamate infatti le direttive dei sovrani illuminati di questi due secoli miranti a promuovere l'elevazione dello status sociale del popolo; anche la legislazione assistenziale instaurata nel 1860 da Napoleone III rientra in questo ambito.\nVa ricordato infine il sistema di assicurazioni sociali messo in opera in Germania da Otto von Bismarck dopo l'esclusione dal governo della socialdemocrazia.\nIl paternalismo \u00e8 tuttavia in evidente contrasto con i principi della democrazia e del socialismo, che implicano la partecipazione diretta dei cittadini alla politica e dei lavoratori all'economia; per una sua declinazione in senso democratico, Doug Weid ha parlato di \"compassionate conservatism\"."}
{"id": "2268817", "revid": "15756", "url": "https://it.wikipedia.org/wiki?curid=2268817", "title": "Roberto Cavalli (azienda)", "text": "Roberto Cavalli S.p.a \u00e8 un'azienda italiana della moda e del lusso con nuova sede a Milano, fondata negli anni settanta dallo stilista Roberto Cavalli. Conosciuta per lo stile \"glamour\" e per le stampe su pelle e tessuti con motivi animalier ispirati alla natura, produce e distribuisce a livello mondiale capi di alta moda, pr\u00eat-\u00e0-porter e accessori, in particolare borse, occhiali, orologi, scarpe, profumi e gioielli. Opera anche nell'arredamento di alta gamma per immobili e alberghi di lusso.\nDopo essere finita in concordato preventivo, nel novembre 2019 la Roberto Cavalli \u00e8 comprata dal miliardario di Dubai Hussain Sajwani.\nStoria.\nAnni sessanta-settanta.\nRoberto Cavalli muove i primi passi nella moda gi\u00e0 a partire dagli anni sessanta, quando con la sua piccola stamperia di tessuti introduce un'innovativa tecnica di stampa sui capi di maglieria gi\u00e0 confezionati, da cui deriver\u00e0 la tecnica di tintura in capo. Nipote di un esponente dei Macchiaioli e diplomato all\u2019Accademia di Belle Arti di Firenze, il suo interesse per l\u2019uso dei coloranti su seta e lana si inserisce nella tradizione artigiana e pittorica toscana e continua negli anni settanta con un'intensa sperimentazione sui materiali, in particolare sulla pelle.\nNel 1970 lo stilista fa il suo debutto a Parigi con la prima collezione \"Roberto Cavalli\", dove sfilano i patchwork in pelle realizzati con la collaborazione del designer napoletano Mario Valentino. Nel 1972, nella Sala Bianca di Palazzo Pitti a Firenze, allora centro del pr\u00eat-\u00e0-porter, viene presentata per la prima volta in Italia la Collezione Donna \"Roberto Cavalli\", con i patchwork applicati anche ai jeans.\nDai fratelli Herm\u00e8s a Pierre Cardin, da Krizia sino al marchese Emilio Pucci, sono molte le grandi firme interessate al suo lavoro.\nSul finire degli anni settanta, mentre i grandi stilisti italiani si spostano a Milano, Cavalli decide di restare a Firenze, di fatto isolandosi da quella che diventer\u00e0 la capitale della moda italiana per tutto il decennio successivo.\nAnni novanta-duemila.\nAgli inizi degli anni novanta le attivit\u00e0 principali dell'azienda vengono spostate a Milano. La Collezione presentata durante la Settimana della Moda nel 1994 lancia il brand verso il successo internazionale.\nLe nuove collezioni propongono \"la donna Cavalli\": jeans tigrati, abiti stampati, pellicce con ricami e lunghi vestiti ricchi, decorati e molto nudi. L'animalier, che diventa un elemento distintivo del marchio, conquista le celebrit\u00e0. \"I suoi abiti sono le sue stampe\" scriver\u00e0 la direttrice di \"Vogue Italia\" Franca Sozzani.\nDopo la pelle, l'azienda presenta i jeans in denim invecchiati da una speciale lavorazione a getto di sabbia e per prima firma i jeans stretch con filo di lycra.\nNel frattempo nascono le linee di abbigliamento \"Just Cavalli\", \"Angels &amp; Devils\" (oggi \"Roberto Cavalli Junior\") \"Class Cavalli\" e viene inaugurata la prima boutique monomarca \"Roberto Cavalli\" a Venezia nel 1996.\nAlla fine del 2001 il fatturato viene stimato tra i 300-350 miliardi di lire italiane.\nIl brand viene distribuito in oltre 30 paesi e in pochi anni il mercato italiano arriva a pesare per il 35% dei ricavi complessivi, quello europeo per il 25% e quello asiatico per il 20%.\nNel corso del decennio la maison diversifica gli investimenti attraverso partnership e accordi di licenza per la produzione e la distribuzione di nuove linee di accessori. Con il Gruppo Marcolin vengono lanciati gli occhiali da sole e da vista \"Roberto Cavalli\" e \"Just Cavalli\". Nel 2002 le 6 linee di orologi Sector a marchio Cavalli registrano ricavi per 3,9 milioni di euro. Nello stesso anno viene aperto il \"Just Cavalli Club\" di Milano, che con quello di Dubai, interpreta il senso per il lifestyle della maison. Nel 2007 Roberto Cavalli \u00e8 la prima azienda italiana a firmare una linea esclusiva per 200 negozi della catena fast-fashion svedese H&amp;M.\nNel 2010 la casa di moda celebra i 40 anni di attivit\u00e0 e per l'occasione a Parigi sfila una collezione esclusiva con i pezzi pi\u00f9 noti.\nNegli ultimi anni a guida dello stilista, nasce la divisione \"Roberto Cavalli Home\", che viene presentata al Salone del Mobile nel 2012 e vengono siglati nuovi contratti di licenza con OTB Group di Renzo Rosso per \"Just Cavalli\" e Coty Inc. per i profumi \"Roberto Cavalli\" e \"Just Cavalli\".\nIl 2014 si chiude con 210 milioni di euro di ricavi, 12 milioni di perdite, lasciano uno dopo l'altro i vertici dell'azienda (l'amministratore delegato Gianluca Brozzetti, il chief operating officer Carlo di Biagio, anche il figlio di Cavalli, Daniele, il quale si era occupato fino ad allora della collezione uomo) e la decisione del fondatore della casa di moda fiorentina di cedere la propriet\u00e0.\nNuovo corso.\nNel marzo 2015 la direzione creativa \u00e8 affidata allo stilista norvegese Peter Dundas; due mesi pi\u00f9 tardi, in maggio, il fondo Clessidra SGR di Claudio Sposito rileva il 90% del gruppo con i soci di minoranza, ossia L-GAM, Chow Tai Fook Enterprises attraverso la newco, e lo stilista fiorentino. Transazione a 390 milioni di euro, sedici volte l'Ebitda. Presidente diventa Francesco Trapani (vicepresidente di Clessidra dopo essere stato per 25 anni alla guida di Bulgari), amministratore delegato Renato Semerari, ex presidente della multinazionale Coty quotata a New York.\nNel gennaio 2016 scompare prematuramente a soli 60 anni Claudio Sposito, in luglio viene nominato nuovo amministratore delegato del gruppo Gian Giacomo Ferraris, ex manager Versace, che avvia la razionalizzazione della produzione, della logistica e della rete retail nell'ambito del piano di risanamento. La sede centrale viene trasferita da Milano a Osmannoro, decretando il ritorno alle origini toscane dell'azienda, alcune linee di abbigliamento uomo, bambino e intimo vengono riportate in azienda, alla fine del 2016 Trapani lascia. Nel 2016 il fatturato \u00e8 sceso a 155,2 milioni (un calo del 25%) con un Ebitda negativo di 26 milioni e una perdita di 55 milioni.\nNel maggio 2017 Paul Surridge (ex Calvin Klein, Burberry, Jil Sander, Zegna) viene scelto come direttore creativo della maison in seguito all'abbandono di Peter Dundas. Per il rilancio dei marchi, l\u2019azienda si concentra sugli accessori, sul pret-\u00e0-porter donna e sulle collezioni uomo, sono chiusi vari negozi e internazionalizzate molte licenze come l'underwaer e il beachwear. Il trend negativo dei primi due anni del nuovo corso viene invertito, grazie a un aumento delle vendite dirette con i ricavi sostanzialmente stabili (152,4 milioni con un calo dell'1,8% mentre il valore negativo dell'Ebitda si riduce a 7 milioni. Alla presenza del fondatore della casa di moda, il 22 settembre 2017 debutta a Milano Moda Donna la collezione Primavera/Estate 2018 disegnata da Surridge, che per l\u201980% risulta gi\u00e0 venduta in showroom. L'accordo con Damac per la creazione di nuovi complessi chiamati Cavalli Villas in Medio Oriente d\u00e0 ulteriore impulso alla divisione \"home\", in costante crescita.\nMa nel 2018 il previsto pareggio non \u00e8 raggiunto e nel marzo 2019 il fondo Clessidra (diventato nel frattempo di propriet\u00e0 dell'Italmobiliare di Pesenti) decide di ricorrere al concordato preventivo. Negli stessi giorni si dimette Surridge. Nel novembre 2019 il marchio \u00e8 comprato da Vision Investments del miliardario di Dubai, Hussain Sajwani, risultato il miglior offerente. Sajwani, presidente di Damac Properties, opera nel settore immobiliare e gi\u00e0 nel 2018 aveva siglato una partnership con la societ\u00e0 italiana per dare vita al progetto \"Cavalli hotel\" per la realizzazione di cinque hotel in dieci anni. Il primo sar\u00e0 realizzato a Dubai Marina con un finanziamento di 500 milioni.\nMarchi.\nLa galassia dei marchi del gruppo Cavalli comprende:\nDistribuzione.\nLa prima boutique \"Roberto Cavalli\" apre a Venezia nel 1996. Seguono nel 2000 la prima boutique di Milano in via della Spiga, poi Roma e Firenze, dove Cavalli apre nei locali attigui allo storico Caff\u00e8 Giacosa. Oggi il gruppo \u00e8 presente con una rete di 49 punti vendita diretti e 29 franchise nelle principali capitali e vie della moda di tutto il mondo: Milano, Londra, Parigi, New York, Miami, Mosca, San Paolo, Dubai, Hong Kong tra le principali.\nCelebrit\u00e0.\nSin dalle origini il marchio attira il mondo dello spettacolo. Negli anni sessanta le dive del cinema Sophia Loren e Brigitte Bardot frequentano il \"Limbo\", il primo negozio aperto a Saint-Tropez da Roberto Cavalli. In tempi recenti, Shakira e le Spice Girls scelgono Cavalli per i loro rispettivi tour mondiali, mentre Alicia Keys indossa Cavalli nella copertina dell\u2019album The Element of Freedom. Beyonc\u00e9 indossa un vestito giallo disegnato da Cavalli nel video del brano Hold Up contenuto nell'album Lemonade. Indossano Cavalli anche le protagoniste della serie tv Sex and the City. Tra le star della musica che hanno indossato Cavalli in eventi pubblici si possono ricordare Jennifer Lopez, Christina Aguilera, Anggun, Beyonc\u00e9, Lady Gaga, Nicki Minaj, Taylor Swift, Rihanna, Madonna nella musica. Nel mondo dello spettacolo Sharon Stone, Demi Moore, Diane Kruger e Kim Kardashian. Tra gli uomini, Lenny Kravitz, Kanye West e David Beckham. Per Cavalli hanno sfilato molte supermodelle, tra le quali Naomi Campbell, Eva Herzigov\u00e1, Nad\u00e8ge Dubospertus, Heidi Klum e negli ultimi anni Cara Delevingne e Bella Hadid.\nControversie.\nLo stilista fiorentino present\u00f2 nel 2004 una linea di abiti femminili da commercializzarsi nei magazzini Harrods, raffigurante alcune divinit\u00e0 hindu, provocando aspre critiche da parte della comunit\u00e0 induista. Il prodotto fu ritirato dal mercato, con le scuse formali dell'azienda.\nLa scuola di sufismo islamico Maktab Tarighat Oveyssi Shahmaghsou accus\u00f2 Cavalli di avere copiato il loro emblema sacro per la linea d'abiti \"Just Cavalli\", promuovendo una causa all'Ufficio dell'Unione europea per la propriet\u00e0 intellettuale, che il 16 maggio 2014 respinse l'istanza, dichiarando che il marchio di \"Just Cavalli\" e il sacro emblema sufi non presentavano alcuna somiglianza tra loro. Ciononostante, gli studenti della scuola islamica proseguirono con le loro proteste."}
{"id": "2268818", "revid": "1543377", "url": "https://it.wikipedia.org/wiki?curid=2268818", "title": "Municipalit\u00e0 locale di Maphumulo", "text": "Maphumulo \u00e8 una municipalit\u00e0 locale (in inglese Maphumulo Local Municipality) appartenente alla municipalit\u00e0 distrettuale di iLembe della provincia di KwaZulu-Natal in Sudafrica. \nIn base al censimento del 2001 la sua popolazione \u00e8 di 120.644 abitanti.\nLa sede amministrativa e legislativa \u00e8 la citt\u00e0 di Maphumulo e il suo territorio si estende su una superficie di ed \u00e8 suddiviso in 11 circoscrizioni elettorali (\"wards\"). Il suo codice di distretto \u00e8 KZN294.\nGeografia fisica.\nConfini.\nLa municipalit\u00e0 locale di Maphumulo confina a nord con quelle di Umvoti (Umzinyathi) e Nkandla (UThungulu), a est con quelle di Umlalazi (UThungulu) e KwaDukuza, a sud con quella di Ndwedwe e a ovest con quella di Umvoti (Umzinyathi)."}
{"id": "2268829", "revid": "57342", "url": "https://it.wikipedia.org/wiki?curid=2268829", "title": "Premi C\u00e9sar 1999", "text": "La cerimonia di premiazione della 24\u00aa edizione dei Premi C\u00e9sar si \u00e8 svolta il 6 marzo 1999 al Th\u00e9\u00e2tre des Champs-\u00c9lys\u00e9es di Parigi. \u00c8 stata presieduta da Isabelle Huppert e presentata da Antoine de Caunes. \u00c8 stata trasmessa da Canal+.\nIl film che ha ottenuto il maggior numero di candidature (dodici) \u00e8 stato \"Place Vend\u00f4me\" di Nicole Garcia, mentre i film che hanno vinto il maggior numero di premi (tre) sono stati \"La vita sognata degli angeli\" (\"La vie r\u00eav\u00e9e des anges\") di \u00c9rick Zonca, \"Ceux qui m'aiment prendront le train\" di Patrice Ch\u00e9reau e \"La cena dei cretini\" (\"Le d\u00eener de cons\") di Francis Veber.\nVincitori e candidati.\nI vincitori sono indicati in grassetto, a seguire gli altri candidati."}
{"id": "2268832", "revid": "2176804", "url": "https://it.wikipedia.org/wiki?curid=2268832", "title": "Concordato di Worms", "text": "Il concordato di Worms, noto anche come Pactum Calixtinum, fu un patto stipulato a Worms (in Germania) il 23 settembre del 1122 fra il sovrano del Sacro Romano Impero Enrico V di Franconia e il papa Callisto II. L'accordo sanc\u00ec la fine della lotta per le investiture.\nIl concordato.\nCallisto II stabil\u00ec delle precise regole in materia di investiture ecclesiastiche, ponendo quindi fine alla cosiddetta \"lotta per le investiture\", iniziata oltre trent'anni prima tra Gregorio VII e l'imperatore Enrico IV. In base ai termini dell'accordo, l'imperatore rinunciava al diritto di investire i vescovi dell'anello e del bastone pastorale, simboli del loro potere spirituale, riconoscendo solo al Pontefice tale funzione, e concedeva che in tutto l'impero l'elezione dei vescovi fosse celebrata secondo i canoni e che la loro consacrazione fosse libera.\nIl papa, a sua volta, riconosceva all'imperatore il diritto, in Germania, di essere presente alle elezioni episcopali, purch\u00e9 compiute senza simonia n\u00e9 violenza (e anzi come garante del diritto e sostenitore del vescovo metropolitano), e di investire i prescelti dei loro diritti laici (cio\u00e8 i diritti feudali). Inoltre, sempre e soltanto in Germania, l'investitura feudale precedeva quella episcopale. In Italia e in Borgogna, invece, avveniva il contrario: era la consacrazione episcopale a precedere quella feudale, con un intervallo massimo di sei mesi.\nQuesta difformit\u00e0 di regole ebbe come conseguenza che, mentre in Germania gli eventuali contrasti insorti tra l'episcopato e l'imperatore venivano risolti attraverso la mediazione dei vescovi metropoliti e dei loro suffraganei, nei \"regni\" d'Italia e di Borgogna, mancando queste figure intermedie, il rapporto tra l'episcopato e la Santa Sede era diretto, per cui i pontefici potevano intervenire in prima persona in tutti i casi di elezioni contrastate.\nCi\u00f2 significava che dove c'era un regime di \"governo\" imperiale si votava dapprima l'imperatore e viceversa nei luoghi dove vigeva il governo ecclesiastico. Logica conseguenza del concordato di Worms fu la convocazione di un concilio ecumenico. L'ultimo concilio si era svolto tre secoli prima a Costantinopoli; il nuovo si tenne a Roma in Laterano e fu il primo concilio celebrato in Occidente (il nono della storia).\nLe disposizioni del concordato segnarono il riconoscimento dell'autonomia del papato nei confronti del potere imperiale."}
{"id": "2268833", "revid": "131358", "url": "https://it.wikipedia.org/wiki?curid=2268833", "title": "Raul Plassman", "text": ""}
{"id": "2268835", "revid": "439868", "url": "https://it.wikipedia.org/wiki?curid=2268835", "title": "Yuriko", "text": "Yuriko \u00e8 conosciuta soprattutto per il suo lavoro con la compagnia di Martha Graham.\nBiografia.\nNata in California fu mandata in Giappone all'et\u00e0 di 3 anni per vivere con i propri parenti dopo che il padre e due sorelle erano morte e vi rimase fino alla fine della scuola superiore . Fin da piccola fu spronata dalla madre a studiare danza . In Giappone studi\u00f2 \"seiyo buyo\" (danza straniera) per 7 anni. Dal 1941 al 1943 fu internata in un campo di concentramento americano insieme ad altri nippo-americani in Arizona, dove insegn\u00f2 danza. Rilasciata nel 1943, con 100 dollari in tasca e una valigia and\u00f2 a vivere a New York \nInizi\u00f2 a studiare con Marta Graham nel 1944 e lavor\u00f2 nella compagnia della Graham per i successivi cinquant'anni. Danz\u00f2 nella prima produzione del balletto \"Clytemnestra\" e cos\u00ec anche in \"Appalachian Spring\", \"Cave of the Heart\", e \"Dark Meadow\". Ella inoltre ha ricostruito un certo numero di coreografie della Graham.\nOltre al suo impegno nella danza moderna, Yuriko partecip\u00f2 alla prima messa in scena a Broadway del musical The King and I (1951-1954) prendendo parte anche al successivo film. Cre\u00f2 una propria compagnia nel 1967 che rimase attiva sino al 1973. Ball\u00f2 inoltre nei lavori di Halim El-Dabh e Eugene Lester.\nYuriko \u00e8 sposata dal 1946 e ha due figli . Vive a Manhattan.\nPremi.\nNel 1967 fu premiata con il \"Guggenheim Fellowship\" per la coreografia, Nel 1991 vinse il \"Bessie Award\". Nel 2006 le fu data dal conservatorio di Boston una laurea ad honorem."}
{"id": "2268837", "revid": "155634", "url": "https://it.wikipedia.org/wiki?curid=2268837", "title": "Futbol'nyj Klub Dinamo Sankt-Peterburg", "text": "Il Futbol'nyj Klub Dinamo Sankt-Peterburg () \u00e8 stata una squadra di calcio russa con sede a San Pietroburgo.\nNella sua ultima stagione di esistenza ha militato nella PFNL, la seconda divisione del campionato russo.\nLo stadio Petrovskij, che ospitava le partite interne della squadra, ha una capacit\u00e0 di 21 570 spettatori.\nStoria.\nIl club venne fondato nel 1922, e dal 1936 si distinse ai massimi livelli calcistici nell'Unione Sovietica.\nDopo la fine della seconda guerra mondiale la squadra prese parte ininterrottamente fino alla stagione 1953 al massimo livello del campionato sovietico di calcio, quando la squadra, dopo venne sciolta. Dal 1954, infatti, il suo posto venne preso da un'altra societ\u00e0 di Leningrado, il .\nTra i risultati conseguiti da sottolineare il raggiungimento della semifinale della Coppa dell'Unione Sovietica, traguardo tagliato in tre occasioni: nel 1938, nel 1947 e nel 1952.\nRicostituita nel 1960, ritorn\u00f2 a partecipare al campionato sovietico; dopo due stagioni in seconda serie, fu ammesso alla massima serie prendendo il titolo dei concittadini dell'. Dopo appena due stagioni, per\u00f2, retrocesse nella seconda serie; vi rimase fino al 1972, quando retrocesse per la prima volta in terza serie.\nPartecip\u00f2 per tre stagioni consecutive ai play-off promozione, fino a conquistare l'agognato salto di categoria nel 1976. Il nuovo percorso in seconda serie non fu dei migliori: la squadra non riusc\u00ec mai ad inserirsi nella lotta promozione e dopo tre stagioni retrocesse nuovamente in terza serie. Vi rimase fino al 1989, quando, dopo una serie di campionati non brillanti, retrocesse nella neonata Vtoraja Niz\u0161aja Liga, quarta serie del campionato. Nel 1991 cambi\u00f2 nome in Prometej-Dinamo e riusc\u00ec a vincere il Girone 6 di questo campionato: tale vittoria, per\u00f2, coincise con la dissoluzione dell'Unione Sovietica: fu pertanto collocato nella seconda serie del neonato campionato russo di calcio, operando, di fatto, un doppio salto di categoria.\nNel 1992, dopo che la citt\u00e0 aveva cambiato nome in \"San Pietroburgo\", dal vecchio \"Leningrado\", la squadra retrocesse immediatamente in terza serie; l'anno successivo il club and\u00f2 incontro ad una nuova retrocessione, finendo nella neonata Tret'ja Liga, quarta serie del campionato. Nel 1995 torn\u00f2 a chiamarsi Dinamo e ritrov\u00f2 la terza serie, terminando al secondo posto nel girone 4.\nAl termine della stagione 1999 per rinascere nel 2000 come Dinamo-Strojimpul's; dal 2001 torn\u00f2 a chiamarsi Dinamo-San Pietroburgo, tornando al campionato professionista e vincendo immediatamente sia il proprio girone che i play-off, raggiungendo la seconda serie dopo dieci anni di assenza. La nuova avventura dur\u00f2 due annate: a fine 2003 la squadra retrocesse e il club fall\u00ec.\nIl club rinacque nel 2007 sulle ceneri del , con un semplice cambio di denominazione: pertanto la squadra pot\u00e9 ripartire subito dalla terza serie. Nel 2009, dopo appena tre stagioni, la squadra vinse il campionato e torn\u00f2 in seconda serie. Questa ennesima avventura in seconda serie termin\u00f2 immediatamente: col sedicesimo posto il club retrocesse; inoltre il riacquis\u00ec il titolo e la Dinamo disput\u00f2 i campionati dilettanti.\nNel 2013 il vinse il campionato di terza serie e conquist\u00f2 l'accesso alla PFN Ligi; in contemporanea le due societ\u00e0 si fusero, consentendo alla societ\u00e0 un nuovo ritorno in seconda serie. Anche in questo caso l'avventura non fu brillante e alla seconda stagione la squadra fin\u00ec ultima e retrocesse. Con la vittoria del campionato 2016-2017 la squadra torn\u00f2 in PFN Ligi; dopo il sesto posto del 2017-2018, ci fu un nuovo colpo di scena: anzich\u00e9 salire in PFN Ligi il club chiuse, trasferendo il titolo sportivo al "}
{"id": "2268838", "revid": "54253", "url": "https://it.wikipedia.org/wiki?curid=2268838", "title": "Yuriko Kikuchi", "text": ""}
{"id": "2268839", "revid": "228587", "url": "https://it.wikipedia.org/wiki?curid=2268839", "title": "Dinamo San Pietroburgo", "text": ""}
{"id": "2268840", "revid": "1543377", "url": "https://it.wikipedia.org/wiki?curid=2268840", "title": "Municipalit\u00e0 locale di Ndwedwe", "text": "Ndwedwe \u00e8 una municipalit\u00e0 locale (in inglese Ndwedwe Local Municipality) appartenente alla municipalit\u00e0 distrettuale di iLembe della provincia di KwaZulu-Natal in Sudafrica. \nIn base al censimento del 2001 la sua popolazione \u00e8 di 152.495 abitanti.\nLa sede amministrativa e legislativa \u00e8 la citt\u00e0 di Ndwedwe e il suo territorio si estende su una superficie di ed \u00e8 suddiviso in 19 circoscrizioni elettorali (\"wards\"). Il suo codice di distretto \u00e8 KZN293.\nGeografia fisica.\nConfini.\nLa municipalit\u00e0 locale di Ndwedwe confina a nord con quelle di Umvoti (Umzinyathi) e Maphumulo, a est con quella di KwaDukuza, a sud con il municipio metropolitano di Ethekwini e a ovest con quella di uMshwathi (Umgungundlovu)."}
{"id": "2268844", "revid": "4711", "url": "https://it.wikipedia.org/wiki?curid=2268844", "title": "Dynamo San Pietroburgo", "text": ""}
{"id": "2268845", "revid": "131358", "url": "https://it.wikipedia.org/wiki?curid=2268845", "title": "FC Dinamo San Pietroburgo", "text": ""}
{"id": "2268854", "revid": "436907", "url": "https://it.wikipedia.org/wiki?curid=2268854", "title": "Lemonade (Planet Funk)", "text": "Lemonade \u00e8 un singolo del gruppo musicale italiano Planet Funk, pubblicato il 16 gennaio 2009 come primo estratto dal primo album di raccolta \"Planet Funk\".\nDescrizione.\nIl brano \u00e8 stato scritto da Dan Black, Domenico Canu, Sergio Della Monica, Alessandro Neri e Marco Baroni e registrato dai Planet Funk.\nIl brano segna il ritorno di Dan Black come voce del gruppo. Il singolo \u00e8 stato reso disponibile per il download digitale ed \u00e8 entrato nella rotazione radiofonica a partire dal 16 gennaio 2009\nVideo musicale.\nIl videoclip, diretto da Marco Salom, \u00e8 stato trasmesso a partire dal 26 gennaio 2009. Il video \u00e8 ambientato durante una partita di tennis, in cui il vincitore vince una coppa piena di limoni. All'inizio del video \u00e8 possibile sentire alcune note del brano \"Chase the Sun\", primo singolo dei Planet Funk."}
{"id": "2268857", "revid": "486946", "url": "https://it.wikipedia.org/wiki?curid=2268857", "title": "Scuole primarie", "text": ""}
{"id": "2268863", "revid": "1543377", "url": "https://it.wikipedia.org/wiki?curid=2268863", "title": "Municipalit\u00e0 locale di Endumeni", "text": "Endumeni \u00e8 una municipalit\u00e0 locale (in inglese Endumeni Local Municipality) appartenente alla municipalit\u00e0 distrettuale di Umzinyathi della provincia di KwaZulu-Natal in Sudafrica. \nIn base al censimento del 2001 la sua popolazione \u00e8 di 51.102 abitanti.\nLa sede amministrativa e legislativa \u00e8 la citt\u00e0 di Dundee e il suo territorio si estende su una superficie di ed \u00e8 suddiviso in 6 circoscrizioni elettorali (\"wards\"). Il suo codice di distretto \u00e8 KZN241.\nGeografia fisica.\nConfini.\nLa municipalit\u00e0 locale di Endumeni confina a nord e a ovest con quella di Dannhauser (Amajuba), a nord con quella di Emadlangeni (Amajuba), a est con quella di Nquthu, a sud con quelle di Indaka (Uthukela) e Msinga e a ovest con quella di Emnambithi/Ladysmith (Uthukela)."}
{"id": "2268868", "revid": "125997538", "url": "https://it.wikipedia.org/wiki?curid=2268868", "title": "D\u00e9lice Paloma", "text": "D\u00e9lice Paloma \u00e8 un film del 2007 diretto da Nadir Mokn\u00e8che.\nPellicola di produzione algerino-francese, girato in lingua francese dal regista franco-algerino Mokn\u00e8che.\nTrama.\nLa storia di Madame Aldj\u00e9ria, regina dei piccoli traffici ad Algeri, con il suo passato, splendori e sogni, e la sua caduta, sullo sfondo di un Paese visto dall'indipendenza ad oggi. Quando pensa di mettere le mani, per il suo clan, sulle terme di Caracalla di Fouka... be', questo \u00e8 troppo.\nDistribuzione.\nPresentato al 28\u00ba Festival di cinema africano di Verona e al Festival di Cannes."}
{"id": "2268873", "revid": "1543377", "url": "https://it.wikipedia.org/wiki?curid=2268873", "title": "Cloroprene", "text": "Cloroprene \u00e8 il nome comune del composto organico 2-cloro-1,3-butandiene, che ha formula chimica CH2=CCl-CH=CH2 e rientra pertanto nella classe degli alogenuri alchilici. Questo liquido incolore \u00e8 il monomero per la produzione del polimero policloroprene, un tipo di gomma sintetica. Il policloroprene \u00e8 pi\u00f9 conosciuto al pubblico come Neoprene, il nome commerciale datogli dalla DuPont quando lo svilupp\u00f2 per la prima volta utilizzandolo per i DuPont Performance Elastomers.\nProduzione del cloroprene.\nIl cloroprene viene prodotto in tre passaggi dal 1,3-butadiene: (i) clorurazione, (ii) isomerizzazione di parte del prodotto, e (iii) deidroclorurazione del 3,4-dicloro-1-butene.\nIl cloro si addiziona all'1,3-butadiene per fornire una miscela di 3,4-dicloro-1-butene e 2,3-dicloro-2-butene. L'isomero 2,3-cloro viene successivamente isomerizzato al 3,4-cloro e trattato con una base per indurre la deidroclorurazione a 2-cloro-1,3-butadiene. Questa deidroalogenazione comporta la perdita di un atomo di idrogeno in posizione 3 e di un atomo di cloro in posizione 4 formando quindi un doppio legame tra i carboni 3 e 4. Nel 1983 in questo modo sono stati prodotti circa 2 milioni di kg di cloroprene. La principale impurezza nel cloroprene ottenuto per questa via \u00e8 l'1-cloro-1,3-butadiene, che viene solitamente separato per distillazione.\nProcesso dell'acetilene.\nFino agli anni Sessanta, la produzione del cloroprene era dominata dal \"processo dell'acetilene\", che era adattato dalla sintesi del vinilacetilene. In questo processo l'acetilene viene dimerizzato a dare il vinil acetilene che viene successivamente combinato con cloruro d'idrogeno per fornire 3-cloro-1,2-butadiene, che finalmente, in presenza di cloruro rameoso, riarrangia al 2-cloro-1,3-butadiene. La conversione \u00e8 la seguente\nQuesto processo aveva degli svantaggi in quanto prevedeva molta energia ed alti costi. Inoltre, l'intermedio vinil acetilene \u00e8 instabile."}
{"id": "2268874", "revid": "767487", "url": "https://it.wikipedia.org/wiki?curid=2268874", "title": "Stop Me (Planet Funk)", "text": "Stop Me \u00e8 una canzone registrata dal gruppo italiano Planet Funk, estratto come primo singolo discografico dall'album \"The Illogical Consequence\" del 2005. La parte cantata del brano \u00e8 interpretata da John Graham, e il brano \u00e8 stato scritto dallo stesso Graham, Marco Baroni e Alex Neri. I Planet Funk hanno presentato il brano durante la manifestazione estiva \"Festivalbar 2005.\"\nIl video.\nIl video musicale prodotto per \"Stop Me\" \u00e8 stato diretto da Maki Gherzi, montato da Davide Mauti, con la produzione della \"FilmMaster Clip\". Il video \u00e8 stato trasmesso in anteprima nel maggio 2005, ed ha ricevuto una nomination nella categoria \"miglior video di un gruppo\", durante la manifestazione Premio Videoclip Italiano del 2005, Le riprese del video sono state girate in Cina. Il video rappresenta una specie di documentario, reportage sulla pi\u00f9 grande discarica di apparecchiature elettroniche (E-waste) del mondo, sita a Guiyu in Cina, dove vengono mostrate delle riprese di persone che lavorano per lo smantellamento e riciclaggio di materiale tecnologico, in condizioni inadeguate. La storia che parte da un documentario giornalistico, si trasforma subito, in un inseguimento di un essere misterioso, un essere robotico capace di capire le emozioni umane e di capire la realt\u00e0 allucinante del luogo in cui vive e di portare avanti una sua missione. Per la realizzazione di questo robot, gli artisti della Direct 2 Brain hanno realizzato al computer un modello dotato di comportamenti e sembianze apparentemente umane, da farlo apparire una macchina ibrida con ambizioni irraggiungibili. Da qui la scelta di creare un robot con la struttura anatomica antropomorfa, ma con un volto, pur non avendo nulla di riconducibile alla fisionomia umana, esprimesse comunque una sorta di disagio e di malinconia per la consapevolezza del proprio status di diverso. Il complesso lavoro di tracking delle sequenze girate in Cina ha permesso la codifica dei dati necessari al corretto inserimento e compositing degli oggetti 3D all'interno delle scene, simulando le interazioni del robot con l'ambiente circostante.\nFormazione.\nJohn Graham - voce, tastiere\nMarco Baroni - tastiere, sintetizzatori\nAlex Neri - sintetizzatori, campionatore\nDomenico \"GG\" Canu - chitarra\nSergio Della Monica - basso\nLeonardo Martera - batteria\nCuriosit\u00e0.\nIl ritornello della canzone fu utilizzato nel 2005 per pubblicizzare uno spot della Coca Cola."}
{"id": "2268876", "revid": "767487", "url": "https://it.wikipedia.org/wiki?curid=2268876", "title": "Wasserfluh Pass", "text": "Il Wasserfluh \u00e8 un valico che collega il comune di Lichtensteig al comune di Neckertal (frazione Brunnadern) Canton San Gallo, Svizzera, superando un dislivello di 345\u00a0m."}
{"id": "2268877", "revid": "1543377", "url": "https://it.wikipedia.org/wiki?curid=2268877", "title": "Dimitrij Romanovi\u010d Romanov", "text": "Biografia.\nInfanzia.\nIl principe Dimitrij era il secondo figlio del principe Roman Petrovi\u010d e della principessa Praskov'ja Dmitrievna, nata contessa \u0160eremet'eva, e fratello minore del principe Nicola Romanovi\u010d Romanov. Il principe Roman Petrovi\u010d era l'unico figlio del granduca P\u00ebtr Nikolaevi\u010d e della granduchessa Milica, figlio a sua volta del granduca Nikolaj Nikolaevi\u010d Romanov, fondatore della linea dei Romanov detta dei \"Nikolaevi\u010d\". Il principe Dimitrij crebbe ad Antibes -in Francia dopo la Rivoluzione d'Ottobre s'era rifugiata gran parte della famiglia imperiale- in un ambiente domestico che usava ancora il calendario giuliano e parlava parimenti russo e francese Nel 1936 la sua famiglia si sposta in Italia (sua nonna era sorella della regina Elena, ed egli visse per qualche anno al Quirinale: alla caduta della monarchia si trasferirono ad Alessandria d'Egitto, dove andarono esuli Vittorio Emanuele III di Savoia ed Elena.\nPrimo matrimonio.\nIl principe Dimitrij spos\u00f2 Johanna von Kauffmann (1936-1989) a Copenaghen il 21 gennaio 1959 e l'anno successivo si trasfer\u00ec in Danimarca e lavor\u00f2 in varie banche, tra cui la Banca Danske, in cui ebbe alti incarichi fino alla sua pensione in 1993. \nSecondo matrimonio.\nRimasto vedovo nel 1989 Dimitrij si rispos\u00f2 con Dorrit Reventlow (nata nel 1942) a Kostroma il 28 luglio 1993, e fu il primo matrimonio di un Romanov su suolo russo dalla fine della monarchia.\nAttivit\u00e0 dinastica.\nMembro della Associazione della Famiglia Romanov fin dalla sua creazione nel 1979, \u00e8 stato uno dei membri del Consiglio Esecutivo fino alla sua morte avvenuta nel 2016..\nFin dalla pensione il principe si interess\u00f2 di varie di attivit\u00e0 caritatevoli ed attualmente \u00e8 presidente del \"Romanov Fund for Russia\".; era uno dei sette principi Romanov che si incontrarono a Parigi nel giugno 1992 e decisero di creare questa organizzazione per compiere atti di solidariet\u00e0 nella devastata ed affamata Russia post-comunista. Visit\u00f2 la Russia nel luglio 1993 in una missione esplorativa per decidere in che zona i loro sforzi si sarebbero dovuti concentrare. Il principe Dimitrij \u00e8 anche presidente del \"Prince Dimitri Romanov Charity Fund\" che ha fondato nel 2006.\nNel luglio 1998 prese parte ai funerali a San Pietroburgo dello zar Nicola II e della sua famiglia. Nel marzo 2003 fu invitato dal Primo Ministro bulgaro, nonch\u00e9 gi\u00e0 sovrano del paese, Simeone di Bulgaria a prendere parte alle celebrazioni per la liberazione della Bulgaria dal dominio ottomano in seguito all'intervento dell'esercito turco nella guerra Russo-Turca del 1877-1878.\nIl principe Dimitrij e suo fratello il principe Nicola furono incaricati dal presidente Vladimir Putin di convincere la corte reale danese a permettere che i resti dell'imperatrice Marija F\u00ebdorovna, nata Dagmar di Danimarca, morta in esilio nel 1928, venissero sepolti accanto al marito lo zar Alessandro III: la loro azione fu coronata dal successo ed all'inizio del 2006 Dimitrij organizz\u00f2 e prese parte al trasferimento della salma di Marija F\u00ebdorovna da Copenaghen alla Russia nel settembre 2006, assistendo alla tumulazione.\nIl principe Dimitrij parlava correntemente russo, francese, inglese, danese ed italiano.\nIl principe Dimitrij \u00e8 stato insignito del danese Ordine del Dannebrog, e dei montenegrini Ordine di San Pietro di Cettigne ed Ordine del Principe Danilo I. Ha ricevuto inoltre decorazioni dai governi di Bulgaria e Russia, in onore dei 300 anni dalla fondazione di San Pietroburgo."}
{"id": "2268884", "revid": "327653", "url": "https://it.wikipedia.org/wiki?curid=2268884", "title": "Ernst Renan", "text": ""}
{"id": "2268886", "revid": "767487", "url": "https://it.wikipedia.org/wiki?curid=2268886", "title": "Battle of the Souls", "text": "Battle of the Souls \u00e8 un film del 2007 diretto dal regista ugandese Matt Bish. Il film ha parrtecipato al 28\u00ba Festival di Cinema Africano di Verona.\nTrama.\nRyan, un giovane reporter, perde ragazza e lavoro in un giorno solo. Una sera al bar, mentre beve con gli amici di una volta, si imbatte in una valigetta piena di denaro, appartenente a un misterioso personaggio della malavita. L'avidit\u00e0 e il conflitto per entrare in possesso dei soldi corrode l'amicizia. Depresso e in una posizione vulnerabile, Ryan accetta di unirsi all'organizzazione criminale. Senza saperlo, si trova a far parte di un culto che pratica sacrifici umani in cambio di salute e bellezza."}
{"id": "2268891", "revid": "610351", "url": "https://it.wikipedia.org/wiki?curid=2268891", "title": "Campionati italiani invernali di nuoto 2006", "text": "I Campionati italiani invernali di nuoto 2006 si sono svolti a Livorno tra il 14 e il 16 dicembre 2006."}
{"id": "2268896", "revid": "767487", "url": "https://it.wikipedia.org/wiki?curid=2268896", "title": "You're the One - Una Historia de Entonces", "text": "You're the One - Una Historia de Entonces \u00e8 un film del 2000 diretto da Jos\u00e9 Luis Garci."}
{"id": "2268901", "revid": "610351", "url": "https://it.wikipedia.org/wiki?curid=2268901", "title": "Campionati italiani estivi di nuoto 2006", "text": "I Campionati italiani estivi di nuoto 2006 si sono svolti a Pesaro tra il 9 e il 13 agosto 2006."}
{"id": "2268903", "revid": "123713525", "url": "https://it.wikipedia.org/wiki?curid=2268903", "title": "Charles-Maurice Le Tellier", "text": "Fu pari di Francia.\nBiografia.\nCharles-Maurice Le Tellier era figlio del cancelliere Michel Le Tellier e fratello di Fran\u00e7ois Michel Le Tellier de Louvois, ambedue ministri di Luigi XIV. Destinato in tenera et\u00e0 ad accedere al sacerdozio, studi\u00f2 teologia, ottenendo il dottorato alla Sorbona; fu ordinato sacerdote nel 1666.\nA soli nove anni di et\u00e0 divenne secondo abate commendatario dell'abbazia di Daoulas, in Bretagna. Nel 1666 rimise l'abbazia nelle mani del re. Dal 1668 fu abate commendatario di Saint-\u00c9tienne de Caen, arcivescovo titolare di Nazianzo e coadiutore dell'Arcidiocesi di Reims.\nNel 1671 divenne arcivescovo di Reims, succedendo al suo consacrante, il cardinale Antonio Barberini.\nMor\u00ec nel 1710 e fu sepolto nel vecchio Cimitero di Saint-Gervais, vicino al padre; con la chiusura del cimitero, la salma fu spostata all'interno della Chiesa dei Santi Gervasio e Protasio.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "2268904", "revid": "610351", "url": "https://it.wikipedia.org/wiki?curid=2268904", "title": "Campionati italiani primaverili di nuoto 2006", "text": "I Campionati italiani primaverili di nuoto 2006 si sono svolti a Riccione tra il 25 e il 29 marzo 2006."}
{"id": "2268905", "revid": "125696120", "url": "https://it.wikipedia.org/wiki?curid=2268905", "title": "La principessa + il guerriero", "text": "La principessa + il guerriero (\"Der Krieger und die Kaiserin\") \u00e8 un film del 2000 diretto da Tom Tykwer.\nTrama.\nL'ex soldato Bodo salva la vita dell'infermiera Sissi, ferita in un incidente che lui stesso ha indirettamente causato, ma scompare subito dopo che la donna \u00e8 stata portata in ospedale. Poich\u00e9 Sissi, che lavora e vive in un ospedale psichiatrico, non riesce pi\u00f9 a dimenticare il suo salvatore, si mette alla ricerca di lui ritrovandolo: Bodo per\u00f2, che vive con suo fratello, la respinge. Solo dopo una fallita rapina in banca, in cui Bodo perde il fratello e i suoi complici, i due si ritrovano per fuggire dalla vita precedente e iniziare un futuro insieme."}
{"id": "2268908", "revid": "438678", "url": "https://it.wikipedia.org/wiki?curid=2268908", "title": "Millennium Mambo", "text": "Millennium Mambo () \u00e8 un film di Hou Hsiao-hsien del 2001.\nTrama.\nTaipei, 2001. Vicky, una ragazza taiwanese, vive una burrascosa convivenza con Hao-Hao, un ragazzo conosciuto in una discoteca. Il rapporto tra i due ragazzi si distingue per i frequenti litigi, per la gelosia di lui e per gli eccessi di una vita basata su grandi bevute e un uso continuo di stupefacenti. Hao-Hao \u00e8 un nullafacente ed \u00e8 allergico al lavoro: ogni tanto torna da suo padre a prendere dei soldi, ed una volta gli ruba anche un prezioso orologio, finendo nei guai con la polizia.\nVicky inizia a lavorare come ragazza immagine in un locale, e conosce Jack, un maturo proprietario di un caf\u00e9 che diventa una sorta di angelo custode per la ragazza, sempre pronto ad accoglierla e ad assisterla dopo le crisi di gelosia del fidanzato. Ma i due ragazzi, seppure diversi caratterialmente, sono legati da un profondo malessere ed un insostenibile senso di vuoto che caratterizza le loro giornate; solo Vicky tenter\u00e0 di uscire dallo squallore delle loro vite, fuggendo lontano da Hao-Hao.\nProduzione.\nIl film \u00e8 caratterizzato da lunghi piani sequenza, musiche techno, scene a rallentatore ed il regista ricorre in pi\u00f9 occasioni al flashback.\nDistribuzione.\nLa \"premi\u00e8re\" del film avvenne il 19 maggio 2001 in occasione del Festival di Cannes. In Italia, la pellicola venne distribuita a partire dal 5 luglio 2002 dall'Istituto Luce.\nAccoglienza.\nIncassi.\nNel primo fine settimana di proiezione in Taiwan, \"Millennium Mambo\" incass\u00f2 dollari. Nel resto del mondo i ricavi arrivarono a $.\nCritica.\n\"Millennium Mambo\" \u00e8 stato accolto positivamente da parte della critica specializzata. Sull'aggregatore di recensioni Rotten Tomatoes, la pellicola ha ricevuto un tasso di approvazione pari all'81% riguardante 32 recensioni, con un voto medio di 7,1/10; su Metacritic ha un punteggio di 73 su 100 basato su 12 recensioni, indicando delle \"recensioni generalmente favorevoli\".\nLaura, Luisa e Morando Morandini de \"Il Morandini\" assegnarono tre stelle su cinque al film: \u00abAccompagnato da una voce over, l'azione \u00e8 raccontata nel 2010 il che aggiunge un tanto di enigmatico a un film gi\u00e0 criptico per s\u00e9 stesso, ellittico eppur affascinante\u00bb. Il critico cinematografico Pino Farinotti diede alla pellicola quattro stelle, elogiando le capacit\u00e0 del regista di raccontare la giovent\u00f9 taiwanese e soffermandosi sulla \u00abpassione raggelante con cui guarda alle nuove generazioni\u00bb."}
{"id": "2268910", "revid": "287204", "url": "https://it.wikipedia.org/wiki?curid=2268910", "title": "Diego L\u00f3pez Pacheco Cabrera y Bobadilla", "text": "Biografia.\nGiovent\u00f9.\nL\u00f3pez Pacheco nacque in una delle famiglie pi\u00f9 aristocratiche di Spagna. Ricevette un'educazione presso l'Universit\u00e0 di Salamanca, dove divenne rettore. Si fece un nome come letterato e come uomo d'armi. Serv\u00ec l'esercito nei Tercios (fanteria spagnola), dove raggiunse il grado di colonnello.\nVicer\u00e9 della Nuova Spagna.\nIl 22 gennaio 1640, L\u00f3pez Pacheco fu nominato vicer\u00e9 da re Filippo IV di Spagna. Giunse a Veracruz il 24 giugno dello stesso anno, insieme a Juan de Palafox y Mendoza, vescovo di Puebla. Il vescovo era stato nominato visitador generale, col compito di procedere contro i due precedenti vicer\u00e9, Rodrigo Pacheco y Osorio e Lope D\u00edez de Armend\u00e1riz.\nL\u00f3pez Pacheco fu bloccato alcuni mesi presso il porto dalle festivit\u00e0 che celebravano il suo arrivo. Fece l'entrata solenne a Citt\u00e0 del Messico il 28 agosto. Divenne subito popolare, nonostante l'introduzione di nuove tasse e tributi.\nMentre si trovava ancora a Veracruz, fu informato dell'urgente necessit\u00e0 di rinforzare l'Armada de Barlovento, che pattugliava la costa contro le incursioni dei corsari. Si prese subito carico del problema, rinforzando sei navi da guerra, ed ordinando la costruzione di altre, ottenendone alcune da Cartagena e da L'Avana. Ordin\u00f2 la costruzione di cannoni e la produzione di munizioni, polvere da sparo ed altra attrezzatura.\nNel 1641 Luis Cetin de Canas, governatore di Sinaloa, sollecit\u00f2 ed ottenne l'approvazione del vicer\u00e9 per una spedizione volta alla colonizzazione della California con missionari gesuiti, che non si rivel\u00f2 un successo. Sempre durante il governo di L\u00f3pez Pacheco, vi fu un cambiamento nelle chiese della colonia; la maggior parte di loro divennero di propriet\u00e0 del clero secolare, piuttosto che dei frati regolari.\nRivoluzione in Portogallo.\nL'anno seguente (1642) scoppi\u00f2 un'insurrezione in Portogallo, ed il duca di Braganza, primo cugino del vicer\u00e9, re Giovanni IV. Questo naturalmente cre\u00f2 dubbi sulla lealt\u00e0 del vicer\u00e9. Per eliminare i sospetti, L\u00f3pez Pacheco ordin\u00f2 che tutti i portoghesi della Nuova Spagna fossero registrati, in modo da controllarne i movimenti, le propriet\u00e0 e le attivit\u00e0. Nonostante questo il dubbio rimase.\nIl visitador generale, il vescovo Palafox y Mendoza, gi\u00e0 coinvolto nei procedimenti contro i precedenti vicer\u00e9, ruppe i legami con Pacheco nel 1642, accusandolo di essere complice del Portogallo. Si tratt\u00f2 probabilmente di un ordine della corona (il vescovo Palafox dichiar\u00f2 di aver ricevuto ordini, anche se non li mostr\u00f2 mai). Il vescovo giunse nella capitale in segreto, e nella notte tra il 9 ed il 10 giugno si incontr\u00f2 con l'Audiencia parlando dei propri sospetti. Ordin\u00f2 alle guardie di circondare il palazzo del vicer\u00e9. Il mattino seguente L\u00f3pez Pacheco fu informato del fatto che il vescovo era stato nominato arcivescovo e nuovo vicer\u00e9.\nL\u00f3pez Pacheco fu trasferito presso il convento di Churubusco come prigioniero, e pochi giorni dopo trasferito a San Mart\u00edn Texmelucan. Le sue propriet\u00e0 furono confiscate e vendute in un'asta pubblica.\nVicer\u00e9 di Navarra.\nPochi mesi dopo torn\u00f2 in Spagna dove, dopo un breve processo, fu giudicato innocente. Il re gli restitu\u00ec parte dei soldi confiscati, offrendogli di nuovo il posto di vicer\u00e9, ma L\u00f3pez Pacheco scelse di non tornare in Messico. Il re lo nomin\u00f2 nel 1649, vicer\u00e9 di Navarra."}
{"id": "2268911", "revid": "767487", "url": "https://it.wikipedia.org/wiki?curid=2268911", "title": "Catastrofi d'amore", "text": "Catastrofi d'amore \u00e8 un film di Andreas Dresen del 2002."}
{"id": "2268912", "revid": "1543377", "url": "https://it.wikipedia.org/wiki?curid=2268912", "title": "Tup (citt\u00e0)", "text": " \nTup (in chirghiso: \u0422\u04af\u043f) \u00e8 una citt\u00e0 in Kirghizistan, capoluogo dell'omonimo distretto.\nL'insediamento \u00e8 un nodo stradale situato nell'angolo nord orientale del lago Ysyk-K\u00f6l, ed \u00e8 attraversato dall'autostrada A362 (che conduce al Kazakistan tramite la valle di Karkara) e A363 (che porta ad Anan'evo, verso ovest, e a Karakol, verso sud)."}
{"id": "2268920", "revid": "438678", "url": "https://it.wikipedia.org/wiki?curid=2268920", "title": "Luci lontane (film 2003)", "text": "Luci lontane (\"Lichter\") \u00e8 un film del 2003 diretto da Hans-Christian Schmid."}
{"id": "2268922", "revid": "115486513", "url": "https://it.wikipedia.org/wiki?curid=2268922", "title": "Igor' Zacharovi\u010d Bondarevskij", "text": "Biografia.\nVenne nominato Grande maestro nel 1950, quando il titolo fu ufficialmente istituito dalla FIDE. Nel 1954 ottenne il titolo di Arbitro Internazionale e nel 1961 di Grande Maestro nel gioco per corrispondenza. Dal 1960 divenne l'allenatore di Boris Spasskij nella sua ascesa verso il titolo mondiale, conquistato nel 1969 col match contro Tigran Petrosjan\nPrincipali risultati.\nIn seguito partecip\u00f2 solo a tornei locali o di squadra, dedicandosi prevalentemente al gioco per corrispondenza e alle ricerche teoriche. Dal 1960 fu il secondo di Boris Spasskij nella sua vittoriosa scalata al titolo mondiale. Era economista di professione. Anche la moglie, Valentina Kozlovskaja, \u00e8 una forte giocatrice di scacchi."}
{"id": "2268923", "revid": "438678", "url": "https://it.wikipedia.org/wiki?curid=2268923", "title": "Il miracolo di Berna", "text": "Il miracolo di Berna (\"Das Wunder von Bern\") \u00e8 un film di S\u00f6nke Wortmann del 2003.\nTrama.\nVista dagli occhi di Matthias, un bambino che incontra il suo idolo, il calciatore della nazionale tedesca Helmut Rahn, si ripercorre la vittoria della Germania Ovest ai mondiali del 1954 contro l'Ungheria nella finale disputata a Berna il 4 luglio 1954.\nMatthias, figlio di un reduce, ex prigioniero di guerra, vive una realt\u00e0 familiare e sociale difficile nella Germania della ricostruzione. Il rapporto con il padre, che dopo 12 anni di prigionia fatica a riadattarsi alla vita civile, \u00e8 improntato ad un rigore che egli fatica sempre di pi\u00f9 a sopportare, fino al punto di tentare di scappare di casa, trovando l'unica gioia nella passione per il calcio, cimentandosi in partitelle quotidiane con gli amici.\nL'inizio dei campionati mondiali coincide con la ripresa del rapporto col genitore ed i due, il giorno della finale, partono alla volta di Berna per seguire l'incontro ma, a causa di un guasto alla macchina, ritardano l'arrivo e Matthias riesce ad entrare nello stadio solo a pochi minuti dalla fine della partita ma in tempo per vedere il gol della vittoria, segnato dal suo idolo che incontrer\u00e0 in treno durante il viaggio di ritorno."}
{"id": "2268924", "revid": "174925", "url": "https://it.wikipedia.org/wiki?curid=2268924", "title": "Regno di Khotan", "text": "Il Regno di Khotan (in lingua khotanese: Hvatana K\u1e63\u012bra) fu un antico Stato buddhista che si trovava lungo la Via della seta, sulla diramazione che costeggiava il confine meridionale del deserto di Taklamakan, nel bacino del Tarim. Attualmente l'area corrispondente all'antico Regno di Khotan si trova nella regione autonoma cinese dello Xinjiang.\nLa storia di questo regno inizia con alcune trib\u00f9 di Saci (o Yuezhi), un popolo indoeuropeo, che, attestatesi almeno a partire dal VII secolo a.C. tra le oasi situate al confine meridionale del bacino del Tarim, a cavallo della nostra Era si costituirono in regno adottando la religione buddhista. Schiacciato tra l'influenza politica e culturale dell'Impero Kushan ad Occidente e, soprattutto, dell'Impero cinese ad Oriente, il Regno di Khotan sub\u00ec il dominio tibetano dalla fine dell'VIII secolo alla met\u00e0 del IX, venendo conquistato agli inizi dell'XI secolo da una dinastia turca musulmana che ne cancell\u00f2 definitivamente le tradizioni linguistiche, culturali e religiose.\nLa capitale.\nLa capitale del regno era l'antica citt\u00e0 oggi conosciuta con il suo nome cinese \u548c\u7530 (Hotan o H\u00e9ti\u00e1n), anche se, a partire dalla dinastia Han sino alla dinastia Tang, fu nota sempre in cinese con il nome di \u4e8e\u7ab4 (Y\u00fati\u00e1n).\nIl suo nome in lingua khotanese (o cotanese) era invece Hvatana (sanscrito \"Gausta\u1e43\" o \"Gaustana\", pracrito \"Kustana\", tibetano \"\u1e24u-then\").\nKhotan (\"Khotana\") \u00e8 il nome con cui viene normalmente indicata la capitale, e il suo regno, nelle opere di ricerca storica e proviene dalla lingua kharo\u1e63\u1e6dh\u012b.\nEretta in un'ampia oasi di 1.600\u00a0km\u00b2, Khotan era ricca di colture di gelso che le consentivano di produrre ed esportare tessuti e tappeti in seta; gli altri prodotti principali della citt\u00e0 erano le famose giade di nefrite e il vasellame.\nI resti degli insediamenti antichi, sepolti da uno strato di sabbia che ha favorito la conservazione di un ricco patrimonio di pitture e affreschi, sculture in legno e terracotta e manoscritti in lingue diverse, sono stati riscoperti da Aurel Stein (1862-1943) nel 1902 e successivamente oggetto di imponenti campagne di scavo da parte di missioni inglesi, francesi, tedesche, russe e giapponesi.\nLa cultura e la diffusione del Buddhismo.\nConosciamo la cultura khotanese solo grazie alle scoperte archeologiche realizzate agli inizi del XX secolo. Le spedizioni occidentali e giapponesi hanno portato alla luce numerosi documenti (databili tra il V e il X secolo) scritti nella lingua di Khotan, una lingua medio-iranica orientale che appartiene quindi, insieme alle altre lingue iraniche (persiano antico, sogdiano, avestico, partico, etc.), al ceppo linguistico indo-iranico delle lingue indoeuropee. I documenti khotanesi utilizzano una scrittura indiana di tipo \"Br\u0101hm\u012b\" ma in una versione centroasiatica.\nUn racconto tradizionale, riportato nel testo tibetano dell'VIII secolo (conservato nel \"Tanjur\", ma di probabile origine khotanese) \"Li yul lung bstan pa\" (La profezia del paese di Li), indica che l'introduzione del buddhismo a Kothan sia avvenuta intorno all'83 a.C., data verosimile perch\u00e9 \u00e8 attestata la diffusione di questa religione nell'Asia centrale intorno al I secolo a.C..\nTra il I e il III secolo d.C. il regno divenne uno dei centri principali del buddhismo grazie all'influenza Ku\u1e63\u0101\u1e47a, diffondendo progressivamente il buddhismo Mah\u0101y\u0101na. In tale affiliazione Khotan si differenziava dal Regno Kucha, un regno situato al confine opposto del deserto che fu invece legato per lungo tempo alla scuola buddhista Sarv\u0101stiv\u0101da.\nSecondo il \"F\u00f3gu\u00f3 j\u00ec\" (\u4f5b\u570b\u8a18, T.D. 2085), redatto dal pellegrino buddhista cinese F\u01cexi\u01cen (\u6cd5\u8ce2, 340-418) che soggiorn\u00f2 a Kothan per tre mesi nel 401, la citt\u00e0 possedeva quattordici monasteri buddhisti principali e molti altri pi\u00f9 piccoli. Questa testimonianza verr\u00e0 confermata da un altro importante pellegrino cinese, Xu\u00e1nz\u00e0ng (\u7384\u5958, 602-664), che vi soggiorn\u00f2 per sette mesi nel 644 sulla via del ritorno verso la Cina, riportando i suoi resoconti nel \"D\u00e0 t\u00e1ng x\u012by\u00f9 j\u00ec\" (\u5927\u5510\u897f\u57df\u8a18, T.D. 2087.51.867-947).\nGli scambi culturali avvenivano in molte lingue straniere, tra cui il cinese, il sanscrito, il pracrito, il tibetano oltre, ovviamente, lo stesso khotanese.\nKhotan fu il primo luogo al di fuori della Cina dove ebbe inizio la bachicoltura. La storia, riportata nelle parti finali dello stesso \"D\u00e0 t\u00e1ng x\u012by\u00f9 j\u00ec\", ma anche in altre fonti (anche se con differenti versioni) nonch\u00e9 illustrata nelle pitture portate alla luce dagli archeologi, narra di una principessa cinese, di nome Lushi (da cui il monastero buddhista denominato Lushi e visitato dallo stesso Xu\u00e1nz\u00e0ng), che port\u00f2 le uova del baco da seta nell'acconciatura quando fu inviata in sposa al sovrano di Khotan. Ci\u00f2 avveniva probabilmente nella prima met\u00e0 del I secolo d.C..\nMissionari e traduttori khotanesi nel Canone buddhista cinese.\nDiversi monaci buddhisti khotanesi furono missionari in Cina dove operarono anche come traduttori dal sanscrito o dal khotanese al cinese. Tra questi:\nStoria.\nIl testo tibetano \"Li yul lung bstan pa\" fa risalire la fondazione della citt\u00e0 di Khotan al momento in cui Kushtana, ritenuto il figlio dell'imperatore buddhista indiano Ashoka, si stabil\u00ec nella regione agli inizi del 349 a.C. o pi\u00f9 precisamente 234 anni dopo la morte del Buddha Shakyamuni.\n\u00c8 tuttavia probabile la presenza di insediamenti precedenti nell'area in quanto il popolo indoeuropeo dei Saci, conosciuto anche con il nome cinese Yu\u00e8zh\u012b (\u6708\u652f, il popolo della Luna, meglio noto in seguito con il nome di una delle sue cinque trib\u00f9, i Ku\u1e63\u0101\u1e47) era attivo nel commercio delle famose giade di nefrite da questa regione verso la Cina gi\u00e0 da alcuni secoli.\nLe principali conoscenze del Regno di Khotan le dobbiamo tuttavia alle cronache cinesi.\nSecondo il capitolo 96A dello \"H\u00e0nsh\u016b\" (\u6f22\u66f8, \"Libro degli Han anteriori\"), che si occupa del periodo compreso tra il 125 a.C. e il 23 d.C., Yutian (o Khotan) contava 3.300 famiglie, 19.300 individui e 2.400 persone abili alle armi.\nLa citt\u00e0 sub\u00ec manifestamente una rapida crescita quando la Cina apr\u00ec le Vie della seta all'Occidente, in quanto la popolazione risulta pi\u00f9 che quadruplicata nel periodo degli \"Han posteriori\". La voce su Khotan dello \"H\u00f2uh\u00e0nsh\u016b\" (\u540e\u6c49\u4e66, \"Libro degli Han posteriori\") recita infatti:\nL'opera tibetana \"Li yul lung bstan pa\" afferma inoltre che un re di Khotan aiut\u00f2 il famoso imperatore di Kushan Kanishka nella conquista dell'importante citt\u00e0 di Saketa nell'India centrale. Se ci\u00f2 risponde a verit\u00e0, e se \u00e8 corretta la datazione moderna dell'inizio dell'era di Kanishka (127 d.C.), tali avvenimenti dovevano svolgersi all'incirca in quell'epoca, subito prima che Bang Yong riaffermasse l'influenza cinese sulla regione.\nCos\u00ec il testo tibetano:\nLa fine del Regno di Khotan.\nDopo aver subito l'occupazione tibetana dal 790 alla met\u00e0 del IX secolo, il regno pass\u00f2 sotto il controllo musulmano della dinastia turca islamizzata del Khanato kara-khanide o (qarakhanide) nella prima decade dell'XI secolo; Marco Polo lo visit\u00f2 tra il 1271 e il 1275 e not\u00f2 che gli abitanti erano \"tutti seguaci di Maometto\".\nNel suo \"Registro delle lingue dei Turchi\" (\"D\u012bw\u0101n lugh\u0101t al-Turk\") l'erudito turco dell'XI secolo Mam\u016bd al-K\u0101shgar\u012b ha inserito un passo che descrive la conquista musulmana di Khotan:"}
{"id": "2268927", "revid": "438678", "url": "https://it.wikipedia.org/wiki?curid=2268927", "title": "La sorgente del fiume", "text": "La sorgente del fiume \u00e8 un film del 2004 diretto da Theodoros Angelopoulos.\nTrama.\nGrecia, anni trenta / anni quaranta.\nNel golfo di Salonicco, sulla sponda del fiume Vedar, giungono da Odessa centinaia di profughi sfuggiti all\u2019Armata rossa. Siamo nel 1919. In testa al gruppo, il capo villaggio con la moglie, il figlio e una bambina orfana, la piccola Eleni. Si stabiliscono accanto al fiume e vivono con umilt\u00e0 e dignit\u00e0 in pace. \nAnni dopo, Eleni partorisce di nascosto dalla comunit\u00e0 due gemelli, avuti da Nikos, il ragazzo con il quale \u00e8 cresciuta come una sorella. I due sono molto innamorati, ma per salvare le apparenze i gemelli vengono dati in adozione, mentre Eleni, secondo costume della comunit\u00e0, \u00e8 costretta a sposare il capo del villaggio, che l\u2019ha cresciuta come una figlia.\nLa ragazza per\u00f2 fugge con Nikos, l\u2019amato, proprio nel giorno del matrimonio.\nI due sono costretti a nascondersi, e a vivere da nomadi, rasentando la miseria, ma sono innamorati e felici. Nikos \u00e8 un bravo suonatore di fisarmonica e conosce alcuni musicisti con i quali si esibir\u00e0 per racimolare qualche soldo. I due ragazzi decidono di riprendersi i figli, e tornare nella casa familiare. Non solo hanno problemi a farsi accettare dalla comunit\u00e0, ma il fiume esonda, portando tutti ad emigrare altrove. La guerra incombe: Nikos emigrer\u00e0 in America, Eleni sar\u00e0 arrestata e vedr\u00e0 i cadaveri di entrambi i figli, soldati di due opposte fazioni.\nCollegamenti esterni.\ncinema d'ascolto, saggio critico sul cinema greco. Mariangela Ungaro"}
{"id": "2268928", "revid": "767487", "url": "https://it.wikipedia.org/wiki?curid=2268928", "title": "La storia vera della signora dalle camelie", "text": "La storia vera della signora dalle camelie \u00e8 un film del 1981 diretto da Mauro Bolognini, con Isabelle Huppert e Gian Maria Volont\u00e9.\nLa vicenda del film \u00e8 ispirata al romanzo \"La signora delle camelie\" (1848) di Alexandre Dumas figlio.\nTrama.\nAlphonsine Plessis, una ragazza di provincia \u00e8 avviata dal padre alla prostituzione in giovane et\u00e0. Arriva a Parigi con un unico obiettivo: sentirsi parte della ricca borghesia cittadina. Per ottenere il suo scopo sfrutta la sua unica ricchezza: la bellezza del suo corpo. Prima \u00e8 amante di un giovane conte e poi accompagnatrice di un anziano e ricchissimo gentiluomo che vede in lei le sembianze di sua figlia deceduta. Divenuta moglie del conte De Perregaux, la giovane sar\u00e0 una donna libera e riverita dall'alta societ\u00e0 parigina con il nome di Marie Duplessis, fino alla sua tragica morte per tisi.\nCritica.\nPaolo Mereghetti ha scritto del film: \u00abBolognini e lo sceneggiatore Medioli non si ispirano al romanzo e al dramma di Dumas figlio... trasforma l'eroina in una donna senza scrupoli... La pedanteria scenografica non basta a giustificare una rilettura molto meno provocatoria che nelle intenzioni.\u00bb"}
{"id": "2268930", "revid": "110157", "url": "https://it.wikipedia.org/wiki?curid=2268930", "title": "SugarCRM Public License", "text": "La SugarCRM Public License (SPL) \u00e8 una licenza applicata a SugarCRM Community Edition, una versione open source del software SugarCRM distribuito dalla SugarCRM Inc..\nNonostante sia basata sulla Mozilla Public License (MPL) e sulla Attribution Assurance License (AAL), questa licenza non \u00e8 stata approvata n\u00e9 dalla Free Software Foundation come licenza per software libero, n\u00e9 dalla Open Source Initiative (OSI) come licenza open source.\nA partire dal luglio 2007, la licenza \u00e8 stata abbandonata dalla SugarCRM in favore delle licenze di software libero GNU GPL v3."}
{"id": "2268940", "revid": "254059", "url": "https://it.wikipedia.org/wiki?curid=2268940", "title": "Challant (famiglia)", "text": " \nGli Challant (pron. fr. : ) furono una famiglia nobiliare valdostana, apparsa nel XII secolo e che godette di un grande potere durante il Medioevo e il Rinascimento, periodo durante il quale hanno governato gran parte della Valle d'Aosta per conto dei Savoia.\nStoria.\nSecondo quando riportato negli archivi di Torino, la famiglia Challant apparve per la prima volta a partire dall'XI secolo ad Aosta dove ottenne da Umberto Biancamano, fondatore della casa di Savoia, il governo del \"comitatus augustano\" (contea di Aosta) per suo conto, concedendo alla famiglia quindi il titolo di visconte di Aosta.\nIl nome \"Challant\" viene per\u00f2 usato per la prima volta da Bosone II, nipote di Bosone I, dopo avere ricevuto dai Savoia il castello di Villa e la Signoria di Challant, nell'odierna Val d'Ayas.\nSi considera generalmente capostipite della famiglia Bosone I, citato in un documento del 1100 come Visconte di Aosta, titolo come abbiamo visto riservato all'amministratore della Contea di Aosta per conto dei Savoia.\nNel corso della storia i membri della famiglia Challant hanno dato origine a diversi rami cadetti (Challant-Aymavilles, Challant-Ch\u00e2tillon, Challant-Cly, Challant-Ussel e Saint-Marcel, Challant-F\u00e9nis, Challant-Varey in Francia) e hanno occupato in Valle d'Aosta diverse cariche di rilievo sia temporali che spirituali. Nel corso dei secoli, la famiglia ottenne delle riconferme del proprio potere sotto i domini di Tommaso I e Amedeo IV, raggiungendo il picco del potere attorno agli ultimi anni del Duecento.\nEbalo I di Challant, pur rimanendo fedele ai Savoia, rinunci\u00f2 ufficialmente alla reggenza della viscontea di Aosta e questa torn\u00f2 ai Savoia in cambio delle terre di Montjovet che gli Challant ottennero quindi in feudo e che trasmisero nei secoli alla propria famiglia.\nLa famiglia si estinse nel 1804 con la morte di Filippo Maurizio (n.1724), ultimo discendente maschio di Casa Challant. Nel 1802, infatti, era morto a soli 7 anni Giulio Giacinto, pronipote di Filippo Maurizio, sepolto nella cappella dell\u2019antica chiesa di Ch\u00e2tillon. Nel 1837 mor\u00ec Teresa, ultima donna della famiglia, e con lei fin\u00ec ufficialmente la dinastia degli Challant.\nIl motto degli Challant, come riportato nel castello di Issogne, \u00e8 \"Tout est et n'est rien\", ovvero \"tutto \u00e8, e non \u00e8 niente\", a significare l'effimero senso della vita.\nVisconti di Aosta.\nI membri della famiglia che ebbero il titolo di \"Visconti di Aosta\" furono:\nSignori di Cly.\nI membri della famiglia che ebbero il titolo di \"Signori di Cly\" furono:\nSignori di Ussel.\nI membri della famiglia che ebbero il titolo di \"Signori di Ussel\" furono:\nSignori di F\u00e9nis.\nI membri della famiglia che ebbero il titolo di \"Signori di F\u00e9nis\" furono:\nSignori di Varey.\nMembri della famiglia che ebbero il titolo di \"Signori di Varey\" e altri esponenti importanti del ramo furono:\nBaroni di Ch\u00e2tillon.\nI membri della famiglia che ebbero il titolo di Baroni di \"Ch\u00e2tillon\" furono:\nSignori di Verr\u00e8s e Graines.\nI membri della famiglia che ebbero il titolo di \"Signori di Verr\u00e8s e Graines\" furono:\nSignori di Aymavilles e Conti di Challant.\nI membri della famiglia che ebbero il titolo di \"Signori di Aymavilles e Conti di Challant\" furono:\nNel 1837 mor\u00ec Teresa, ultima donna della famiglia, e con lei finisce la dinastia degli Challant."}
{"id": "2268943", "revid": "113761274", "url": "https://it.wikipedia.org/wiki?curid=2268943", "title": "Francesca Cheyenne", "text": "Biografia.\nDopo aver conseguito il diploma in maturit\u00e0 classica, si laurea nel 1998 in lettere moderne presso la facolt\u00e0 di Lettere e Filosofia di Padova con una tesi dal titolo \"L'archetipo del femminile nella drammaturgia di Frank Wedekind\".\nDal 1995 lavora come autrice, conduttrice ed inviata presso il canale musicale Match Music, intraprendendo collaborazioni con altri network televisivi, tra cui Rai 2, dove conduce il programma \"My Compilation\", Rai 3 e Odeon TV, sempre in qualit\u00e0 di autrice e conduttrice. \nNel 2004 \u00e8 coautrice e interprete della pi\u00e9ce teatrale \"Cyrano, se vi pare\", di e con Massimo Fini, per la regia di Eduardo Fiorillo. Dell'anno successivo \u00e8 la pubblicazione dell'omonimo libro firmato insieme a Massimo Fini e Eduardo Fiorillo.\nDal 2005 \u00e8 speaker per il network radiofonico nazionale RTL 102.5, dove conduce la trasmissione \"Onorevole Dj\" dal luned\u00ec al venerd\u00ec dalle 23:00 alle 1:00. Dal 2007 \u00e8 giornalista pubblicista."}
{"id": "2268944", "revid": "287204", "url": "https://it.wikipedia.org/wiki?curid=2268944", "title": "Sofia di Spagna", "text": ""}
{"id": "2268950", "revid": "1543377", "url": "https://it.wikipedia.org/wiki?curid=2268950", "title": "Ulysses (singolo)", "text": "Ulysess \u00e8 il primo singolo dell'album \"\" della band indie-rock scozzese Franz Ferdinand del 2009.\nIl singolo.\nIl brano \u00e8 uscito come singolo promotore dell'album del 2009, il 19 gennaio dello stesso anno. Il pezzo era gi\u00e0 stato presentato nel 2007 al \"Hey You Get Off My Pavement Festival\" in Glasgow. Ha ricevuto il primo airplay in novembre/dicembre 2008, prima di debuttare come download digitale in USA e Canada e poi in Europa, sulla piattaforma digitale iTunes.\nLa cover del singolo fa parte di una serie di foto che la band ha scattato nel corso dei suoi viaggi, che rappresentano scene di (falso) omicidio ai danni dei componenti della band. Sulla cover di Ulysses \u00e8 rappresentato il componente Alex Kapranos morto sulla strada di Brooklyn."}
{"id": "2268951", "revid": "216401", "url": "https://it.wikipedia.org/wiki?curid=2268951", "title": "Hallam FC", "text": ""}
{"id": "2268952", "revid": "119991", "url": "https://it.wikipedia.org/wiki?curid=2268952", "title": "Stazione meteorologica di Napoli Centro", "text": ""}
{"id": "2268953", "revid": "76963", "url": "https://it.wikipedia.org/wiki?curid=2268953", "title": "Fiona Allen", "text": "\u00c8 apparsa in molte sit-com televisive, tra cui \"Smack The pony\" (di cui \u00e8 anche autrice insieme a Doon Mackichan e Sally Phillips), \"Goodness Gracious Me\" e \"All star comedy show\" ma anche in shows drammatici come \"Dalziel and Pascoe\" e \"Coronation Street\". Recentemente \u00e8 apparsa in un episodio di una serie tv per teenager, chiamata \"Skins\"."}
{"id": "2268954", "revid": "87128", "url": "https://it.wikipedia.org/wiki?curid=2268954", "title": "Acciai inox", "text": ""}
{"id": "2268963", "revid": "15431", "url": "https://it.wikipedia.org/wiki?curid=2268963", "title": "ADIF", "text": ""}
{"id": "2268965", "revid": "76963", "url": "https://it.wikipedia.org/wiki?curid=2268965", "title": "Doon Mackichan", "text": "Tra le sue numerose apparizioni televisive, sicuramente la pi\u00f9 nota \u00e8 nella sit-com umoristica (di cui \u00e8 anche coautrice), \"Smack the Pony\". \u00c8 sposata con l'attore Anthony Barclay ed ha tre figli."}
{"id": "2268973", "revid": "1318658", "url": "https://it.wikipedia.org/wiki?curid=2268973", "title": "Marcello Barlocco", "text": "Biografia.\nFiglio di un rinomato farmacista carcarese, la sua vita e la sua figura sono avvolte quasi nella leggenda, talch\u00e9 a volte viene a rendersi alquanto difficile districare il vero dall'immaginario. Fin da giovanissimo Barlocco mostra una personalit\u00e0 insofferente e ribelle. I familiari lo vorrebbero farmacista, nonostante il suo diniego, e comunque proveranno a farlo diventare marinaio, onde farsi le ossa e diventare cos\u00ec, secondo la loro idea, un \"vero uomo\". Ma la vita di mare e il rapporto con la brutalit\u00e0 dei marinai gli risulta ostico e insostenibile. Proprio in questo periodo inizia a prendere la marijuana, a quanto racconta per mano di una prostituta con la quale ebbe contatti in uno dei suoi scali portuali. Ritorna comunque a frequentare l'universit\u00e0, laureandosi in farmacia, anche se i suoi interessi restano comunque altri, la letteratura soprattutto, come necessit\u00e0, e il desiderio di rendersi indipendente. \nNel 1950, con il libro \"I racconti del Babbuino\", proposto al \"Premio Viareggio\", ottiene un discreto successo di critica. Il suo stile e il suo modo di scrivere non rispecchiavano comunque il comun denominatore della societ\u00e0 letteraria di allora e la sua tendenza omologante neorealista, rivolta all'impegno politico e a temi della Resistenza. Anche se il suo difficile inquadramento in schemi predefiniti gli consentono solo un ruolo marginale nell'ambito della letteratura di allora, Barlocco collabora comunque a diversi giornali e riviste, pubblicando tra il 1952 e il 1954 \"Per chi danza l'orso viola\", \"Veronica, i gaspi e Monsignore\" e un saggio sulla \"Interpretazione dei dati di laboratorio nella pratica medica\". Scrive inoltre in questo periodo una serie di testi teatrali che hanno un qualche successo, di cui alcuni verranno portati in scena da Carmelo Bene (vedi Tre atti unici). \nNel 1958 Barlocco viene arrestato per presunto traffico di stupefacenti e internato in seguito nel manicomio criminale di \"Reggio Emilia\". Dopo pochi mesi dal suo internamento, un quotidiano riporta la notizia della sua morte, poi smentita da un errore di battitura che lo dava per \"deceduto\" invece che \"detenuto\" nel manicomio criminale. Nel 1961 Barlocco presenta un memoriale alla magistratura denunciando di essere stato sottoposto a pesanti sevizie nel manicomio di Reggio Emilia. L'esperienza carceraria segner\u00e0 irreversibilmente la sua vita futura fino alla sua morte avvenuta il 12 novembre 1969\nLa sua esperienza isolata, burrascosa e anticonformista, port\u00f2 alcuni a considerarlo come un nuovo Dino Campana o Fran\u00e7ois Villon. Altri critici e studiosi hanno fatto raffronti con Edgar Allan Poe o forse un po' impropriamente con Franz Kafka.\nCarmelo Bene, che interpret\u00f2 alcuni suoi testi per teatro, lo ricorda nelle sue due \"autobiografie\" (\"Vita di Carmelo Bene\" e \"Sono apparso alla Madonna\") come un \"folle straordinario\"..."}
{"id": "2268975", "revid": "124514310", "url": "https://it.wikipedia.org/wiki?curid=2268975", "title": "Vitalij Fridzon", "text": ""}
{"id": "2268977", "revid": "4711", "url": "https://it.wikipedia.org/wiki?curid=2268977", "title": "Vitaly Fridzon", "text": ""}
{"id": "2268982", "revid": "12582", "url": "https://it.wikipedia.org/wiki?curid=2268982", "title": "Storia della Sardegna dei Giudicati", "text": ""}
{"id": "2268988", "revid": "287204", "url": "https://it.wikipedia.org/wiki?curid=2268988", "title": "Dolly Golden", "text": "Biografia.\nDopo il conseguimento del diploma, ha ottenuto la laurea in commercio internazionale. Ha iniziato la sua carriera nella pornografia prestandosi come modella fotografica dilettante.\nHa ricevuto il premio come miglior Starlet europea a Bruxelles nel 1997. \u00c8 apparsa in produzioni pornografiche in Germania, Italia, Paesi Bassi, Spagna e Stati Uniti d'America, dove i media hanno manifestato molto interesse. \u00c8 anche apparsa in diverse trasmissioni televisive.\nMolti articoli nella stampa specializzata per adulti sono stati scritti su di lei. Appassionata di danza, si \u00e8 esibita in spettacoli erotici in numerose discoteche francesi, eseguendo anche un duetto \"pom-pom girl\" con Laure Sainclair. \u00c8 apparsa anche in diversi videoclip musicali.\n\u00c8 stata madrina del salone Hot Video di Parigi, tenutosi nel febbraio del 2000. \u00c8 stata nominata circa 50 volte in varie cerimonie di premiazioni svoltesi in tutto il mondo, tra cui a Berlino, Milano, Barcellona, Las Vegas. A Cannes, nel 1999, ha vinto il premio Hot d'Or come migliore attrice europea - per il ruolo nel film \"Croupe du Monde 98\". Nel 2000 ha vinto un altro Hot d'Or, stavolta, come migliore attrice francese per l'interpretazione nel film \"Les Tontons Tringleurs\".\nNel 2000, assieme al suo compagno Marc Barrow, anch'egli pornostar, ha prodotto e diretto il suo primo film per una societ\u00e0 americana. Ora la Golden non appare pi\u00f9 in film per adulti, ma si dedica alle pubbliche relazioni per la Dorcel Films."}
{"id": "2268993", "revid": "663330", "url": "https://it.wikipedia.org/wiki?curid=2268993", "title": "Sally Phillips", "text": "Biografia.\nNasce a Hong Kong, dove i suoi genitori si trovavano in quanto suo padre, Tim, era organizzatore di importanti tornei tennistici internazionali. \u00c8 apparsa frequentemente in numerosi show televisivi, ma \u00e8 sicuramente nota soprattutto per la sua partecipazione alla sit-com umoristica \"Smack the Pony\", di cui \u00e8 anche coautrice.\nNel 2003 \u00e8 stata inserita dal \"The Observer\" tra le 50 migliori attrici umoristiche britanniche.\nSally fu scelta per interpretare il ruolo di Bridget Jones, per il film \"Il diario di Bridget Jones\" ma, in un secondo momento, le fu preferita l'attrice americana Ren\u00e9e Zellweger e a lei fu affidato il personaggio di Shazzer.\nLa Phillips \u00e8 inoltre ricordata per il ruolo di Tilly nella sit-com britannica Miranda.\nVita privata.\n\u00c8 laureata al New College di Oxford in italiano; \u00e8 sposata dal 2003 con Andrew Bermejo e ha tre figli.\nDoppiatrici italiane.\nNelle versioni in italiano delle opere in cui ha recitato, Sally Phillips \u00e8 stata doppiata da:"}
{"id": "2269005", "revid": "484362", "url": "https://it.wikipedia.org/wiki?curid=2269005", "title": "One drop", "text": "One drop \u00e8 un termine riferito ad uno stile di batteria usato nel reggae dove il rullante e la grancassa battono solo nel terzo movimento su un ritmo di 4/4. In altri stili di batteria in \"backbeat\", queste due componenti possono essere suonate sul primo e il terzo movimento, ma quando il primo battito non \u00e8 accompagnato, ci si riferisce al one drop.\nIl termine \"One drop\" (\"una caduta\" o \"una goccia\") si riferisce semplicemente al modo di suonare la grancassa, ed \u00e8 il ritmo generalmente pi\u00f9 diffuso nella musica reggae classica. Nel complesso, il one drop viene effettuato quando il primo movimento sui 4/4 non viene suonato, il basso elettrico entra nel secondo, la grancassa (e il rim click) viene suonata sul terzo, e la chitarra stabilisce il ritmo in levare.\nQuesto stile di batteria domin\u00f2 la musica reggae nella prima met\u00e0 degli anni settanta, per poi essere alternato o soppiantato da nuovi ritmi come il Rockers o lo Steppers, emersi durante la seconda met\u00e0 della decade.\nNon \u00e8 chiaro chi invent\u00f2 lo stile one drop, ma venne certamente reso popolare da Carlton Barrett il quale fu prima il batterista originario della house band di Lee \"Scratch\" Perry ovverosia gli Upsetters e poi entr\u00f2 a fare parte del gruppo musicale dei Bob Marley &amp; The Wailers. Non a caso un brano di Bob Marley, contenuto nel disco \"Survival\" (1979), \u00e8 intitolato proprio \"One Drop\"."}
{"id": "2269008", "revid": "123358346", "url": "https://it.wikipedia.org/wiki?curid=2269008", "title": "Caff\u00e8 turco", "text": "Prende il nome di caff\u00e8 turco una tipologia di preparazione del caff\u00e8 diffusa in Turchia, nella penisola balcanica e nel Caucaso.\nPreparazione.\nIl \"Caff\u00e8 turco\" si prepara facendo bollire dell'acqua a cui \u00e8 stato aggiunto il caff\u00e8 macinato ed eventualmente dello zucchero in un particolare bricco dalla forma allungata ('cezve' in Turchia e area balcanica - solitamente almeno rivestito in ottone, \"briki - \u03bc\u03c0\u03c1\u03af\u03ba\u03b9\" in Grecia). Quando l'acqua bolle, si toglie dal fuoco e si versa nella tazzina. A seconda delle varie tradizioni e localit\u00e0, possono essere aggiunte alcune spezie (opzionali) come il cardamomo.\nIl caff\u00e8 cos\u00ec preparato assume una consistenza densa e necessita di qualche minuto di decantazione per far depositare il sedimento sul fondo delle tazzine. Questo stesso sedimento assume forme particolari; queste vengono interpretate nella pratica mantica tipicamente turca (o delle zone influenzate dai turchi, come i Balcani) della lettura dei fondi di caff\u00e8, la caffeomanzia.\nTradizione.\nIn occasione dei matrimoni tradizionali, la sposa \u00e8 tenuta a preparare alla madre dello sposo la sua migliore tazza di caff\u00e8, in presenza del futuro sposo. A quest'ultimo viene servita una tazzina che contiene anche del sale, che egli deve assaporare senza mostrare esitazione.\nOra questa bevanda ha anche il suo primo museo, dove i visitatori possono apprendere come prepararla nella maniera pi\u00f9 corretta possibile ottenendo anche un attestato. L'istituzione \u00e8 stata creata presso il Museo delle arti turche e islamiche di Istanbul.\nPaesi di maggior diffusione.\nIl caff\u00e8 turco \u00e8 diffuso in buona parte dei paesi del medio oriente, della penisola balcanica e del mondo arabo.\nIn alcuni di questi paesi \u00e8 noto proprio come \"caff\u00e8 turco\", mentre in altri viene chiamato semplicemente \"caff\u00e8\" o viene associato alla nazione in questione (\"caff\u00e8 greco\", \"armeno\", \"caff\u00e8 bosniaco\")."}
{"id": "2269017", "revid": "729019", "url": "https://it.wikipedia.org/wiki?curid=2269017", "title": "Gilles Delaigue", "text": "Biografia.\nTre quarti centro cresciuto al Vienne, ebbe il suo periodo migliore nel quadriennio dal 1970 al 1974, in cui milit\u00f2 nel Tolone e raggiunse la finale di campionato a Bordeaux contro il B\u00e9ziers; nel 1973 disput\u00f2 due incontri internazionali per la , nel corso dei \"test\" autunnali di quell'anno, contro e, successivamente, .\nPassato poi al Lione e poi al Grenoble, sempre con intervalli al Vienne, chiuse la carriera negli anni ottanta a Le Creusot, prima di tornare definitivamente a Tolone dove gestisce attualmente un albergo di famiglia e una palestra.\nSuo figlio, Yannick detto Yann, ha intrapreso anch'egli la carriera rugbistica da professionista e ha militato per 11 anni nella Nazionale francese come mediano d'apertura."}
{"id": "2269021", "revid": "599013", "url": "https://it.wikipedia.org/wiki?curid=2269021", "title": "Debbie Armstrong", "text": "Biografia.\nStagioni 1983-1984.\nSpecialista dello slalom gigante e originaria di Seattle, Debbie Armstrong in Coppa del Mondo ottenne il suo primo piazzamento di rilievo l'8 dicembre 1982 sulle nevi francesi di Val-d'Is\u00e8re, piazzandosi 11\u00aa in combinata, e il suo unico podio di carriera l'8 gennaio 1984 a Puy-Saint-Vincent, sempre in Francia, giungendo terza in supergigante alle spalle della canadese Laurie Graham e della svizzera Michela Figini.\nUn mese dopo venne convocata per i XIV Giochi olimpici invernali di , in Jugoslavia (ora Bosnia ed Erzegovina), dove si aggiudic\u00f2 la medaglia d'oro nello slalom gigante e si classific\u00f2 21\u00aa nella discesa libera.\nStagioni 1985-1988.\nNel 1985 partecip\u00f2 ai Mondiali di Bormio, in Italia, classificandosi 4\u00aa nello slalom gigante. Due anni dopo fu al cancelletto di partenza anche per l'edizione iridata di Crans-Montana, in Svizzera, dove chiuse 13\u00aa nella discesa libera e 6\u00aa nel supergigante.\nAi XV Giochi olimpici invernali di , sua ultima presenza olimpica, fu 18\u00aa nel supergigante e 13\u00aa nello slalom gigante. Ottenne l'ultimo piazzamento della sua attivit\u00e0 agonistica il 7 marzo 1988 ad Aspen, negli Stati Uniti, con il 15\u00ba posto nello slalom gigante valido per la Coppa del Mondo."}
{"id": "2269023", "revid": "122255470", "url": "https://it.wikipedia.org/wiki?curid=2269023", "title": "Silesaurus opolensis", "text": "Il silesauro (Silesaurus opolensis) \u00e8 un rettile estinto, appartenente agli arcosauri. Visse nel Triassico superiore (Carnico, circa 220 milioni di anni fa) e i suoi resti sono stati ritrovati in Polonia. \u00c8 considerato uno stretto parente dei dinosauri.\nDescrizione.\nIl corpo di questo animale, lungo circa 2,5 metri, era snello e leggero. Le zampe erano allungate, in particolare quelle posteriori, il che fa pensare che l'animale potesse essere semi-bipede. Il cranio era piuttosto piccolo e munito di denti piccoli e conici, dal margine seghettato. La punta della mandibola era sprovvista di denti, e alcuni paleontologi ritengono che potesse essere presente un becco corneo. Il collo, cos\u00ec come la coda, era allungato.\nClassificazione.\nMolti scienziati ritengono che questo animale fosse troppo primitivo per poter essere incluso nei dinosauri: molte caratteristiche tipiche del gruppo sono assenti in questo animale, come le epifisi vertebrali e la cresta deltopettorale. Sono presenti per\u00f2 altre caratteristiche dinosauriane, riguardanti in particolare le ossa delle zampe posteriori e la regione del bacino. In ogni caso, il silesauro \u00e8 stato ascritto al gruppo dei dinosauromorfi, comprendente anche altri arcosauri di piccola taglia, come \"Dromomeron\", \"Lagerpeton\" e \"Marasuchus\". Altri scienziati hanno ipotizzato che questo animale fosse un primitivo rappresentante dei dinosauri ornitischi, o addirittura un anello di congiunzione tra i dinosauri sauropodomorfi e gli ornitischi.\nStile di vita.\nConosciuto per una ventina di scheletri fossili ben conservati, questo animale \u00e8 uno dei dinosauriformi meglio rappresentati. Le caratteristiche dello scheletro lo denotano come un animale leggero e veloce, ben adatto alla corsa grazie alla quale poteva sfuggire ai predatori, come il rauisuco \"Teratosaurus\". Probabilmente le lunghe zampe posteriori garantivano al silesauro di poter esercitare la locomozione bipede in caso di necessit\u00e0. La dentatura del silesauro \u00e8 tipica di un animale erbivoro, e la parte anteriore del muso, priva di denti, potrebbe essere stata ricoperta da un becco corneo tagliente per strappare la vegetazione."}
{"id": "2269024", "revid": "767487", "url": "https://it.wikipedia.org/wiki?curid=2269024", "title": "Zoot Woman", "text": "Zoot Woman \u00e8 un gruppo di musica elettronica formato dai musicisti britannici Stuart Price, Adam Blake e Johnny Blake.\nLa formazione del gruppo include, nelle esibizioni live, la musicista anglo-canadese Jasmin O'Meara (basso, voce, synth).\nPrice e Blake lavorano insieme anche al progetto \"Paper Faces\" con il quale hanno remixato vari brani di artisti come Madonna, Scissor Sisters, Felix da Housecat e brani del loro stesso gruppo Zoot Woman"}
{"id": "2269031", "revid": "111895600", "url": "https://it.wikipedia.org/wiki?curid=2269031", "title": "Pegorile", "text": "Il Pegorile \u00e8 un fiume di risorgiva della provincia di Treviso.\nNasce presso Ponzano Veneto e gi\u00e0 poco dopo accoglie da sinistra le acque del torrente Giavera. Prosegue il suo corso verso sud e, poco prima di Treviso si immette nel Botteniga.\nSul suo corso si trovavano un tempo mulini e segherie e, sino alla met\u00e0 dell'Ottocento, il fiume rappresentava una via d'acqua usata in particolare per il trasporto del legname. Vi si trovano tuttora due piccole centrali idroelettriche con una potenza efficiente di 11,09 e 6,17 kW rispettivamente.\nVi \u00e8 concessa la pesca sportiva."}
{"id": "2269034", "revid": "124253305", "url": "https://it.wikipedia.org/wiki?curid=2269034", "title": "Gran Premio d'Australia 2009", "text": "Il Gran Premio d'Australia 2009 \u00e8 stata la prima prova della stagione 2009 del Campionato mondiale di Formula 1. Si \u00e8 corso il 29 marzo 2009 sul circuito di Albert Park di Melbourne ed \u00e8 stata vinta da Jenson Button su Brawn GP-Mercedes, al suo secondo successo nel mondiale. Button ha preceduto sul traguardo il suo compagno di squadra Rubens Barrichello e Jarno Trulli su Toyota.\nLewis Hamilton, che inizialmente era stato classificato terzo ai danni proprio del pilota italiano, \u00e8 stato successivamente squalificato dalla FIA, sulla base di un comportamento giudicato antisportivo. Il fatto \u00e8 stato scoperto dall'analisi delle registrazioni radio tra il pilota anglocaraibico della McLaren e il muretto, dal quale sarebbe partito l'ordine di rallentare per lasciarsi superare da Trulli sotto regime di safety car, cosa vietata dal regolamento.\nLa gara ha visto l'esordio della scuderia Brawn GP (ex Honda) e del pilota svizzero S\u00e9bastien Buemi su Toro Rosso (primo elvetico in F1 dopo Jean-Denis D\u00e9l\u00e9traz al Gran Premio d'Europa 1995).\nVigilia.\nAlla vigilia Bernie Ecclestone svela la volont\u00e0, poi rientrata, di McLaren e Renault di boicottare il gran premio inaugurale, stante il mancato pagamento delle somme di danaro, a loro dire, dovute dal patto della Concordia.\nLa Red Bull Racing annuncia la volont\u00e0 di proporre reclamo contro alcune scuderie che avrebbero un diffusore posteriore considerato illegale, qualora non ne venisse contestata la irregolarit\u00e0 da parte dei commissari.\nIl 26 marzo i commissari rigettano il ricorso (supportato anche da Ferrari, Renault e BMW) contro Toyota, Williams e Brawn GP. Si preannunciano cos\u00ec i ricorsi alla FIA in merito ai risultati del gran premio che di fatto sono \"sub judice\".\nIn aggiunta, la gara inizia anzich\u00e9 alle 14:00-15:00 locali (le 4:00 - le 5.00 in Italia, sempre con l'ora solare) alle 17:00 locali (le 7:00 italiane con l'ora solare, le 8:00 con l'ora legale).\nProve.\nNella prima sessione del venerd\u00ec, si \u00e8 avuta questa situazione:\nNella seconda sessione del venerd\u00ec, si \u00e8 avuta questa situazione:\nNella sessione del sabato mattina, si \u00e8 avuta questa situazione:\nQualifiche.\nNella sessione di qualificazione, si \u00e8 avuta questa situazione:\nGara.\nAl via Button parte molto bene mentre Rubens Barrichello, scattato malissimo, tocca Mark Webber alla prima curva coinvolgendo Nick Heidfeld, Adrian Sutil (che rientreranno ai box per riparare i danni) e Heikki Kovalainen (che si dovr\u00e0 ritirare). Al termine del primo giro Button comanda su Sebastian Vettel, Felipe Massa, Robert Kubica e Kimi R\u00e4ikk\u00f6nen. Intanto Button prende il largo e Lewis Hamilton, partito 18\u00ba, recupera posizioni.\nAl 9\u00ba giro i due ferraristi si trovano in difficolt\u00e0 con le gomme morbide e R\u00e4ikk\u00f6nen viene superato sia da Rosberg che da Barrichello, prima di rientrare per il primo stop. Il giro seguente tocca a Massa ed Hamilton, poi a Kubica, tutti partiti con la mescola morbida. Rosberg sale al terzo posto ma gi\u00e0 staccato di 30\u201d dalla vetta, dove Button controlla Vettel a 4\u201d. Al 16\u00ba giro si fermano Vettel e Nico Rosberg, il quale per\u00f2 perde secondi preziosi a causa di un problema all'anteriore e all'uscita viene superato da R\u00e4ikk\u00f6nen. Mentre si fermano gli altri, Kazuki Nakajima va a sbattere su un muretto alla curva Whiteford e un giro dopo entra in pista la safety car: anche Button fa il suo stop e rimane al comando, seguito da Vettel, Massa, Kubica, R\u00e4ikk\u00f6nen e Rosberg. Barrichello ha sostituito l\u2019ala anteriore, danneggiata nei contatti con Webber e Raikkonen, scendendo al decimo posto.\nAlla ripartenza Piquet Jr. va in testacoda alla prima curva, provando ad attaccare Rosberg; il tedesco perde tre posizioni a favore del rimontante Jarno Trulli, di Barrichello e Buemi. Al 31\u00ba giro Massa inaugura la seconda tornata di stop. Al 38\u00ba ultimo stop programmato per Kubica e Raikkonen. Cinque giri dopo per\u00f2 il finlandese va a muro ed e\u2019 costretto a fermarsi nuovamente. A dodici giri alla fine si ferma Vettel per montare gomme morbide, un giro dopo \u00e8 la volta di Button, la cui sosta \u00e8 lenta ma che riesce a rimanere leader di misura. In questi giri si fermano tutti gli altri mentre Massa \u00e8 costretto al ritiro per un problema allo sterzo. Ora Kubica \u00e8 l\u2019unico dei primi con gomme dure ed \u00e8 a soli 4\u201d dalla vetta. Dietro Rosberg \u00e8 quarto ma inizia a perdere posizioni a sei giri dalla fine causa il degrado delle gomme e viene passato da Barrichello e da chi segue.\nA tre giri dalla fine Robert Kubica cerca di sorpassare Vettel, che per\u00f2 non cede pur anche lui in difficolt\u00e0 con le gomme e i due si toccano: il polacco si ritira immediatamente mentre il tedesco prosegue per un giro senza la ruota anteriore sinistra. In seguito all'incidente la vettura di sicurezza rientra in pista, per uscirne nel corso dell'ultimo giro: le posizioni rimangono immutate fino al traguardo, tagliato dai piloti ancora in regime di safety car e cos\u00ec Jenson Button vince la gara davanti al compagno di squadra Rubens Barrichello e a Jarno Trulli, prima vittoria per l'inglese dal Gran Premio d'Ungheria 2006. S\u00e9bastien Buemi \u00e8 il primo svizzero a punti dopo Marc Surer al Gran Premio d'Italia 1985, mentre per la Toyota \u00e8 il primo giro veloce da motorista dal Gran Premio del Belgio 2005.\nRisultati.\nI risultati del GP sono stati i seguenti:\nDecisioni della FIA.\nAl termine della gara, Jarno Trulli \u00e8 stato penalizzato di 25 secondi per aver sorpassato in regime di bandiere gialle. \u00c8 stato poi riammesso al terzo posto della classifica finale del Gran Premio dopo l'esclusione di Lewis Hamilton per comportamento antisportivo.\nIl 29 aprile, la FIA, in merito alla vicenda Hamilton-Trulli, decide di squalificare per tre gran premi la McLaren. La pena per\u00f2 \u00e8 con la condizionale, quindi verr\u00e0 applicata solo se dovessero emergere altre prove aggravanti o la scuderia dovesse essere protagonista di altre scorrettezze nei successivi 12 mesi.\nSebastian Vettel viene invece penalizzato di 10 posizioni sulla griglia di partenza del prossimo Gran Premio della Malesia per la collisione con Robert Kubica."}
{"id": "2269040", "revid": "1305772", "url": "https://it.wikipedia.org/wiki?curid=2269040", "title": "No You Girls", "text": "No You Girls \u00e8 un singolo del gruppo musicale indie-rock scozzese Franz Ferdinand pubblicato il 6 aprile 2009 come secondo estratto dall'album \"\".\nInformazioni singolo.\nIl singolo \u00e8 uscito il 6 aprile 2009, mentre la premi\u00e8re del video \u00e8 avvenuta il 13 marzo 2009, giorno in cui la band si \u00e8 esibita in una performance del pezzo al \"Comic Rilief\", evento benefico organizzato per le vittime degli incendi australiani. Questa esibizione ha portato il singolo ad ottenere grande visibilit\u00e0, arrivando alla 27sima posizione nella classifica inglese, ancor prima dell'uscita ufficiale.\nSi tratta di un brano indie-rock alternativo, differente dal precedente singolo che era di impronta pi\u00f9 dance, genere sperimentato dal gruppo nell'album di provenienza.\nIl singolo include le versioni remix a cura di Vince Clarke, Noze e John Disco. Il brano ha ricevuto interesse mondiale dopo essere stato usato come colonna sonora dello spot americano dell iPod Apple."}
{"id": "2269041", "revid": "767487", "url": "https://it.wikipedia.org/wiki?curid=2269041", "title": "Lagerpeton chanarensis", "text": "Il lagerpeton (Lagerpeton chanarensis) \u00e8 un rettile estinto appartenente agli arcosauri. Visse nel Triassico medio (circa 230 milioni di anni fa) e i suoi resti sono stati ritrovati in Argentina. \u00c8 considerato molto vicino all'origine dei dinosauri.\nDescrizione.\nLungo circa 70 centimetri, questo animale era dotato di un corpo molto snello e leggero. Le zampe posteriori erano notevolmente allungate e dotate di una tibia molto sviluppata, caratteristica che si riscontra negli animali corridori. I resti fossili sono molto scarsi e includono principalmente le zampe posteriori e il bacino, ma hanno ugualmente permesso agli scienziati di capire che il lagerpeton era un animale bipede e specializzato nella corsa. L'aspetto, in sostanza, non doveva essere molto diverso da quello dei primitivi dinosauri saurischi come \"Coelophysis\".\nClassificazione.\nDescritto per la prima volta da Alfred Sherwood Romer nel 1971, il lagerpeton \u00e8 stato subito riconosciuto come un piccolo arcosauro molto evoluto, probabilmente assai simile all'antenato dei dinosauri. Le caratteristiche delle zampe posteriori, per\u00f2, mostrano che questo animale si stava specializzando in una direzione diversa da quella dei primi dinosauri e di forme come \"Marasuchus\". Come quest'ultimo, il lagerpeton era un animale digitigrado, ma presentava un maggior grado di riduzione della lunghezza delle dita: il primo e il quinto dito, infatti, erano meno della met\u00e0 del terzo dito, quello centrale. In \"Marasuchus\" e nei primi dinosauri (come \"Herrerasaurus\" ed \"Eoraptor\") queste dita erano molto pi\u00f9 lunghe. \u00c8 quindi probabile che \"Marasuchus\" e \"Lagerpeton\" rappresentassero una radiazione di dinosauriformi i cui singoli rappresentanti iniziarono ad evolversi in svariate direzioni, e soltanto uno di questi (probabilmente \"Marasuchus\") condusse allo sviluppo dei veri dinosauri.\nStile di vita.\nGli scarsi resti fossili non permettono un'adeguata ricostruzione dell'animale. In ogni caso, le somiglianze con il ben noto \"Marasuchus\" fanno supporre che anche il lagerpeton fosse un piccolo predatore, forse insettivoro. Le caratteristiche zampe posteriori di questo animale indicano che le vi erano solo due dita completamente funzionali (il terzo e il quarto); \u00e8 possibile che questo tipo di organizzazione delle zampe posteriori consentisse al lagerpeton di saltare. L'ecosistema in cui vivevano \"Lagerpeton\" e \"Marasuchus\" era dominato da grandi arcosauriformi predatori, come i rauisuchi e i proterocampsidi, e da grandi dicinodonti erbivori."}
{"id": "2269042", "revid": "1543377", "url": "https://it.wikipedia.org/wiki?curid=2269042", "title": "Municipalit\u00e0 locale di Nquthu", "text": "Nquthu \u00e8 una municipalit\u00e0 locale (in inglese Nquthu Local Municipality) appartenente alla municipalit\u00e0 distrettuale di Umzinyathi della provincia di KwaZulu-Natal in Sudafrica. \nIn base al censimento del 2001 la sua popolazione \u00e8 di 168.991 abitanti.\nLa sede amministrativa e legislativa \u00e8 la citt\u00e0 di Nqutu e il suo territorio si estende su una superficie di ed \u00e8 suddiviso in 15 circoscrizioni elettorali (\"wards\"). Il suo codice di distretto \u00e8 KZN242.\nGeografia fisica.\nConfini.\nLa municipalit\u00e0 locale di Nquthu confina a nord con quella di Abaqulusi (Zululand), a est con quella di Ulundi (Zululand), a est e a sud con quella di Nkandla (UThungulu), a sud e a ovest con quella di Msinga e a ovest con quella di Endumeni."}
{"id": "2269052", "revid": "729019", "url": "https://it.wikipedia.org/wiki?curid=2269052", "title": "Linfocitopenia idiopatica delle cellule T CD4+", "text": "La linfocitopenia idiopatica delle cellule T CD4+ (ICL) \u00e8 una sindrome molto rara. In questa condizione, il corpo ha troppo pochi linfociti T CD4+, un tipo particolare di glubuli bianchi.\nA volte viene definito impropriamente \"AIDS senza HIV\" dai dissidenti sull'eziologia dell'AIDS, sebbene la presentazione clinica differisca da quella riscontrata nell'HIV/AIDS.\nClinica.\nLe persone con ICL hanno un sistema immunitario indebolito e sono suscettibili ad infezioni opportunistiche.\nEziologia.\nLa causa di ICL, come tutte le condizioni idiopatiche \u00e8 sconosciuta. Non sembra comunque essere causata da un agente trasmissibile, come ad esempio un virus."}
{"id": "2269056", "revid": "767487", "url": "https://it.wikipedia.org/wiki?curid=2269056", "title": "Kerben (Kirghizistan)", "text": "Kerben (in chirghiso: \u041a\u0435\u0440\u0431\u0435\u043d, precedentemente conosciuta come \"Karavan\") \u00e8 una citt\u00e0 del Kirghizistan, capoluogo del distretto di Aksy.\nGeografia fisica.\nL'insediamento \u00e8 situato al centro del territorio distrettuale in una zona principalmente pianeggiante, a 220 km dalla capitale della provincia \u017dalalabad e a 60 da Ta\u0161k\u00f6mur, confina a sud con il villaggio uzbeco di Nanai; il clima \u00e8 continentale.\nStoria.\nKerben venne fondata ufficialmente nei primi anni venti ma alcuni storici persiani medievali menzionanono nei loro lavori un caravanserraglio situato in una zona molto vicina all'ubicazione odierna della citt\u00e0, questi riscontri sono stati poi suffragati da scavi archeologici."}
{"id": "2269060", "revid": "287204", "url": "https://it.wikipedia.org/wiki?curid=2269060", "title": "Challant", "text": ""}
{"id": "2269062", "revid": "43530", "url": "https://it.wikipedia.org/wiki?curid=2269062", "title": "Moby dick", "text": ""}
{"id": "2269063", "revid": "2038157", "url": "https://it.wikipedia.org/wiki?curid=2269063", "title": "Fremont (California)", "text": "Fremont \u00e8 una citt\u00e0 degli Stati Uniti d'America, situata nella Contea di Alameda dello Stato della California. Al 2014 possedeva una popolazione di 220.000 abitanti. La citt\u00e0 \u00e8 stata incorporata come municipalit\u00e0 nel 1956. Il nome della citt\u00e0 \u00e8 in onore del generale dell'Unione John C. Fr\u00e9mont.\nPopolazione.\nAbitanti censiti:&lt;graph&gt;{\n \"version\": 2,\n \"width\": 400,\n \"height\": 200,\n \"data\": [\n \"name\": \"table\",\n \"values\": [\n \"x\": 1960,\n \"y\": 43790\n {\n \"x\": 1970,\n \"y\": 100869\n {\n \"x\": 1980,\n \"y\": 133945\n {\n \"x\": 1990,\n \"y\": 173339\n {\n \"x\": 2000,\n \"y\": 203413\n {\n \"x\": 2010,\n \"y\": 214089\n {\n \"x\": 2019,\n \"y\": 241110\n ]\n ],\n \"scales\": [\n \"name\": \"x\",\n \"type\": \"ordinal\",\n \"range\": \"width\",\n \"zero\": false,\n \"domain\": {\n \"data\": \"table\",\n \"field\": \"x\"\n },\n \"name\": \"y\",\n \"type\": \"linear\",\n \"range\": \"height\",\n \"nice\": true,\n \"domain\": {\n \"data\": \"table\",\n \"field\": \"y\"\n \"axes\": [\n \"type\": \"x\",\n \"scale\": \"x\"\n {\n \"type\": \"y\",\n \"scale\": \"y\"\n ],\n \"marks\": [\n \"type\": \"rect\",\n \"from\": {\n \"data\": \"table\"\n \"properties\": {\n \"enter\": {\n \"x\": {\n \"scale\": \"x\",\n \"field\": \"x\"\n \"y\": {\n \"scale\": \"y\",\n \"field\": \"y\"\n \"y2\": {\n \"scale\": \"y\",\n \"value\": 0\n \"fill\": {\n \"value\": \"steelblue\"\n \"width\": {\n \"scale\": \"x\",\n \"band\": \"true\",\n \"offset\": -1\n}&lt;/graph&gt;\nDistretto di Niles.\nNiles, negli anni dieci, divent\u00f2 - con l'Essanay-West studio - la sede decentrata della casa di produzione Essanay Film Manufacturing Company, fondata a Chicago da Gilbert M. 'Broncho Billy' Anderson. Il produttore, attore e regista, star del cinema western ai tempi del muto, scelse Niles per impiantarvi gli studi della compagnia, che dovevano sovrintendere alla produzione dei suoi film western.\nEconomia.\nLe societ\u00e0 con sede a Fremont includono Antec Inc , Corsair Memory , Ikanos Communications , Lam Research , Fremont Bank , Nielsen Norman Group , Oplink Communications , SYNNEX , S3 Graphics , Tailored Brands e DCKAP."}
{"id": "2269079", "revid": "729019", "url": "https://it.wikipedia.org/wiki?curid=2269079", "title": "Christophe Deylaud", "text": "Biografia.\nCresciuto a Portet-sur-Garonne, comune limitrofo a Tolosa, con tale club inizi\u00f2 a giocare nel rugby agonistico, prima di passare, nel 1985, a una squadra di Blagnac, altro centro nei dintorni del capoluogo dell'Alta Garonna; nel biennio 1990-1992 ebbe esperienze di alto livello nel Tolone e, infine, nel 1992, torn\u00f2 nella sua citt\u00e0 natale, al Tolosa, club nel quale in sette anni vinse quattro titoli di Francia, due Coppe nazionali e un titolo di campione d\u2019Europa.\nNel corso della finale di campionato del 1994/95, vinta dal Tolosa 31-16 sul Castres, Deylaud marc\u00f2 26 punti, frutto di una trasformazione, 7 piazzati e un drop: a tutt'oggi \u00e8 il record individuale francese per gare di finale.\nEsord\u00ec in Nazionale francese nel corso della Coppa FIRA 1990-92 contro la a Le Havre, e prese parte nel 1995 al Cinque Nazioni e, successivamente, alla Coppa del Mondo in Sudafrica.\nTrasferitosi all'Agen nel 1999, dal 2002 ne divenne allenatore, curandone la preparazione della tre quarti fino al 2006; dal 2008 \u00e8 tornato a ricoprire analogo ruolo, sempre nello stesso club fino al 2012."}
{"id": "2269080", "revid": "87305", "url": "https://it.wikipedia.org/wiki?curid=2269080", "title": "Alfonso VIII di Le\u00f3n", "text": ""}
{"id": "2269081", "revid": "262774", "url": "https://it.wikipedia.org/wiki?curid=2269081", "title": "Somma-Vesuvio", "text": ""}
{"id": "2269083", "revid": "599013", "url": "https://it.wikipedia.org/wiki?curid=2269083", "title": "Reazione di Waaler-Rose", "text": "La reazione o tecnica di Waaler-Rose \u00e8 un esame di laboratorio utilizzato per la diagnosi dell'artrite reumatoide. Il test mette in luce la presenza nel sangue del paziente del Fattore Reumatoide (FR), un autoanticorpo generalmente di tipo IgM che lega la frazione Fc delle immunoglobuline di tipo IgG.\nEssendo una reazione piuttosto aspecifica, pu\u00f2 risultare positiva anche in corso di alcune malattie infettive che interessano le cellule produttrici anticorpi, ad esempio la mononucleosi.\nStoria.\nIl test fu messo a punto successivamente alla scoperta nel 1937 da parte del medico norvegese Erik Waaler del fattore reumatoide. \nWaaler nel dicembre 1937, ad Oslo, osserv\u00f2 l'agglutinazione degli eritrociti di pecora da parte del siero di un paziente affetto da artrite reumatoide.\nEgli mise al corrente la comunit\u00e0 scientifica della sua scoperta, ma le sue osservazioni passarono inosservate fino a quando il fenomeno non venne nuovamente scoperto dallo studioso statunitense Harry M. Rose a New York nel 1948.\nIl fattore agglutinante riscontrato nel siero dei soggetti affetti da artrite reumatoide fu denominato \"fattore reumatoide\" da Schlossmann nel 1949.\nDa allora questo esame, un test di emoagglutinazione indiretta, si \u00e8 imposto come standard per la sua ricerca in laboratorio.\nSuccessivamente, in alternativa alla classica reazione di Waaler-Rose, sono stati sviluppati numerosi altri tipi di test, molto spesso basati su altre metodiche quali l'agglutinazione al latex, i metodi ELISA e nefelometrici. Questi test, pur presentendo alcuni vantaggi, si caratterizzano per un'ampia variabilit\u00e0 per quanto attiene la loro sensibilit\u00e0.\nArtrite reumatoide.\nL'artrite reumatoide \u00e8 una patologia autoimmune che si presenta acutamente con dolori articolari, determinati da una sequenza di eventi di tipo infiammatorio e che conduce nel tempo a deformazione dell'articolazione. Le alterazioni irreversibili risultano pressoch\u00e9 immediate. L'eziologia verosimilmente scaturisce dallo smascheramento di epitopi ad opera, ad esempio, di agenti virali quali il Virus di Epstein-Barr nonch\u00e9 dall'effetto di molecole infiammatorie quali la citochina IL-1 e dai relativi effetti sul proteoglicano, costituente unitamente al collageno, della matrice sinoviale.\nLa sensibilit\u00e0 del FR nella artrite reumatoide \u00e8 considerata superiore al 90%. Tuttavia diversi studi scientifici, alcuni dei quali eseguiti anche su pazienti con malattia lieve, hanno messo in evidenza valori molto pi\u00f9 bassi di positivit\u00e0 (dal 25% fino al 60%).\nDettagli.\nSi tratta di un test di laboratorio in grado di rilevare anticorpi diretti contro altri anticorpi o, in particolare, contro componenti (la frazione FC) di anticorpi, IgG, IgA o IgM.\nTali autoanticorpi possono essere, ad esempio, i fattori reumatoidi che se rilevati impongono diagnosi di artrite reumatoide, o gli autoanticorpi della Sindrome di Sj\u00f6gren.\nIn molti laboratori al test di Waaler-Rose vengono affiancati, spesso senza sostituirlo, alcune altre metodiche alternative e in associazione test autoanticorpali (ricerca degli ANA, gli anti-dsDNA, gli anti-ssDNA e gli anti-ENA) per effettuare la diagnosi di malattie autoimmuni sistemiche (MAIS), all'interno delle quali l'artrite reumatoide (AR) riveste un ruolo preminente.\nTale test \u00e8 positivo, in percentuale variabile, oltre che in molti soggetti, circa i 2/3, affetti da artrite reumatoide (AR), anche in pazienti affetti da lupus eritematoso sistemico (LES), crioglobulinemia mista, polimiositi, dermatomiositi, in coloro che soffrono di sindrome di Sj\u00f6gren (SS) e in altre condizioni autoimmuni sistemiche, mentre non presenta positivit\u00e0 quasi mai nei processi fibrotico-degenerativi o carcinomatosi, connotando segnatamente la condizione autoimmune infiammatoria.\nSi deve inoltre considerare che il fattore reumatoide pu\u00f2 essere riscontrato, in assenza di qualsiasi significato clinico, in circa il 5% dei soggetti sani. Questa percentuale pu\u00f2 crescere fino al 10-20% della popolazione di et\u00e0 superiore ai 65 anni.\nIl test \u00e8 positivo anche in molte infezioni subacute e croniche (endocardite batterica subacuta, infezione da virus dell'epatite B o C). Con lo spegnersi dell'infezione anche la positivit\u00e0 al FR viene a ridursi. Alcuni autori ritengono che in questi casi il fattore possa essere associato a linfociti epatici attivati.\nInfine positivit\u00e0 del FR pu\u00f2 anche associarsi a disturbi tumorali (in particolare neoplasie a cellule B), disturbi polmonari di tipo infiammatorio o fibrosante (come ad esempio la sarcoidosi), ed infine alla cirrosi biliare primitiva.\nLa possibilit\u00e0 di risultati falsi negativi e falsi positivi per la ricerca del fattore reumatoide (RF) tramite l'esecuzione della reazione di Waaler-Rose rendono questo test poco utile nella diagnosi precoce dell'artrite reumatoide (AR) ed alcuni ricercatori suggeriscono una sua sostituzione con altri test apparentemente dotati di maggiore specificit\u00e0, come ad esempio il test per gli anticorpi anti-peptidi citrullinati (ACPA)."}
{"id": "2269086", "revid": "1669436", "url": "https://it.wikipedia.org/wiki?curid=2269086", "title": "Marmo rosso di Verona", "text": "Il marmo rosso di Verona \u00e8 un calcare nodulare che, per quanto riguarda la classificazione dei materiali lapidei, rientra nel gruppo dei calcari lucidabili. Presenta al suo interno scheletri fossili di ammoniti e rostri di belemniti immersi in una matrice microsparitica formata da \"fecal pellets\". Pu\u00f2 essere estratto dalla formazione del Rosso Ammonitico Veronese, affiorante ed estratta nei Monti Lessini.\nTra i vari edifici costruiti con questo marmo si ricordano anche il Battistero di Parma, le colonnine del chiostro della Basilica di San Zeno a Verona, i leoni stilofori della \"Porta dei leoni rossi\" della Basilica di Santa Maria Maggiore a Bergamo, l'arca sepolcrale di Berardo Maggi nel Duomo vecchio di Brescia e la Chiesa del Santissimo nome di Maria del Villaggio Operaio di Crespi d'Adda (Bg)"}
{"id": "2269087", "revid": "339392", "url": "https://it.wikipedia.org/wiki?curid=2269087", "title": "Fox HD", "text": ""}
{"id": "2269088", "revid": "2067098", "url": "https://it.wikipedia.org/wiki?curid=2269088", "title": "Murder, Inc.", "text": "Murder Incorporated, detta anche Murder, Inc., Anonima omicidi o Brownsville Boys, erano i nomi dati dalla stampa dell'epoca dagli anni trenta agli anni quaranta ad un gruppo di \"killer\" italiani ed ebrei che compivano omicidi a pagamento per conto della \u00abCommissione\u00bb, l'organismo che controllava gli affari illeciti del cosiddetto \"Sindacato nazionale del crimine\".\nStoria.\nLa cosiddetta \"Anonima omicidi\" fu creata nel 1931, dopo la fondazione della Commissione, da Albert Anastasia e dal gangster di origine ebraica Lepke Buchalter. I membri di questo gruppo criminale erano prevalentemente di origine ebraica o italiana, ed erano inizialmente provenienti dai quartieri di Brooklyn: Brownsville, East New York e Ocean Hill. Alcuni tra i pi\u00f9 famosi membri erano senz'altro Frankie Carbo della famiglia Lucchese, Frank Abbandando, il cui figlio poi fu membro della famiglia Gambino, Harry Maione, Harry Strauss, Martin Goldstein, Abe Reles e Jacob Shapiro. I \"killer\" venivano pagati da un minimo di 1.000 ad un massimo di 5.000 dollari per ogni omicidio; inoltre, il boss mandante dell'omicidio si faceva carico delle spese legali se il killer veniva accusato o arrestato.\nNel 1940 per\u00f2 Abe Reles, un membro della Murder, Inc., venne arrestato per omicidio e decise di collaborare con la giustizia per evitare la pena di morte, accusando i suoi sodali, compresi Buchalter e Anastasia, e rivelando l'esistenza di questa squadra di morte, fornendo informazioni su circa settanta omicidi irrisolti. In seguito alle dichiarazioni di Reles, Lepke Buchalter e i suoi luogotenenti Mendy Weiss e Louis Capone vennero condannati a morte per omicidio ma giustiziati soltanto nel 1944. Per\u00f2 nel 1941 Reles venne ucciso da ignoti, che lo fecero cadere dalla finestra dell'hotel di Coney Island dove era tenuto sotto custodia dagli agenti di polizia.\nOmicidi celebri.\nFurono alcuni \"killer\" appartenenti a Murder, Inc. ad uccidere il famoso boss Dutch Schultz nel 1935."}
{"id": "2269103", "revid": "1318658", "url": "https://it.wikipedia.org/wiki?curid=2269103", "title": "Parco regionale Spina Verde", "text": "Il parco Spina Verde di Como \u00e8 un'area naturale protetta della Lombardia che si estende sulla fascia collinare a nord ovest di Como e in buona parte confina con la Svizzera.\nIl territorio offre molteplici attrattive: in primo luogo la natura, che presenta aspetti geologici e botanici peculiari, l'archeologia, per via dei resti della Como protostorica e la storia, con importanti tracce storiche del comasco, in particolare il castello del Baradello e la linea Cadorna. Rimarchevole anche il valore paesaggistico ed escursionistico dell'area del parco, che offre eccezionali scorci panoramici sulla pianura lombarda, le Prealpi, e il Lago di Como.\nAnche i numerosi luoghi di culto, dagli edifici religiosi di pregevole valore storico e architettonico ai siti riconducibili ad antichi culti, ai santuari, ai luoghi di manifestazioni tradizionali, identificano la Spina Verde come sede privilegiata per lo studio dell'evoluzione della cultura religiosa.\nIl parco, facilmente raggiungibile, \u00e8 interessato dalla presenza di una fitta rete di sentieri che ne consentono una agevole fruibilit\u00e0. La sede del parco \u00e8 a San Fermo della Battaglia, in localit\u00e0 Cavallasca. Vi sono anche molte strutture ricettive (agriturismi e ristoranti) che offrono una ristorazione diffusa e di ottimo livello, per tutto l'anno. \nSiti archeologici.\nSito di Pianvalle.\nDi notevole interesse \u00e8 il sito di Pianvalle, sul Monte Croce (via Monte Croce, comune di Como). Si tratta dei resti di un abitato protostorico riconducibile alla cultura di Golasecca, rinvenuti durante diverse campagne di scavo, e a popolazioni protoceltiche. I reperti sono databili al IX secolo a.C. (tarda et\u00e0 del Bronzo) e a una successiva fase di massima espansione dell'abitato tra il V-IV secolo a.C., durante la fioritura della civilt\u00e0 celtica e del consolidamento degli Insubri, abitanti la Lombardia occidentale, nel cui territorio era ricompresa Como e i suoi dintorni. Secondo gli esperti si tratta di uno dei primissimi nuclei urbani stabili di Como, spostati poi nella piana tra le attuali Breccia e Montano Lucino, teoria confermata dai molti ritrovamenti fatti proprio in quella zona. \nRoccia di Pianvalle.\nSubito a lato dell'abitato protostorico, la roccia di Pianvalle (un affioramento verticale di gonfolite) ha suscitato l'interesse degli esperti per le notevoli incisioni presenti: coppelle (piccole cavit\u00e0 semicircolari, molto ricorrenti nell'area alpina), spirali, motivi geometrici e serpentiformi, di significato incerto, forse rituale o sociale. Fori destinati ad accogliere pali o travi di sostegno, praticati nella roccia, e canali verticali incisi fanno pensare a un luogo destinato a lavorazioni di metalli. \nFonte della Mojenca.\nAltro sito di notevole interesse a poca distanza dall'abitato di Pianvalle, sempre nel Comune di Como: si tratta di una breve grotta artificiale realizzata a partire tra il X ed il V secolo a.C. in tre fasi successive, e destinata a riti e culti probabilmente druidici; si \u00e8 preservata intatta, di per s\u00e9 gi\u00e0 molto raro per un manufatto tanto antico. All'estremit\u00e0 del condotto, lungo 10 mt circa, vi \u00e8 una sorgente naturale oggi quasi estinta (sgorga acqua solo in caso di piogge abbondanti) oggetto di culti legati alle acque, come appare anche dal bacino artificiale antistante l'ingresso della galleria, accuratamente realizzato, situato in un suggestivo anfiteatro naturale. La grotta della Mojenca \u00e8 stata realizzata dai suoi antichi costruttori in modo che al solstizio d'inverno, il 21 dicembre, il sole entri direttamente nel condotto ed illumini la fonte di roccia viva, anche questo un elemento riconducibile ai culti solari, e che rende la Fonte della Mojenca una preziosissima testimonianza storica.\nCamera Grande e Camera Carugo.\nDall'abitato di Leno (comune di Como) \u00e8 possibile raggiungere due grandi camere rettangolari della tarda et\u00e0 del Bronzo (X-IX sec. a.C.) scavate nella roccia viva della collina: la Camera Grande, della dimensione di 8 m x 5, e la Camera Carugo, pi\u00f9 piccola. Entrambe sono situate lungo un antico percorso che dai piedi della collina saliva all'abitato di Pianvalle, di cui facevano certamente parte, e la loro funzione \u00e8 tuttora ignota: forse abitazioni, forse fortificazioni o siti produttivi. Fori per pali o travi, praticati nella roccia, fanno ritenere che fossero munite di tettoie e pareti, e sono presenti canali di scolo scalpellati con cura. Sono esempi di architettura protostorica eccezionalmente ben conservati e di elevato interesse archeologico. \nEdifici storici.\nCastello del Baradello.\nSimbolo di Como visibile da lontano, il castello sorge sulle falde orientali della dorsale collinare di Como ed era parte di un sistema di fortificazioni medievali che dal dosso Baradello, scendeva nell'attuale Camerlata per risalire sul prospiciente Monte Goi. Costruito nel XII secolo per ordine di Federico Barbarossa, su resti di preesistenti edifici romani e longobardi, presenta una torre ben conservata (visitabile), resti di mura ed edifici perimetrali, e tracce di una muraglia che cingeva tutto il pendio della collina del Baradello fino a Camerlata. Demolito con le sue mura nel 1526 dagli Spagnoli, eccetto la torre.\nFrontiera Nord.\nil Monte Sasso di Cavallasca ed il Monte Olimpino, nella zona ovest del parco (comune di San Fermo d. B.) presentano numerose opere militari difensive realizzate tra il 1917 ed il 1918 per volere del generale Luigi Cadorna, che volle fortificare tutto il confine italo-svizzero nel timore di un'invasione germanica attraverso la Svizzera; trincee, gallerie sotterranee, postazioni in casamatta su cui spicca il fortino di Monte Sasso, sono tuttora in buone condizioni e collegati da una strada militare ancora efficiente. \nPolveriera del Regio Esercito.\nAll'estremit\u00e0 est del parco, in localit\u00e0 Valbasca, \u00e8 tuttora presente una polveriera militare realizzata nel 1940 per stoccare munizioni in un luogo sicuro fuori dal centro abitato di Como, tra due dorsali naturali che fornivano ottima protezione in caso di esplosioni accidentali. Dopo anni di fatiscenza, il complesso \u00e8 stato parzialmente ristrutturato nel secondo decennio del XXI secolo. Il complesso di garitte e casematte, tipico esempio di architettura militare del tempo, \u00e8 visibile dal sentiero ed \u00e8 in un contesto naturalistico suggestivo. La polveriera \u00e8 stata l'oggetto, nel 1941, dell'unico bombardamento aereo subito da Como, quando un apparecchio inglese vi sganci\u00f2 alcune bombe che non produssero danni.\nEdifici religiosi.\nBasilica di S. Carp\u00f2foro (comune di Como).\nprobabilmente la pi\u00f9 antica chiesa di Como, secondo una diffusa versione costruita nel IV secolo da S. Felice, primo vescovo cristiano di Como, su un preesistente tempio pagano. Le spoglie del santo vennero sepolte nella suggestiva cripta, poi traslate ma ne rimane il sarcofago. Edificio a pianta singolare, con facciata contro la parete della collina e ingresso laterale, probabilmente a causa della preesistente struttura romana, o per antiche frane. \nBasilica di S. Abbondio (comune di Como).\nSuperbo esempio di romanico lombardo, fu costruita dai monaci benedettini sui resti di una basilica paleocristiana e consacrata nel 1095. Presenta splendide decorazioni esterne, opera dei Maestri Comacini, e un pregevole ciclo pittorico nell'abside.\nChiesa di S. Rocco o \"dei Pittori\" (comune di S. Fermo d. B.).\nLa chiesa, costruita nel 1857 su un lazzaretto, ha la interessante caratteristica di essere stata decorata nel 1978 da ben 14 diversi artisti convocati appositamente, che realizzarono un ciclo di affreschi della Passione.\nSiti naturalistici.\nArea umida di Par\u00e8 (comune di Colverde).\nInteressante biotopo situato sul \"sentiero confinale\", costituito da una piccola area con sorgenti naturali, in cui convivono specie animali (rana rossa di Lataste e salamandre) protette.\nScala del Paradiso (comune di S. Fermo d. B.).\nRealizzata nei primi anni del '900, consta di ben 900 gradini ed aveva lo scopo di facilitare il pattugliamento del confine italo-svizzero da parte della Regia Guardia di Finanza: scende dal Sasso di Cavallasca fino a Chiasso. Serv\u00ec invece ad agevolare il contrabbando che si avvalse subito di questa struttura. \u00c8 una singolare e interessante testimonianza dell'epoca del contrabbando, ormai scomparsa ma molto viva nella memoria storica comasca.\nSorgenti del Seveso (comune di S. Fermo d. B.).\nAll'interno del parco, alle pendici del Sasso di Cavallasca e a pochi metri dal confine elvetico, sgorga il fiume Seveso. La sorgente, protetta da una struttura in pietra, ha una grande importanza ambientale anche perch\u00e9 ospita una colonia di gamberi di fiume, quasi scomparsi altrove.\nCava di Camerlata (comune di Como).\nLa cava da cui per secoli si \u00e8 estratta la pietra arenaria servita per edificare, tra l'altro, il Castello del Baradello e le basiliche di Como, presenta oggi un ambiente spettacolare e di forte impatto, con forti escursioni verticali. \u00c8 presente un punto di osservazione con un eccellente panorama sulla pianura. \u00c8 visitabile solo su richiesta.\nPunti panoramici.\nTutto il parco presenta una forte vocazione panoramica, essendo una dorsale collinare che svetta sulla pianura; ma in particolare il Monte Goi ed il Colle Respa\u00f9 offrono una vista impareggiabile a 360\u00b0 su tutta la pianura lombarda, sul lago di Como e le Alpi svizzere. Numerose postazioni di sosta sono presenti lungo i sentieri nei punti pi\u00f9 panoramici.\nAccessibilit\u00e0.\nTutta l'area \u00e8 ben servita da collegamenti stradali e ferroviari.\nStrade.\nAutostrada A9 Milano-Como-Chiasso, uscita Como Sud o Como Monte Olimpino."}
{"id": "2269110", "revid": "1543377", "url": "https://it.wikipedia.org/wiki?curid=2269110", "title": "Municipalit\u00e0 locale di Msinga", "text": "Msinga \u00e8 una municipalit\u00e0 locale (in inglese Msinga Local Municipality) appartenente alla municipalit\u00e0 distrettuale di Umzinyathi della provincia di KwaZulu-Natal in Sudafrica. \nIn base al censimento del 2001 la sua popolazione \u00e8 di 168.027 abitanti.\nLa sede amministrativa e legislativa \u00e8 la citt\u00e0 di Tugela Ferry e il suo territorio si estende su una superficie di ed \u00e8 suddiviso in 17 circoscrizioni elettorali (\"wards\"). Il suo codice di distretto \u00e8 KZN244.\nGeografia fisica.\nConfini.\nLa municipalit\u00e0 locale di Msinga confina a nord con quella di Endumeni, a nord e a est con quella di Nquthu, a est con quella di Nkandla (UThungulu), a est e a sud con quella di Umvoti, a sud con quella di Mpofana (Umgungundlovu) e a ovest con quelle di Umtshezi e Indaka (Uthukela)."}
{"id": "2269112", "revid": "63756", "url": "https://it.wikipedia.org/wiki?curid=2269112", "title": "Distintivo d'onore al merito del corpo militare dell'Ordine di Malta", "text": "Il Distintivo d'Onore al merito \u00e8 una decorazione concessa dal Corpo militare dell'associazione italiana dei cavalieri dell'Ordine di Malta, corpo volontario ausiliario per l'assistenza sanitaria ed umanitaria dell'Esercito italiano.\n\u00c8 divisa nelle tradizionali classi oro, argento e bronzo. \nPossono essere insigniti esclusivamente i militari che hanno dato segno delle proprie virt\u00f9 e dei valori espressi dall'Ordine di Malta.\nDescrizione.\nConsiste in una placca metallica di 4,5 cm x 3, recante al centro la croce smaltata in bianco propria della bandiera nazionale dell'Ordine, sulla quale sono incrociate due sciabole. Avvolta tra foglie di alloro, riporta sul ramo sinistro la storica Croce amalfitana ottagona che distingue le organizzazioni ufficiali dell'Ordine, mentre su quello destro la stella simbolo dell'appartenenza militare. Un cartiglio posto al di sotto della placca riporta la dicitura \"Distintivo d'Onore al Merito del Corpo Militare EI-SMOM\"."}
{"id": "2269115", "revid": "121763545", "url": "https://it.wikipedia.org/wiki?curid=2269115", "title": "Campionato europeo di calcio Under-19 2003", "text": "Il Campionato europeo Under-19 organizzato in Liechtenstein dal 16 al 26 luglio 2003 per tutti i calciatori nati dopo il 1\u00ba gennaio 1984.\nSquadre partecipanti.\n (ospitante)"}
{"id": "2269125", "revid": "287204", "url": "https://it.wikipedia.org/wiki?curid=2269125", "title": "Diego Lopez Pacheco Cabrera y Bobadilla", "text": ""}
{"id": "2269136", "revid": "38120", "url": "https://it.wikipedia.org/wiki?curid=2269136", "title": "Ma Hunkel", "text": "Abigail Mathilda \"Ma\" Hunkel \u00e8 un personaggio dell'Universo DC, creata da Sheldon Mayer, comparve per la prima volta nella sua identit\u00e0 da civile come in \"All-American Publications' All-American Comics\" n. 3 (giugno 1939), e divenne Red Tornado in \"All-American Comics\" n. 20 (novembre 1940). Nei panni di Red Tornado, fu la prima parodia di un'eroina, e fu la prima eroina dei fumetti a travestirsi da uomo.\nNel fumetto originale degli anni quaranta, Ma Hunkel era una lavoratrice il cui costume consisteva di una calzamaglia e una pentola sulla testa. Adott\u00f2 il nome di Red Tornado per combattere la criminalit\u00e0 locale nel suo quartiere di New York, ispirata dall'ammirazione di suo figlio per Lanterna Verde. La popolarit\u00e0 del personaggio fu tale che fece un cameo nella prima avventura della Justice Society of America, quando ne visit\u00f2 il quartier generale, ma, a causa di un incidente, i suoi pantaloni si ruppero, lasciandola senza la possibilit\u00e0 di far parte della squadra. Tuttavia, nelle storie della Justice Society si \u00e8 dichiarato che Ma Hunkel fosse un membro onorario del gruppo.\nIl cognome di Ma \u00e8 spesso erroneamente scritto \"Hunkle\". A causa della sua calzamaglia rossa e della sua costituzione robusta, le si riferisce come \"Red Tomato\" (\"Pomodoro Rosso\").\nStoria editoriale.\nInizialmente semplicemente Ma Hunkel, il Red Tornado della Golden Age comparve come striscia umoristica autobiografica di Sheldon Mayer \"Scribbly\", che vedeva le avventure di un cartonista, in \"All-American Comics\". La striscia pass\u00f2 attraverso \"All-American Comics\" n. 59, nel 1944, cio\u00e8 l'anno in cui la DC Comics acquis\u00ec la All-American Publications.\nIl personaggio riapparve in una storia di tre pagine di Scribbly di Mayer in \"Origini Segrete\" n. 29 della DC (agosto 1986). Comparve in un pannello di \"Animal Man\" \"Deus Ex Machine\", in una sorta di limbo in cui i personaggi dell'epoca non facevano parte della linea temporale corrente. Comparve anche brevemente nello speciale \"DC Universe Holiday Bash II\" del [1998], nella storia \"Ho Lasciato il Mio Cuore nella Mensa della Justice Society\", e in \"All-Star Comics 80-Page Giant\" n. 1 (settembre 1999), in una storia, \"Il Modo delle Amazzoni\", in cui Ma Hunkel diventa protagonista della scena insieme a Liberty Belle, Phantom Lady e Wonder Woman. Continu\u00f2 a comparire a met\u00e0 del 2000, principalmente come personaggio di supporto della Justice Society of America.\nBiografia.\nNegli anni '40, Ma Hunkel \u00e8 la proprietaria di un piccolo negozio di verdura a Manhattan mentre cresce due figli, Huey e Amelia (\"Sisty\"). In risposta a una gang che opprimeva la gente nel dar loro i soldi in cambio di protezione e ispirata dalle storie del figlio e del suo amico Scribbly a proposito di Lanterna Verde, Ma si cre\u00f2 una maschera, facendo due buchi in una pentola, un costume fatto di una calzamaglia rossa, un mantello e una maglietta. Prese il nome di Red Tornado e abbatt\u00e9 il racket della protezione. Ma Hunkel fu affiancata pi\u00f9 tardi dalla figlia Sisty e dal fratello minore di Scribbly, Dinky, che si fecero chiamare i Cyclone Kids.\nIn \"Young Justice\" n. 16 (gennaio 2000), i suoi ex partner, ora sposati entrambi, dissero che Ma Hunkel mor\u00ec per cause naturali. In \"JSA\" n. 65 (febbraio 2004), tuttavia, si rivela che Ma \u00e8 viva, con la spiegazione che, dopo aver testimoniato contro la mafia locale negli anni cinquanta, fu inserita nel programma di protezione testimoni, in cui falsificarono la sua morte. Alan Scott, Jay Garrick, Hawkman e Wildcat le fecero visita a Natale in Londoderry, nel New Hampshire per informarla che l'ultimo parente della gang di cui testimoni\u00f2 contro mor\u00ec, cos\u00ec che avrebbe potuto rimettersi in contatto con la sua famiglia. Il Red Tornado pensionato venne nominato custode del Museo della Justice Society, sebbene i veterani della JSA menzionarono che avrebbero avuto bisogno di aiuto nella guida dei nuovi membri del team.\nCoi suoi ottant'anni delle storie moderne, Ma \u00e8 una donna amorevole e geniale con una personalit\u00e0 affascinante. Come una nonna, coccola i membri della squadra, anche i meno giovani come Lanterna Verde e Hawkman. Ma \u00e8 ancora una donna combattiva e fiera, essendo ancora abilissima nel maneggiare una padella, aiutando anche Wildcat, Stargirl e Jakeem Thunder a difendere l'arenaria dalla Injustice Society in \"JSA: Classified\". Ma \u00e8 ben voluta da tutti i membri della Justice Society, in parte perch\u00e9 \u00e8 un'ottima cuoca, in particolare quando si tratta di prodotti da forno.\nIn \"Justice Society of America\" n. 1 (dicembre 2006), la nipote di Ma Hunkel, Maxine Hunkel, si unisce alla JSA. La stessa Ma, nelle storie di met\u00e0 2000, si presenta con un'immagine pi\u00f9 professionale e scolastica di quella che aveva agli inizi.\nRed Tornado comparve anche in un cameo nel fumetto di Alex Ross \"Kingdom Come\". Questa volta il suo costume consiste in un'armatura. La si pu\u00f2 vedere affacciata alla ringhiera del quartier generale orbitante della Justice League quando Superman \u00e8 a faccia a faccia con Norman McCay. Viene identificata come Ma Hunkel nel profilo della Justice League ed \u00e8 sulla copertina del secondo numero del fumetto in cui si trova nell'angolo in alto a sinistra."}
{"id": "2269137", "revid": "22356", "url": "https://it.wikipedia.org/wiki?curid=2269137", "title": "Proterocampsidi", "text": ""}
{"id": "2269140", "revid": "22356", "url": "https://it.wikipedia.org/wiki?curid=2269140", "title": "Digitigrado", "text": ""}
{"id": "2269143", "revid": "22356", "url": "https://it.wikipedia.org/wiki?curid=2269143", "title": "Silesaurus", "text": ""}
{"id": "2269145", "revid": "22356", "url": "https://it.wikipedia.org/wiki?curid=2269145", "title": "Lagerpeton", "text": ""}
{"id": "2269156", "revid": "343572", "url": "https://it.wikipedia.org/wiki?curid=2269156", "title": "Gaetano Emmanuel Cal\u00ec", "text": ""}
{"id": "2269163", "revid": "1516566", "url": "https://it.wikipedia.org/wiki?curid=2269163", "title": "Fabbrica Herion", "text": "L'ex fabbrica Herion \u00e8 un edificio industriale di Venezia, situato nel sestiere di Dorsoduro, sulla Giudecca.\nStoria.\nI fratelli Herion, provenienti dalla Germania, fondano nel 1877 una fabbrica di maglieria con sede dapprima a Venezia, poi dal 1887 nell'isola della Giudecca nell'ex chiesa dei Santi Cosma e Damiano (XV secolo), dove vengono costruiti solai, impianti per il vapore, per l'aspirazione, vasche di cemento. Nel 1906 la ditta \u00e8 la fornitrice ufficiale di maglieria per la spedizione di Umberto Nobile al Polo nord.\nLa fabbrica \u00e8 stata riconvertita in un incubatore di imprese. Edificio di circa 2850 m2 a disposizione di aziende giovani dotato di infrastrutture tecnologiche dedicate che convivono negli stessi spazi degli antichi affreschi, accuratamente restaurati."}
{"id": "2269165", "revid": "3115", "url": "https://it.wikipedia.org/wiki?curid=2269165", "title": "Hippolyte Baraduc", "text": "Biografia.\nInizia come medico tradizionale.&lt;br&gt;\nPoi fa esperimenti sulle \"psychicone\", le \"fotografie del pensiero\".\nNel 1895 presenta i risultati delle sue ricerche all'Accademia francese di Medicina.\nBaraduc inventa il \"biometro\", un apparecchio con cui misura la forza vitale invisibile all'esterno del corpo umano.\nL'edizione del 20 giugno 1903 del magazine \"The New Age\", annuncia che Baraduc \u00e8 in grado di fotografare le emozioni: \n\"I have obtained photographs of love, hate, joy, grief, fear, sympathy, piety, &amp; etc. No new chemical is necessary to obtain these results. Any ordinary camera will do it. All I have done is to apply an old invention to a new use.\" \nNel 1907 avvicinandosi alla bara di suo figlio Andr\u00e9 sente una forte scarica e nel contempo osserva una strana foschia che lo circonda, che fotograf\u00f2. Successivamente, il 15 ottobre 1907 Baraduc era in attesa dei risultati quando mor\u00ec la moglie Nadine sul cui cadavere \nscatt\u00f2 una serie di fotografie ogni 5 minuti. In particolare quelle prese a 15, 20 e 60 minuti in cui sul corpo senza vita di sua moglie si vedono alcune luci che scompaiono nel corso del tempo. \nLa tecnica utilizzata da Baraduc per scattare le sue fotografie \u00e8 l'attivazione di un campo elettrico con una bobina di Ruhmkorff."}
{"id": "2269168", "revid": "729019", "url": "https://it.wikipedia.org/wiki?curid=2269168", "title": "Mitsubishi MU-2", "text": "Il Mitsubishi MU-2 \u00e8 uno degli aerei giapponesi di maggior successo del dopoguerra. Si presenta come un velivolo ad ala alta spinto da due turboelica e dotato di cabina pressurizzata.\nSviluppo.\nLa progettazione dell'MU-2, la prima del dopoguerra in casa Mitsubishi, inizi\u00f2 nel 1956. Pensato come un biturboelica leggero da trasporto per coprire svariati compiti sia in campo civile che militare, l'MU-2 spicc\u00f2 il volo per la prima volta il 14 settembre 1963. Questo primo apparecchio, insieme agli altri tre MU-2A costruiti, era mosso da due motori Turbom\u00e9ca Astazou.\nGli MU-2 civili equipaggiati con motori Garrett furono certificati come varianti del modello MU-2B, usando tale sigla seguita da un numero. Per esigenze di mercato, ad ogni variante venne data come suffisso, invece, una lettera; l'MU-2B-10, ad esempio, fu venduto come MU-2D, l'MU-2B-36A come MU-2N.\nProduzione.\nNel 1965 Mitsubishi allest\u00ec un'unit\u00e0 produttiva, specifica per i clienti del Nord America, a San Angelo, Texas, Stati Uniti. Quando l'assemblaggio degli MU-2 termin\u00f2 nel 1986, gli apparecchi non erano pi\u00f9 fabbricati \"ex novo\" in madrepatria da tempo. Al contrario, lo stabilimento di San Angelo aveva continuato la produzione grazie all'uso di avioniche statunitensi e di componenti strutturali forniti dalle fabbriche Mitsubishi in Giappone. Complessivamente sono stati venduti pi\u00f9 di 750 MU-2.\nLa seconda generazione dell'MU-2, classificata come MU-2B, fu consegnata, come gi\u00e0 detto poc'anzi, con le turboeliche Garrett, che diventeranno la dotazione standard di tutti i modelli successivi. Furono realizzati 34 MU-2B, seguiti da 18 esemplari del simile MU-2D. Le Forze di autodifesa giapponesi acquistarono quattro MU-2C non pressurizzati pi\u00f9 altri 29 attrezzati per il SAR e classificati come MU-2E. Furono poi venduti 95 MU-2F con i motori Garrett leggermente potenziati.\nCon l'avvento del modello MU-2G la fusoliera viene allungata; maggiori dettagli nel paragrafo successivo. L'MU-2M, costruito in soli 28 esemplari, merita una menzione particolare, in quanto \u00e8 stato il pi\u00f9 desiderato tra tutti i modelli a fusoleria corta. Aveva gli stessi motori dell'\"allungato\" MU-2J, ed \u00e8 stato poi seguito dall'anche pi\u00f9 potente MU-2K (comprato in numero di 16 anche dall'Esercito giapponese) e ancora dall'MU-2P, il quale montava eliche a quattro pale di nuova concezione in luogo delle precedenti a tre. Gli ultimi MU-2 a fusoliera ridotta furono commercializzati col nome di Solitaire ed equipaggiati con i Garrett TPE331-10-501M da 665 hp (496 kW).\nCome accennato prima, i cambiamenti pi\u00f9 significativi alla struttura arrivarono col pi\u00f9 grande MU-2G, che vol\u00f2 per la prima volta il 10 gennaio 1969, che guadagn\u00f2 di lunghezza della fusoliera rispetto agli altri modelli prodotti fino ad allora; furono costruiti 46 esemplari, seguiti dal pi\u00f9 potente MU-2J (108 unit\u00e0). L'MU-2L (28 unit\u00e0) era una variante a capacit\u00e0 maggiorata, cui segu\u00ec l'MU-2N (39 unit\u00e0) con motori potenziati ed eliche a quattro pale. L'ultima serie di MU-2 a fusoliera lunga fu ribattezzata Marquise ed equipaggiata, come nel caso del Solitaire, con due Garrett TPE331, stavolta da 715 hp (533 kW).\nAl 2005, 397 MU-2 sono stati registrati nei soli Stati Uniti.\nImpiego militare.\nLe Forze di autodifesa giapponesi sono state l'unico esercito ad aver utilizzato gli MU-2. I quattro modelli di tipo C, pi\u00f9 altri 16 di tipo K presero servizio nella Forza terrestre di autodifesa con la sigla LR-1; furono impiegati per esigenze logistiche e come ricognitori per fotografie aeree. I 29 MU-2E in allestimento SAR furono invece acquisiti dalla Forza aerea di autodifesa. Questi ultimi avevano un equipaggiamento extra consistente in un muso dalla forma simile a quella di un ditale, serbatoi del carburante pi\u00f9 capienti, vistosi obl\u00f2 di osservazione e una porta scorrevole per il lancio di gommoni di salvataggio.\nAttualmente gli MU-2 decollano, dietro accordo governativo, dalla base aerea di Tyndall, in Florida, pilotati dagli studenti di primo grado dell'Air Battle Manager dell'USAF alle loro prime esperienze di volo controllato. Gli allievi devono partecipare con successo ad otto missioni con gli MU-2 prima di poter accedere alla formazione sui velivoli ad elevate prestazioni come l'F-15 o l'F-22.\nSicurezza.\nCome per tutti gli aerei, anche la documentazione relativa alla sicurezza dell'MU-2 \u00e8 stata esaminata dalle varie agenzie nazionali preposte al controllo dell'aviazione civile e approvata quando comparata con gli altri apparecchi della sua categoria; \u00e8 stato infatti coinvolto in soli undici incidenti, per un totale di dodici vittime, nell'arco di un periodo campione di diciotto mesi. Complessivamente, secondo quanto riportato dalla CNBC, 330 persone hanno perso la vita a seguito di incidenti con questo velivolo. Tuttavia, ci sono stati anni in cui gli MU-2 non hanno avuto nemmeno un sinistro.Nel mese di luglio del 2005 la Federal Aviation Administration (FAA) americana avvi\u00f2 un'altra indagine per valutare la sicurezza del velivolo e sentenzi\u00f2 che aveva conseguito nuovamente i requisiti necessari alla certificazione, ovvero che l'MU-2 era sicuro se condotto da personale adeguatamente preparato e se altrettanto adeguatamente revisionato. Nei primi mesi del 2008 la FAA ha emesso specifiche direttive sull'addestramento dei piloti all'MU-2, cos\u00ec come aveva gi\u00e0 fatto in passato con altri aerei. Maggiori dettagli nei paragrafi successivi.Quando simili direttive sono state richieste anche fuori dagli Stati Uniti, la documentazione relativa agli incidenti \u00e8 stata aggiornata considerevolmente. Infatti, molti operatori avevano mostrato carenze nella formazione e nell'esperienza dei piloti, rispetto ad un aereo tecnologicamente avanzato e capace di ragguardevoli prestazioni ad un costo di gestione relativamente basso.\nUn'importante caratteristica strutturale dell'MU-2 \u00e8 l'elevata velocit\u00e0 di crociera contrapposta ad una bassa velocit\u00e0 di atterraggio. Quest'ultima si raggiunge estendendo completamente gli ipersostentatori a due posizioni, situati sul bordo di uscita dell'ala. Tali ipersostentatori danno all'aereo una superficie alare paragonabile a quella del Beechcraft King Air in configurazione di atterraggio quando, in fase di crociera, detta apertura \u00e8 pi\u00f9 simile, invece, a quella di un aviogetto di piccole dimensioni. L'estensione completa dei flap comporta inoltre l'uso esclusivo dei deflettori posti sopra l'ala in luogo dei tradizionali alettoni. Gli alettoni dell'apparecchio presentano un'elevata efficienza, anche quando le ali vanno in stallo. Molti incidenti mortali sono avvenuti perch\u00e9 le normali procedure in presenza di un motore fuori uso attuate sui piccoli bimotori non valgono quando si vola con un MU-2. La manovra comunemente insegnata di riduzione dell'inclinazione dei flap quando sopraggiunge un'avaria ad un propulsore in fase di decollo conduce inevitabilmente il Mitsubishi ad un pericoloso calo della portanza, a causa dell'alta efficienza anche di questi ultimi. Quando ai piloti \u00e8 stato insegnato di mantenere quella inclinazione e di diminuire invece la velocit\u00e0 variometrica, il tasso di incidenti si \u00e8 ridotto quasi a zero.\nQui di seguito \u00e8 riportato un estratto di un comunicato stampa della FAA circa la sicurezza dell'MU-2:\nCome accennato prima, la FAA, a seguito di questa indagine, ha emesso nei primi mesi del 2008 una normativa federale speciale per gli operatori del modello MU-2B. Ai piloti che conducono questi aerei a partire da tale periodo (hanno massimo un anno per mettersi in regola) \u00e8 richiesto di sottoporsi all'addestramento specifico per questo modello, cos\u00ec come ad uno ciclico. Viene anche imposta la presenza dell'autopilota integrale per i voli compiuti da un singolo pilota e l'obbligo di portare sempre a bordo le checklist approvate dalla FAA nonch\u00e9 i manuali operativi. Infine, cosa inusuale per normative come questa, l'esperienza dei piloti maturata a bordo di altri aeromobili non pu\u00f2 essere usata come preferenza ai fini dell'abilitazione all'MU-2.\nNon c'\u00e8 alcun nesso normativo tra questa prescrizione e il normale Type Rating, comunque entrambe impongono il conseguimento di alcuni obiettivi tramite le prove pratiche standard. La disposizione FAA impone in aggiunta l'addestramento specifico e ulteriori requisiti operativi. Una volta giunto al termine dell'iter di addestramento, l'istruttore appone un'annotazione sul libretto del pilota se crede che il candidato abbia raggiunto quanto richiesto. In caso contrario, l'addestramento prosegue ad oltranza.In un normale Type Rating della FAA, invece, l'addestramento viene dichiarato completato se seguito da un volo di controllo e da un esame orale effettuato da un commissario delegato dalla FAA. Durante il volo di controllo il candidato deve eseguire tutte le manovre previste dal minore dei test standard ATPL, indipendentemente da quale licenza possieda in quel momento. Il Type Rating diviene, ovviamente, parte integrante della licenza personale."}
{"id": "2269171", "revid": "106872", "url": "https://it.wikipedia.org/wiki?curid=2269171", "title": "Classe Voda (nave cisterna)", "text": ""}
{"id": "2269176", "revid": "112776851", "url": "https://it.wikipedia.org/wiki?curid=2269176", "title": "CNOMV", "text": "I Cantieri Navali ed Officine Meccaniche di Venezia (CNOMV) sono degli stabilimenti del gruppo Fincantieri che si trovano ubicati sull'isola della Giudecca a Venezia.\nOrigini.\nLe origini risalgono al 1905 quando il Comune di Venezia decise di assumere la gestione diretta del servizio di navigazione interna a vapore, costituendo l'Azienda Comunale di Navigazione Interna (A.C.N.I.) e per le attivit\u00e0 cantieristiche, vennero rilevato dal comune un vecchio cantiere navale che venne ristrutturato con la costruzione di nuovi scali.\nLe Fonderie Neville che avevano effettuato i lavori di ristrutturazione, nel 1906 cessarono l'attivit\u00e0, e gli stabilimenti con i macchinari vennero rilevati dalla S.A.V.I.N.E.M., ampli\u00f2 le attivit\u00e0 delle fonderie con un bacino di carenaggio del proprio cantiere. La S.A.V.I.N.E.M., nel 1917, trasfer\u00ec le proprie attivit\u00e0, compresi i macchinari a Piombino e, al termine della prima guerra mondiale, l'intera area venne acquistata dalla SACNAV con lo scopo di creare un grande stabilimento siderurgico e navale. All'epoca i cantieri occupano un'area di circa 25\u00a0000 m\u00b2 e impiegano circa 400-500 operai. Specializzati nella costruzione di draghe, pontoni e rimorchiatori anche d'alto mare.\nI Cantieri.\nI Cantieri Navali ed Officine Meccaniche vennero creati dal conte Giuseppe Volpi, che nel 1917 fu uno dei maggiori artefici di Porto Marghera. Volpi, ministro delle finanze del governo Mussolini tra il 1925 e il 1928 e presidente di Confindustria tra il 1934 e il 1943, sarebbe anche stato presidente della Biennale e fu promotore della prima mostra del cinema.\nLo stabilimento venne ancora una volta completamente ristrutturato e intorno agli anni trenta entr\u00f2 nell'orbita dei Cantieri Riuniti dell'Adriatico e conseguentemente a partire dal 1933 in quella dell'IRI.\nNel 1942, i cantieri dell'A.C.N.I.L. vennero trasferiti a Sant'Elena e dopo la seconda guerra mondiale gli stabilimenti che essi occupavano vennero acquisiti dai \"Cantieri Navali ed Officine Meccaniche Veneziani\" e ristrutturati tra il 1952 e il 1953.\nI \"Cantieri Navali ed Officine Meccaniche Veneziani\" nel 1971 si trasferirono occupando una parte dell'Arsenale e nel 1979 confluirono insieme al Cantiere Navale Breda di Marghera nella Italcantieri.\nDal 1984 i \"Cantieri Navali ed Officine Meccaniche Veneziani\" ed il cantiere Breda fanno parte della Fincantieri.\nOggi.\nConsorzio Cantieristica Minore Veneziana - 14 imprese artigianali e ca. 100 dipendenti su un'area di ca. 14\u00a0000 m\u00b2.\nNel palazzo Trevisan, del XV secolo (sempre ex CNOMV): Venice Cube. incubatore aziendale on 19 imprese: marketing, promozione turismo, consulenza aziendale, design, produzione cinematografica e altro. Consorzio fondato da Sviluppo Italia Veneto."}
{"id": "2269184", "revid": "125842236", "url": "https://it.wikipedia.org/wiki?curid=2269184", "title": "Isabella di Borbone", "text": "Origine.\nSia secondo lo storico e genealogista francese, Pierre de Guibours, detto P\u00e8re Anselme de Sainte-Marie o pi\u00f9 brevemente P\u00e8re Anselme, nel suo\"Histoire g\u00e9n\u00e9alogique et chronologique de la maison royale de France\", che secondo lo scrittore e uomo politico, originario del borbonese, Simon de Coiffier de Moret, nel suo \"Histoire du Bourbonnais et des Bourbons qui l'ont poss\u00e9d\u00e9, Volume 1\", Isabella era figlia femmina secondogenita del quinto duca di Borbone, il quarto duca d'Alvernia, Conte di Clermont e conte di Forez, Carlo I e della moglie, Agnese di Borgogna, che, ancora secondo P\u00e8re Anselme, era figlia del conte di Nevers, Duca di Borgogna, conte di Borgogna (Franca Contea), Artois e Fiandre, Giovanni senza Paura e della moglie, Margherita, figlia del duca di Baviera-Straubing Alberto I, conte di Hainaut e di Olanda e di Margherita di Brieg.&lt;br&gt;Carlo I di Borbone, sia secondo P\u00e8re Anselme, che secondo Simon de Coiffier de Moret, era il figlio primogenito del quarto Duca di Borbone, Conte di Clermont e conte di Forez, Giovanni I e della moglie, la duchessa d'Alvernia e contessa di Montpensier, Maria di Berry, che, sempre secondo P\u00e8re Anselme era la figlia quartogenita del duca di Berry e d'Alvernia e conte di Poitiers e Montpensier, Giovanni di Francia (1340 \u2020 1416) e della prima moglie Giovanna d'Armagnac (24 giugno 1346-1387).\nBiografia.\nLa Francia era alle prese con la Guerra dei Cent'anni, il cui re inglese rivendic\u00f2 il trono francese. I Borgognoni e gli Armagnacchi erano due fazioni che combattevano per il controllo del re, che era ritenuto incapace di governare. La loro rivalit\u00e0 si intensific\u00f2 dopo il brutale assassinio di Luigi d'Orl\u00e9ans. Una tregua temporanea fu promessa per affrontare la crescente minaccia degli inglesi. Vedendo la giusta opportunit\u00e0, Enrico V d'Inghilterra attacc\u00f2 la Francia. Tuttavia, nonostante la suddetta tregua, la Borgogna non offr\u00ec truppe per aiutare gli Armagnacchi. Il nonno di Isabella, il duca di Borbone, Giovanni I, si era distinto nella battaglia di Agincourt, che si concluse con la sconfitta della Francia. In seguito, il duca di Borgogna occup\u00f2 rapidamente Parigi, dichiarandosi reggente del re, costringendo il Delfino, Carlo, a fuggire a sud. Con il nord in mani inglesi e la Borgogna che governava Parigi, il Delfino propose una tregua e convoc\u00f2 un secondo incontro, sulla base del fatto che il primo non costituiva una garanzia di tregua. Suo padre, Carlo era tra coloro che, nel 1419, scortarono Giovanni senza Paura, duca di Borgogna all'incontro di Montereau, dove non fu siglata la pace col delfino, ma Giovanni senza Paura fu assassinato.&lt;br&gt;L'anno dopo, quando il delfino venne diseredato, e la sorella, Caterina di Francia, fu dichiarata erede del regno, suo padre, Carlo, si schier\u00f2 apertamente col delfino, allontanandosi dal futuro cognato, Filippo III il Buono, nuovo duca di Borgogna.\nQuando nacque Isabella, suo padre, Carlo, si era riavvicinato al cognato, Filippo, che aveva abbandonato l'alleanza con gli inglesi e aveva firmato il Trattato di Arras, del settembre 1435, che sanciva la pace tra Armagnacchi e Borgognoni.\nNel 1454, Isabella fu fidanzata a suo cugino primo (la madre di Isabella ed il padre di Carlo erano fratelli), Carlo, conte di Charolais, ed erede dei titoli del padre, per cui era stato necessario richiedere una dispensa a papa Nicola V.&lt;br&gt;Il 30 ottobre 1454, a Lille, in Francia, come conferma la \"Chronique de Charles VII, roi de France. Tome 3\", Isabella spos\u00f2 il Conte di Charolais, Carlo, figlio ed erede del duca di Borgogna, conte di Borgogna (Franca Contea), Artois e Fiandre, Filippo III il Buono e della principessa della casa reale portoghese, Isabella; si dice che fossero molto innamorati.&lt;br&gt;Carlo era al suo secondo matrimonio, avendo sposato, in prime nozze, Caterina di Francia, nel 1439, e morta nel 1446, senza avergli dato figli.\nNel 1459 Isabella fu madrina di Gioacchino, figlio del Delfino di Francia e della sua seconda moglie, Carlotta di Savoia. Dopo la sua successione al trono di Francia, il Delfino abbandon\u00f2 sua moglie in Borgogna, lasciando la giovane regina Carlotta dipendere dall'aiuto di Isabella.\nIsabella mor\u00ec il 25 settembre 1465 di tubercolosi. Fu sepolta nell'abbazia di Saint-Michel ad Anversa.\nCon la sua morte precoce, Isabella avuto aveva poca importanza o influenza durante la sua vita, ma dopo la morte divenne un simbolo della ricchezza dei Duchi di Borgogna, che in seguito sarebbe stata ereditata dalla sua unica figlia Maria.&lt;br&gt;Il monumento funebre di Isabella fu eretto nella chiesa dell'abbazia di Saint-Michel ad Anversa nel 1476. Fu decorato con 24 statuette in bronzo di nobili e donne in piedi in nicchie, noti come \"piangenti\", con un'effigie in bronzo della stessa Isabella sormontato da esso. Durante la Beeldenstorm del 1566, i protestanti radicali distrussero immagini nelle chiese e nei monasteri cattolici. La distruzione fu giustificata dalla tesi di Calvino secondo cui tutte le immagini nelle chiese erano idolatriche e dovevano essere rimosse. Di conseguenza, la tomba di Isabella fu spogliata delle sue decorazioni e i \"piangenti\" scomparvero.&lt;br&gt;Tuttavia, dieci di loro furono ritrovati ad Amsterdam.\nDopo essere rimasto vedovo per la seconda volta, Carlo, nel 1467, si spos\u00f2 in terze nozze, con Margherita di York, da cui non ebbe figli.\nFigli.\nIsabella a Carlo diede una figlia:"}
{"id": "2269185", "revid": "288070", "url": "https://it.wikipedia.org/wiki?curid=2269185", "title": "MU-2", "text": ""}
{"id": "2269189", "revid": "697352", "url": "https://it.wikipedia.org/wiki?curid=2269189", "title": "A cimma", "text": ""}
{"id": "2269192", "revid": "697352", "url": "https://it.wikipedia.org/wiki?curid=2269192", "title": "'\u00c2 \u00e7\u00edmma", "text": ""}
{"id": "2269196", "revid": "22593238", "url": "https://it.wikipedia.org/wiki?curid=2269196", "title": "\u00c2 \u00e7\u00edmma", "text": ""}
{"id": "2269198", "revid": "697352", "url": "https://it.wikipedia.org/wiki?curid=2269198", "title": "A \u00e7\u00edmma", "text": ""}
{"id": "2269199", "revid": "151734", "url": "https://it.wikipedia.org/wiki?curid=2269199", "title": "A \u00e7imma", "text": ""}
{"id": "2269201", "revid": "124913398", "url": "https://it.wikipedia.org/wiki?curid=2269201", "title": "McLaren M23", "text": "La McLaren M23 fu una vettura di Formula 1 disegnata da Gordon Coppuck con l'aiuto di John Barnard. Fu sviluppata partendo dal modello pensato per la Indycar, la M16, e fu ispirata dalla Lotus 72, condividendo lo stesso \"layout\". Anche il motore era lo stesso, il glorioso Cosworth DFV, preparato per\u00f2 dalla \"Nicholson Engines\". Il lavoro della \"Nicholson\" consent\u00ec al propulsore di raggiungere una potenza di 490CV. Vettura molto \"spigolosa\" aveva un'ottima aerodinamicit\u00e0. Fu sempre gommata Goodyear.\nFu un esempio di vettura straordinariamente longeva in quanto venne utilizzata per sei stagioni, tra il 1973 e il 1978, e fu iscritta a 83 gran premi. Rimane tuttora una delle vetture pi\u00f9 vincenti avendo colto per 16 volte il primo posto in gran premi validi per il mondiale (altre 4 furono le vittorie non titolate); solamente la McLaren MP4/2 e la Lotus 72 furono pi\u00f9 vincenti. Con tale vettura Emerson Fittipaldi nel 1974 e James Hunt nel 1976 si aggiudicarono il mondiale piloti. Nel 1974, grazie a tale vettura, la McLaren si aggiudic\u00f2 il suo primo mondiale costruttori.\nLa M23 nel mondiale.\nStagione 1973.\nFece il suo esordio nella stagione 1973 con al volante Denny Hulme, nel Gran Premio del Sudafrica, in cui il pilota neozelandese conquist\u00f2 subito la \"pole position\", seguita dal quinto posto in gara. Nel corso della stagione la vettura fu prima in tre occasioni (con Hulme in Svezia, e con Peter Revson in Gran Bretagna e Canada). Nell'annata conquist\u00f2 poi 2 \"gpv\" (sempre con Hulme), tre terzi posti (uno a testa per Hulme, Revson e Jacky Ickx), e altri 8 piazzamenti a punti, per un totale di 56 punti iridati. Nella seconda parte della stagione venne affidata spesso, oltre ai due piloti titolari, a un terzo pilota (per una volta a Ickx, nelle altre occasioni a Jody Scheckter). Scheckter fu, tra l'altro, responsabile del grande incidente avvenuto nel corso del Gran Premio di Gran Bretagna.\nStagione 1974.\nLa stagione seguente l'arrivo di Emerson Fittipaldi consent\u00ec di affinare la vettura utilizzando le sue conoscenze della Lotus 72. La stagione 1974 si apr\u00ec con la vittoria di Denny Hulme in Argentina, a cui segu\u00ec la vittoria di Fittipaldi nel suo Brasile. In Brasile Fittipaldi conquister\u00e0 anche l'unica \"pole\" del 1974. Nel corso della stagione, che laureer\u00e0 il brasiliano campione del mondo, la M23 vincer\u00e0 in altre due occasioni (Belgio e Canada), sempre con Fittipaldi. Hulme conquister\u00e0 il giro pi\u00f9 veloce in Belgio.\nLa McLaren si aggiudica il suo primo mondiale costruttori con 73 punti (in totale i tre piloti schierati ne portano a casa 87). Oltre a Hulme e Fittipaldi viene schierata una terza vettura guidata da Mike Hailwood poi da David Hobbs e, infine, da Jochen Mass. Nel Gran Premio del Sudafrica una quarta M23 viene guidata da Dave Charlton della scuderia privata Scribante.\nStagione 1975.\nUlteriori sviluppi della vettura si ebbero nel 1975, incluso un cambio a sei marce, grande novit\u00e0 per l'epoca, ci\u00f2 aiut\u00f2 Fittipaldi a conquistare il titolo di vicecampione dietro a Niki Lauda, con la sua Ferrari 312T. La scuderia speriment\u00f2 varie novit\u00e0 aerodinamiche, che poi vennero utilizzate nel modello seguente, la M26.\nLa stagione fu impreziosita da 2 vittorie (subito all'esordio in Argentina e in Gran Bretagna) di Fittipaldi e una di Jochen Mass (nel tragico Gran Premio di Spagna). Nella stagione non venne pi\u00f9 impiegata la terza vettura. Non venne conquistata nessuna \"pole\" ma 2 giri pi\u00f9 veloci, uno con Mass in Francia e uno con Fittipaldi nel Gran Premio degli Stati Uniti. Nella stagione vennero conquistati dalla M23 65 punti iridati.\nStagione 1976.\nIl 1976 vide l'abbandono di Fittipaldi e la sua sostituzione con James Hunt. Il pilota inglese fu capace di vincere il mondiale piloti in una stagione caratterizzata da un dominio iniziale di Lauda, almeno fino al suo incidente del N\u00fcrburgring che limit\u00f2 l'ascesa verso il titolo dell'austriaco.\nHunt conquist\u00f2 subito due \"pole\" nelle prime due gare e la prima vittoria nel Gran Premio di Spagna dove tra l'altro conquist\u00f2 anche la sua terza \"pole\" in quattro gare. L'inglese colse il primo posto anche in Francia, Germania, Olanda, Canada e Stati Uniti d'America Est. La forza dell'inglese fu ancora pi\u00f9 evidente in prova dove fece sue altre tre \"pole\", per un totale di 7 a cui fanno da contorno altre tre partenze in prima fila. Col terzo posto nella gara finale disputata sotto un diluvio al Fuji, si aggiudic\u00f2 un incredibile titolo mondiale, con un solo punto di vantaggio su Lauda. Hunt ottenne anche due gpv, uno venne fatto suo da Jochen Mass. La vettura in stagione si aggiudic\u00f2 in tutto 88 punti.\nStagione 1977.\nL'anno seguente la McLaren inizi\u00f2 a utilizzare il modello M26, portato in prova nel 1976 ma mai in gara. La M23 venne comunque usata molto frequentemente, soprattutto nella prima parte della stagione. Hunt conquist\u00f2 le prime tre \"pole\" del 1977, senza per\u00f2 mai riuscire a vincere una gara. Il miglior risultato stagionale fu il secondo posto colto dall'inglese in Brasile e da Mass in Svezia.\nNella seconda parte della stagione la M23 venne utilizzata saltuariamente per far correre un terzo pilota oltre ai due titolati, che impiegavano stabilmente la M26. In Inghilterra la M23 battezz\u00f2 l'esordio in F1 di Gilles Villeneuve, mentre a Monza fu il turno di Bruno Giacomelli, anche lui all'esordio nel mondiale. La M23 inizi\u00f2 a essere utilizzata anche da piloti privati come lo spagnolo Emilio de Villota della scuderia \"Iberia Airlines\" e dallo statunitense Brett Lunger della \"Chesterfield Racing\".\nStagione 1978.\nNel 1978 venne ancora utilizzata da Lunger per la \"Liggett Group/B&amp;S Fabrications\", nella prima parte della stagione, poi una M23 privata fu usata anche da de Villota nel gran premio di casa e da Tony Trimmer nel Gran Premio di Gran Bretagna con la \"Melchester Racing\". Nella seconda parte della stagione fu infine affidata dalla \"Liggett Group/B&amp;S Fabrications\" a Nelson Piquet che conquist\u00f2 un onorevole nono posto nel Gran Premio d\u2019Italia, ultima apparizione per la M23 in gara iridata.\nRisultati completi in Formula 1.\n() (il grassetto indica le pole position, il \"corsivo\" indica i giri veloci) \nGare non valide per il mondiale.\nLa M23 venne spesso impiegata in gare non valide per il campionato mondiale, abbastanza frequenti negli anni settanta. Conquist\u00f2 4 affermazioni: una con Emerson Fittipaldi (il Gran Premio del Presidente Medici nel 1974); le restanti tre (la Race of Champions 1976, il BRDC International Trophy 1976 e la Race of Champions 1977) con James Hunt.\nRisultati completi nelle gare di F1 non valide per il mondiale.\n() (il grassetto indica le pole position, il \"corsivo\" indica i giri veloci) \nFormula Shellsport.\nNel 1977 Emilio de Villota conquist\u00f2 la gara 9, corsa a Mallory Park, e la gara 11, disputata a Brands Hatch, a bordo di una M23.\nFormula Aurora.\nNel 1978 Tony Trimmer conquist\u00f2 la Formula Aurora, una sorta di Formula 1 britannica destinata a vetture private, a bordo di una M23. In stagione il pilota britannico si aggiudic\u00f2 5 gare (\" International Gold Cup\", \"Evening News Trophy\", \"Anglia Tv Trophy\", \"Radio 210 European Trophy\" e \"Fuij Tapes Trophy\"). Nel 1979 venne utilizzata una M23 da Gordon Smiley, ma senza risultati di rilievo.\nFormula 1 sudafricana.\nNel Campionato sudafricano di Formula 1 1974 Dave Charlton con una M23 vinse il titolo aggiudicandosi 6 gare.\nCampionato australiano.\nLa M23 fu portata al successo nel campionato australiano da John McCormack nel 1977. Non era per\u00f2 motorizzata Cosworth ma Leyland."}
{"id": "2269207", "revid": "121226186", "url": "https://it.wikipedia.org/wiki?curid=2269207", "title": "Dusicyon australis", "text": "Il dusicione (\"Dusicyon australis\" Kerr 1792), detto anche lupo antartico, volpe delle Falkland, lupo-volpe o warrah, era un canide cerdocionino endemico delle Isole Falkland. Unica specie del suo genere, \u00e8 stata la prima fra i canidi ad estinguersi in tempi storici, con l'ultimo esemplare segnalato nel 1876.\nEsso era presente sia sull'isola occidentale che su quella orientale delle Falkland, con popolazioni che mostravano differenti caratteristiche secondo Charles Darwin, il quale ne annot\u00f2 una descrizione nel suo diario di viaggio. Il pelame del dusicione era di color tenn\u00e9, ad eccezione del sottogola e dell'apice della coda bianchi. La sua dieta non \u00e8 stata descritta in modo esaustivo prima dell'estinzione, ma \u00e8 probabile che avesse una dieta simile a canidi della sua taglia, comprendente uccelli, quali anatidi e pinguini, nonch\u00e9 insetti e carogne. Come altri membri della sua famiglia, \u00e8 stato ipotizzato inoltre che realizzasse delle tane.\nIn passato si riteneva che il dusicione fosse strettamente imparentato con i canidi del genere \"Lycalopex\", fra cui il culpeo, che \u00e8 stato introdotto alle isole in tempi moderni, ma nel 2009 un'analisi cladistica del DNA ha rivelato che la specie ad esso pi\u00f9 vicina \u00e8 il crisocione del Sudamerica, dal quale si diversific\u00f2 circa 6.7 milioni di anni fa.\nStoria.\nLa prima segnalazione fu da parte del Capitano John Strong nel 1609. Strong cattur\u00f2 un esemplare e cerc\u00f2 di riportarlo in Europa, ma la creatura si butt\u00f2 nel mare quando fu spaventata dallo sparo dei cannoni durante uno scontro con una flotta francese. Louis Antoine de Bougainville, che stabil\u00ec il primo insediamento sulle Falkland, lo nomin\u00f2 \"loup-renard\".\nQuando Charles Darwin visit\u00f2 le isole nel 1833, trov\u00f2 la specie sia sul Falkland occidentale che orientale, notando che la specie non dimostrava timore verso l'uomo. L'animale era gi\u00e0 raro a quel periodo sul Falkland orientale, e i suoi numeri stavano rapidamente diminuendo sul Falkland occidentale. Nel 1865, scomparve dalla parte est del Falkland orientale. Darwin predisse che il dusicione si sarebbe presto unito al dodo nell'estinzione. Fu infatti cacciato per la sua pelliccia pregiata, e i pastori lo avvelenavano, considerandolo una minaccia per le pecore. Sulle isole non c'erano foreste in cui la specie potesse rifugiarsi, e la sua mancanza di timore verso l'uomo lo rendeva una preda facile da adescare e uccidere con un bastone o un pugnale.\nUn esemplare vivo fu portato allo Zoo di Londra nel 1868 e un altro nel 1870. Nessuno dei due sopravvisse a lungo. Solo una dozzina di esemplari museali esistono oggi. L'ultimo esemplare fu ucciso nel 1876 a Shallow Bay nel Falkland Occidentale."}
{"id": "2269216", "revid": "1687355", "url": "https://it.wikipedia.org/wiki?curid=2269216", "title": "Apia International Sydney", "text": "Il Sydney International, conosciuto prima del 1968 come New South Wales Championships e dopo come New South Wales Open e Apia International Sydney, \u00e8 un torneo tennistico che si svolge a Sydney, in Australia, solitamente nel mese di gennaio sui campi in cemento del NSW Tennis Centre. \nStoria.\nIl New South Wales Championships, conosciuto anche come NSW Open, fu fondato dagli ufficiali coloniali per scegliere nelle varie colonie i migliori tennisti che potessero far parte della nazionale di Coppa Davis dell'Australasia. La prima edizione fu disputata nel 1885. I campionati nazionali australiani nacquero nel 1905, quindi dal 1885 al 1904 i migliori tennisti australiani parteciparono al torneo di Sydney, che insieme al Victorian Championships di Melbourne era il pi\u00f9 importante torneo della nazione. Con la nascita degli Australian Championships il torneo perse di importanza ma comunque molti tennisti originari dell'Australia presero parte al torneo. La superficie usata era l'erba. Solo nel 1989 venne introdotto il Rebound Ace.\nDal 1885 al 1922, quando i campionati nazionali australiani cessarono di essere un evento riservato solo agli uomini, gli New South Wales Championships e i Victorian Championships sono stati gli eventi principali per i tennisti australiani.\nLocalit\u00e0.\nIl NSW Open veniva giocato nel complesso di White City, vicino a Sydney CBD, ma a partire dalle olimpiadi del 2000, l'evento si spost\u00f2 nel Sydney International Tennis Centre di Homebush, un sobborgo di Western Sydney che faceva parte dei siti ospitanti i giochi olimpici. L'impianto \u00e8 composto da 15 campi all'aperto e un campo centrale che ospita pure gli uffici amministrativi del Tennis NSW."}
{"id": "2269232", "revid": "543975", "url": "https://it.wikipedia.org/wiki?curid=2269232", "title": "Episodi di Laguna Beach (seconda stagione)", "text": ""}
{"id": "2269238", "revid": "111855901", "url": "https://it.wikipedia.org/wiki?curid=2269238", "title": "Luigi Gaiter", "text": "Biografia.\nIspirato dalla letteratura romantica allora in voga, scrisse una novella in versi (\"La prigioniera del Lago di Garda\", pubblicata nel 1834) dove si narra la storia di Adelaide di Borgogna, regina d'Italia e poi moglie dell'imperatore Ottone I, che venne imprigionata nella Rocca di Garda e fugg\u00ec in modo rocambolesco.\nLuigi Gaiter \u00e8 noto anche per aver curato la prima edizione completa del \"Tesoro\" di Brunetto Latini."}
{"id": "2269239", "revid": "247933", "url": "https://it.wikipedia.org/wiki?curid=2269239", "title": "Tacoma (Washington)", "text": ""}
{"id": "2269241", "revid": "640389", "url": "https://it.wikipedia.org/wiki?curid=2269241", "title": "Coppa del Mondo di cricket", "text": "La Coppa del Mondo di cricket \u00e8 il pi\u00f9 importante trofeo mondiale di cricket maschile organizzato dall'International Cricket Council; le partite della competizione sono Limited Overs cricket con la stipulazione denominata \"One Day International\" (ODI). Secondo alcune fonti il torneo sarebbe il terzo evento sportivo pi\u00f9 seguito del mondo dopo i Giochi olimpici e la Coppa del Mondo FIFA, tuttavia altri sostengono che invece la Coppa del Mondo di Cricket andrebbe collocata al quarto posto, preceduta anche dalla Coppa del Mondo di rugby.\nLa nazionale di cricket dell'Australia \u00e8 la selezione pi\u00f9 titolata essendosi aggiudicata il trofeo cinque volte, segue la selezione delle Indie Occidentali e l'India con due successi ed infine Pakistan, Sri Lanka e Inghilterra con una vittoria ciascuno.\nEsiste anche la Coppa del Mondo di cricket femminile, organizzata separatamente da quella maschile, che si tiene ogni quattro anni a partire dal 1973.\nStoria.\nIl primo incontro internazionale della storia del cricket risale al 1844 tra Stati Uniti e Canada, ma il primo test match ufficialmente riconosciuto come tale \u00e8 quello fra Inghilterra e Australia del 1877. In occasione delle Olimpiadi estive 1900 il cricket fu disciplina olimpica, ma fu ampiamente contestato e il CIO estromise la disciplina a partire gi\u00e0 dalla successiva edizione.\nNel 1912 ci fu un tentativo di organizzare un torneo diverso dai soliti tour, tuttavia il Triangolare di cricket del 1912 fu un insuccesso tale che ne fu disputata solo un'edizione.\nNel corso degli anni il numero di nazioni \"full members\" aument\u00f2 con l'ingresso delle Indie Occidentali Britanniche, Nuova Zelanda, India e Pakistan, ma nonostante questo il cricket continu\u00f2 ad essere disciplinato tramite sfide bilaterali.\nNei primi anni sessanta in Inghilterra si sperimentarono le prime forme di cricket da un solo giorno, ottenendo un successo tale da portare alla fondazione della Sunday League nel 1969. Nel 1971 in occasione delle Ashes series i primi 4 giorni di un test match furono cancellati per pioggia, fu pertanto organizzato il primo One Day International della storia del cricket; questa nuova formula riscosse un notevole successo e port\u00f2 rapidamente all'idea di organizzare una coppa del mondo di cricket comprendente tutte le principali nazioni.\nLa prima edizione della coppa del mondo si tenne nel 1975. Non vi fu una gara per l'assegnazione in quanto l'Inghilterra era l'unico paese in grado di organizzare il torneo e ottenne l'assegnazione diretta. La coppa venne anche chiamata \"Prudential World Cup\" per via della sponsorizzazione della compagnia di assicurazioni Prudential. Non si predisposero gare di qualificazione in quanto le partecipanti furono invitate direttamente dagli organizzatori: furono invitati i Full members della federazione pi\u00f9 lo Sri Lanka ed una selezione dei migliori giocatori dell'Africa Orientale. La coppa vide l'assenza del Sudafrica per motivi politici, come in tutte le maggiori competizioni sportive del periodo. Fu scelto di disputare partite sul limite dei 60 overs e la vittoria finale and\u00f2 alla selezione delle Indie Occidentali Britanniche, favorita della vigilia, sull'Australia.\nAnche la seconda coppa venne assegnata direttamente all'Inghilterra. Per questo torneo venne per la prima volta introdotto un meccanismo di qualificazione per gli ultimi due posti, tramite l'ICC Trophy; a spuntarla furono Sri Lanka e Canada, che tuttavia non avanzarono molto nel torneo. Le Indie Occidentali Britanniche riuscirono a fare il bis sconfiggendo i padroni di casa nella finale.\nPer la terza edizione in origine si era fatta avanti anche l'India, tuttavia, volendo l'ICC mantenere il torneo nel mese di giugno, alla fine fu preferita nuovamente l'Inghilterra per le migliori condizioni di luce e meteorologiche; comunque in questa occasione alcune partite furono disputate anche in Galles. Dal punto di vista organizzativo, rispetto alla precedente edizione cambi\u00f2 la prima fase; ora nei gironi ogni squadra incontrava due volte le altre anzich\u00e9 in una partita sola. A spuntarla fu a sorpresa la selezione indiana, che in finale ebbe la meglio sui favoriti caraibici due volte campioni, a cui non riusc\u00ec il tris.\nNel 1987 la coppa fu disputata per la prima volta fuori dal Regno Unito; a vincere la corsa per l'organizzazione fu la candidatura congiunta di India e Pakistan. In questa edizione la formula rimase invariata ma venne modificato il regolamento con la riduzione da 60 a 50 overs per squadra a partita. La vittoria and\u00f2 per la prima volta alla selezione australiana che sconfisse l'Inghilterra nella finale di Calcutta.\nL'edizione del 1991 fu assegnata ad Australia e Nuova Zelanda. Tuttavia, poich\u00e9 il clima dell'emisfero australe \u00e8 pi\u00f9 favorevole nei mesi invernali, il torneo fu spostato dall'estate '91 ai primi mesi del '92 e ci furono molteplici novit\u00e0. Per la prima volta i giocatori poterono indossare divise con i colori nazionali anzich\u00e9 il tradizionale bianco, furono disputate anche le prime partite sotto l'illuminazione artificiale e inoltre venne riammesso il Sudafrica, che pertanto fece il suo debutto nella competizione portando il numero di squadre partecipanti a 9. Anche la formula fu pesantemente modificata riunendo tutte le squadre in un unico girone all'italiana con partite di sola andata in cui tutte le squadre affrontavano tutti gli avversari una sola volta. Al termine del girone le prime quattro classificate si affrontavano in semifinali incrociate (prima-quarta e seconda-terza) e finale. Anche in questa edizione le sorprese non mancarono poich\u00e9 i padroni di casa campioni in carica furono eliminati al primo turno e a vincere il torneo fu inaspettatamente il Pakistan, partito malissimo con tre sconfitte (ed una partita annullata) nelle prime cinque gare.\nNel 1996 per la prima volta a vincere il torneo fu una squadra ospitante, lo Sri Lanka. Il torneo venne ampliato a 14 squadre e mut\u00f2 nuovamente formula: tornarono i due gironi separati da sette squadre cadauno, con partite di sola andata. Le prime quattro qualificate si affrontavano in quarti di finale incrociati, poi semifinale e finale.\nL'edizione 1999 vede il ritorno alla cadenza quadriennale originale ed \u00e8 stata assegnata per la quarta volta nella storia all'Inghilterra, tuttavia in questa occasione molte partite si sono disputate anche in altri paesi europei (Scozia, Irlanda e Paesi Bassi). La vittoria finale and\u00f2 alla selezione australiana che in finale sconfisse nettamente il Pakistan, a fare notizia tuttavia fu soprattutto la semifinale tra Australia e Sudafrica che si concluse con un clamoroso pareggio (213 runs per entrambe con tutti i battitori eliminati in 49 overs), non essendo previsti sistemi di spareggio si decise di ufficio che ad accedere alla finale sarebbe stata l'Australia, in quanto aveva vinto il precedente scontro diretto avvenuto nella fase a gironi.\nIl torneo del 2003 si tenne in Sudafrica (con alcune partite dislocate in Kenya e Zimbabwe) e questo comport\u00f2 uno spostamento delle date da giugno-luglio a febbraio-marzo. I padroni di casa uscirono dal torneo al primo turno mentre i grandi favoriti australiani e si confermarono campioni sconfiggendo l'India in finale. In questo torneo si segnala in particolare anche la semifinale raggiunta dal Kenya, momento pi\u00f9 alto della storia del cricket nazionale.\nNel 2007 il torneo \u00e8 stato assegnato all'unica federazione full member dell'ICC che ancora non lo aveva ospitato, ovvero il West Indies Cricket Board. Il torneo fu ampliato a 16 squadre e l'Australia \u00e8 riuscita a centrare la tripletta, per la prima volta nella storia, sconfiggendo la nazionale singalese nella prima finale ad essere stata decisa dal metodo di Duckworth-Lewis in quanto la pioggia condizion\u00f2 pesantemente la partita.\nLa coppa del 2011 \u00e8 stata assegnata congiuntamente a quattro paesi: India, Pakistan, Sri Lanka e per la prima volta il Bangladesh. Prima dell'inizio del torneo il Pakistan fu estromesso dall'organizzazione a causa dei molteplici problemi di sicurezza del paese, fu inoltre deciso il ritorno a 14 squadre dopo l'esperienza a 16 della precedente edizione. La finale fu giocata a Mumbai tra due dei paesi co-organizzatori e vide la vittoria dell'India (che nei quarti di finale ha eliminato i campioni in carica australiani, impedendo loro uno storico poker di successi) contro lo Sri Lanka.\nNel 2015 il torneo \u00e8 stato congiuntamente organizzato da Australia e Nuova Zelanda, e come quattro anni prima la finale \u00e8 stata un derby tra paesi ospitanti e ad uscirne vincitori sono stati (per la quinta volta) gli australiani.\nLe edizioni 2019 e 2023 sono state assegnate rispettivamente ad Inghilterra (con alcune partite in Galles) ed India (che pur avendo ospitato altre tre volte il torneo per la prima volta organizzer\u00e0 la coppa completamente da sola).\nTrofeo.\nIl trofeo assegnato alla squadra vincitrice non \u00e8 rimasto costante nel corso del tempo ma \u00e8 variato pi\u00f9 volte. Questo perch\u00e9 fino al 1999 il trofeo veniva donato all'ICC dal principale sponsor della competizione.\nLe prime tre edizioni furono sponsorizzate tutte dalla Prudential plc e per questo anche il trofeo assegnato rimase identico. Nell'edizione 1987 lo sponsor principale divenne la Reliance Industries, che don\u00f2 un trofeo diverso dal precedente, cos\u00ec come fecero nel 1992 la Benson &amp; Hedges e nel 1996 la W.D. &amp; H.O. Wills.\nNel 1999 la federazione mondiale, stanca di cambiare costantemente trofeo istitu\u00ec un proprio trofeo, chiamandolo \"ICC World Cup Trophy\". Attualmente le regole prevedono che il trofeo rimanga sempre custodito negli uffici dell'ICC a Dubai e venga utilizzato solo per la cerimonia di premiazione della squadra vincitrice del mondiale. La federazione vincitrice tuttavia ottiene una replica del trofeo, che le viene assegnata permanentemente ed \u00e8 fedele all'originale per forma e dimensioni, differenziandosi solo per l'assenza del logo dell'ICC, presente invece su quella originale.\nLe varie repliche non sono uguali tra loro perch\u00e9 il logo dell'ICC \u00e8 sostituito dal logo ufficiale dell'edizione del mondiale in cui \u00e8 stata assegnata. Tuttavia questa pratica \u00e8 stata seguita solo a partire dalla coppa del 2007, pertanto quelle del 1999 e 2003 (entrambe di propriet\u00e0 dell'Australian Cricket Board) sono identiche sotto tutti i punti di vista.\nQualificazioni.\nLa fase finale del torneo \u00e8 disputata ogni 4 anni, in passato a causa dello sfasamento delle stagioni tra emisfero sud ed emisfero nord la cadenza \u00e8 stata occasionalmente variata (cinque anni tra il 1987 e il 1992, tre anni tra il 1996 e il 1999) e durante il periodo intermedio vengono giocate le partite di qualificazione alla fase finale.\nFino all'edizione 2019 le squadre nazionali pi\u00f9 forti del panorama mondiale (quelle che godono del test status) sono state estromesse dall'onere di dover affrontare le qualificazioni e pertanto sono state automaticamente qualificate alla fase finale; a queste squadre si sono aggiunte quelle qualificate tramite l'ICC World Cup Qualifier. A partire dal 2019 la qualificazione viene decisa solo ed esclusivamente dalla posizione nell'ICC ODI Championship.\nFormula attuale.\nLa formula attualmente in vigore prevede la divisione delle 10 squadre partecipanti in un unico gironi all'italiana, in cui ogni squadra affronta una volta tutte le altre. Le prime quattro squadre al termine del girone si qualificano per le semifinali incrociate (prima contro quarta, seconda contro terza), seguiti dalla finale. Non \u00e8 prevista la finale per il terzo posto."}
{"id": "2269247", "revid": "767487", "url": "https://it.wikipedia.org/wiki?curid=2269247", "title": "Stark System", "text": "Stark System \u00e8 un film italiano del 1980 scritto e interpretato da Gian Maria Volont\u00e9 e diretto da Armenia Balducci, che ha anche collaborato alla stesura della sceneggiatura.\nTrama.\nDopo un passato eroico nell'arma dei carabinieri, Stark intraprende la carriera cinematografica accompagnato da Eddy, sua controfigura e segretario personale.\nIl protagonista \u00e8 in sua ansia in attesa delle reazioni della critica chiamata a vedere in anteprima il suo sesto film poliziesco. Le prime indiscrezioni sono terribili, ma il suo fidato compagno riuscir\u00e0 a rincuorarlo giusto in tempo per assistere al trionfo al botteghino.\nCon l'entusiasmo ritrovato i due ripartono per una nuova avventura con il loro storico produttore."}
{"id": "2269248", "revid": "416175", "url": "https://it.wikipedia.org/wiki?curid=2269248", "title": "Ta\u0161k\u00f6mur", "text": "Ta\u0161k\u00f6mur (in chirghiso: \u0422\u0430\u0448\u043a\u04e9\u043c\u04af\u0440, \"pietra di carbone\") \u00e8 una citt\u00e0 del Kirghizistan.\nGeografia fisica.\nLa citt\u00e0, una delle pi\u00f9 grandi della regione di \u017dalalabad, \u00e8 situata in una specie di canyon sulla sponda occidentale del Naryn, di fronte alla strada O\u0161 - Bi\u0161kek, ai margini delle montagne Tien Shan; \u00e8 altres\u00ec la porta d'accesso alla valle di Fergana provenendo da nord. Si estende per cinque chilometri in direzione nord-sud ed \u00e8 circondata da montagne ricche di minerali.\nLe dighe costruite lungo il Naryn hanno trasformato quello che una volta era un ruscello in un fiume di dimensioni considerevoli che, a detta dei residenti, ha cambiato il clima della zona; oltretutto le dighe hanno alzato massicciamente il livello dell'acqua causando la sommersione di alcuni insediamenti.Nonostante le dighe e la presenza delle centrali idroelettriche Ta\u0161k\u00f6mur al giorno d'oggi non ha ancora una completa e affidabile copertura elettrica.\nStoria.\nTa\u0161k\u00f6mur venne ufficialmente fondata il 17 dicembre 1943 e divenne rapidamente uno dei maggiori centri industriali dell'Asia centrale sovietica; come si pu\u00f2 evincere dal nome era principalmente una citt\u00e0 mineraria ma erano presenti anche altri tipi di stabilimenti che contribuivano a diversificare l'economia, tra cui uno per la lavorazione delle sigarette. A supporto dell'industria venne costruita una linea ferroviaria che permetteva ai treni di trasportare il carbone in tutta l'Unione Sovietica; al suo apice Ta\u0161k\u00f6mur aveva una popolazione di circa 35.000 abitanti.\nEconomia.\nDa quando la miniera e le fabbriche sono state chiuse la citt\u00e0 si \u00e8 trovata in una difficile situazione economica che ha costretto molti abitanti a spostarsi nella capitale Bi\u0161kek o a emigrare verso la Russia e il Kazakistan; questo esodo ha dimensioni tali che la maggior parte delle famiglie dichiara di avere almeno un membro all'estero. Gli uomini solitamente sono impiegati nell'edilizia mentre le donne trovano lavoro come venditrici nei bazar o nei negozi. Questi emigranti sono perlopi\u00f9 stagionali: partono agli inizi della primavera e fanno ritorno in autunno, quando il rigido clima settentrionale rende difficili le condizioni di lavoro.Le rimesse provvedute in questa maniera permettono ai residenti di mantenere uno stile di vita decente, molti di loro impiegano questo denaro per rinnovare la casa, comprare lettori DVD, parabole satellitari o per aprire negozi ed avviare un'attivit\u00e0.\nUlteriori difficolt\u00e0 vengono dal fatto che l'Uzbekistan ha reso pi\u00f9 difficile e cara l'esportazione delle merci attraverso il suo territorio limitando fortemente il commercio con l'estero.\n\u00c8 altres\u00ec degno di nota che a Ta\u0161k\u00f6mur, sebbene si trovi a pochi chilometri dalla fertile valle di Fergana e dalle sue sterminate piantagioni di cotone, non \u00e8 presente terreno arabile.\nInfrastrutture e trasporti.\nL'allacciamento capillare dell'era sovietica degli appartamenti \u00e8 ormai solo un ricordo: l'approvvigionamento idrico, specialmente nel caso delle abitazioni ai limiti della citt\u00e0, non \u00e8 affidabile e non \u00e8 disponibile l'acqua calda. Ta\u0161k\u00f6mur \u00e8 rimasta esclusa dalla rete di telefonia mobile fino al 2006, una tra le ultime nel paese. Non va meglio per l'accesso pubblico a internet che \u00e8 tuttora inesistente.\nGeografia antropica.\nSuddivisioni amministrative.\nTa\u0161k\u00f6mur \u00e8 divisa in cinque quartieri: \"Severniy\", \"Bayetova\", \"Centro\", \"Dostuk\", e \"Mikrorayon\". La citt\u00e0 amministra anche quattro villaggi: \"Shamaldysay\", \"Kyzyl-Alma\", \"Bazyl-Ata\", e \"Mailisay\".\nEducazione.\nSono presenti otto scuole, una per quartiere e tre per quello centrale mentre nei villaggi adiacenti ce ne sono sei con una struttura cadauno tranne per il principale (\"Shamaldysay\") che ne ha tre.\nSociet\u00e0.\nEvoluzione demografica.\nQuando Ta\u0161k\u00f6mur venne fondata la popolazione era soprattutto russa e di altre etnie non chirghise visto che l'assenza di terra da pascolo costituiva un deterrente per la popolazione indigena. Successivamente, quando vennero scoperti i giacimenti di carbone, i chirghisi cominciarono a spostarvisi ma non furono mai la maggioranza della popolazione fino al collasso dell'Unione Sovietica e la conseguente indipendenza del Kirghizistan nel 1991.Dopo questa data, e soprattutto a partire dal 1995 (quando la citt\u00e0 ha iniziato a soffrire grossi problemi economici) molti russi e residenti di altra nazionalit\u00e0 hanno cominciato ad andarsene. Questo ha fatto in maniera tale che ora i chirghisi siano pi\u00f9 del 90% della popolazione.\nSebbene Ta\u0161k\u00f6mur si trovi ad appena 20\u00a0km dal confine non \u00e8 presente una significativa minoranza uzbeca."}
{"id": "2269252", "revid": "125736594", "url": "https://it.wikipedia.org/wiki?curid=2269252", "title": "International Cricket Council", "text": "L'International Cricket Council (ICC) \u00e8 la massima autorit\u00e0 del gioco del cricket. Il compito dell'ICC \u00e8 fondamentale poich\u00e9 esso definisce le norme del gioco, regola i rapporti tra le federazioni nazionali e organizza i principali tornei del mondo.\nStoria.\nFu fondato il 15 luglio 1909 dai rappresentanti di Inghilterra, Australia e Sudafrica con il nome Imperial Cricket Conference. Nel 1926 vennero ammesse come \"full members\" anche le Indie Occidentali Britanniche, India e Nuova Zelanda, pertanto anche queste nazioni ricevettero il \"Test status\". Il Pakistan divenne indipendente dall'India nel 1947 e chiese di ottenere il Test status che venne prontamente concesso non appena la selezione pakistana se ne dimostr\u00f2 all'altezza nel 1952 (godendone appieno solo a partire dall'anno successivo).\nNel 1961 il Sudafrica lasci\u00f2 il Commonwealth delle nazioni per via della politica di Apartheid duramente contestata a livello internazionale, di riflesso quindi il Sudafrica si dimise anche dallo stato di \"full member\" dell'ICC.\nNel 1965 a causa del processo di disfacimento dell'Impero britannico il nome fu cambiato in International Cricket Conference, inoltre venne concesso un voto nel comitato esecutivo in rappresentanza dei paesi \"Associate Members\".\nNel 1981 il numero dei \"full members\" torn\u00f2 a 7 con l'ammissione dello Sri Lanka. Nel 1989 ci fu un nuovo cambiamento di nome e l'ICC assunse la denominazione definitiva attuale. Nel 1991 fu riammesso il Sudafrica in seguito alla fine del regime di Apartheid e l'anno seguente anche lo Zimbabwe entr\u00f2 nella lista dei \"full members\". Nel 2000 anche il Bangladesh ottenne lo status di \"full member\".\nA met\u00e0 anni duemila gli ultimi due ingressi nel vertice del cricket hanno destato molteplici polemiche e si sono da pi\u00f9 parti levate voci per la loro \"retrocessione\". La nazionale bengalese tuttavia \u00e8 riuscita a scrollarsi di dosso tali polemiche confermando la propria forza di gioco sul campo, mentre la nazionale dello Zimbabwe ha avuto molteplici problemi legati alla situazione del paese ed \u00e8 attualmente in fase di ripresa.\nA giugno 2017 il numero dei Full Members sale a 12 con l'ingresso di Irlanda e Afghanistan.\nMembri.\nAttualmente i \"Full Members\" dell'ICC sono dodici, poi ci sono anche trentaquattro nazioni \"Associate Members\", tra cui l'Italia, e sessanta nazioni \"Affiliate Members\", per un totale di centoquattro paesi.\nSuddivisione interna.\nEsattamente come altre federazioni sportive mondiali l'ICC \u00e8 suddiviso in enti regionali per gestire meglio l'attivit\u00e0 sul territorio:\nOperanti:\nDefunte:\nCompetizioni organizzate.\nL'ICC organizza varie competizioni di First-Class e One-Day cricket:"}
{"id": "2269258", "revid": "709565", "url": "https://it.wikipedia.org/wiki?curid=2269258", "title": "Norman McCay", "text": "Norman McCay \u00e8 un personaggio immaginario del fumetto Kingdom Come della DC Comics. Come in Kingdom Come e nella serie Elseworlds, Norman McCay non si \u00e8 mai visto prima nella continuit\u00e0 dell'Universo DC. Tuttavia, nelle recenti rivelazioni nei titoli di \"Justice Society of America\", McCay \u00e8 apparentemente una parte del Multiverso della DC. McCay \u00e8 un prete e il testimone degli eventi biblici del fumetto.\nStoria.\nMcCay era un amico e pastore del ex Sandman Wesley Dodds, prima che morisse. Dodds proclam\u00f2 una profezia apocalittica concernete eventi futuri coinvolgenti i supereroi della Terra.\nMccCay rimane rattristato da ci\u00f2, e scopre di aver ereditato le visioni di Dodds. Dopo aver sbagliato il sermone domenicale per la sua congregazione viene contattato dallo Spettro, Jim Corrigan, che gli dice che lui \u00e8 stato scelto per essere il testimone degli eventi che potrebbero cambiare il mondo.\nIl pi\u00f9 delle volte invisibile, diventa visibile alla Justice League in un'occasione, quando Flash lo agguanta dalla dimensione in cui viaggia. Tenta di avvertire Superman circa l'Apocalisse che sta per accadere a causa delle loro azioni.\nSuperman, tuttavia, rimane confuso dalla sua comparsa e rifiuta il suo avvertimento.\nNella battaglia finale che coinvolge gli Outsiders, la Justice League e altri eroi evasi dal Gulag dei supereroi, una bomba nucleare viene sganciata sulla testa dei metaumani dalle Nazioni Unite. Lo Spettro quindi chiede a McCay di giudicare chi ha ragione e chi ha torto. MccCay, riconoscendo che la situazione \u00e8 molto pi\u00f9 complicata dello scegliere chi \u00e8 nel giusto o chi sbaglia, trova una soluzione.\nQuando Superman, arrabbiato per la scomparsa di alcuni eroi a causa dell'esplosione nucleare, si scaglia contro l'ONU, McCay lo trova e informandolo di alcuni sopravvissuti e chiamando all'attenzione il fatto che il conflitto salt\u00f2 fuori quando i super umani si divisero dagli umani, convince Superman sulla cosa giusta da fare.\nOrigini.\nClark Norman Ross, il padre di Alex Ross, e un ministro, posarono per il personaggio di Norman McCay. Il maglione che il personaggio indossa nel fumetto \u00e8 un maglione vero di propriet\u00e0 di Ross.\nAltre versioni.\nUn uomo somigliante a Norman McCay compare in \"Marvels\" di Alex Ross, dopo che Phil Sheldon esce dall'ufficio di J. Jonah Jameson alla fine del fumetto."}
{"id": "2269271", "revid": "525454", "url": "https://it.wikipedia.org/wiki?curid=2269271", "title": "Vicugna vicugna", "text": "La vigogna (Vicugna vicugna) \u00e8 un camelide artiodattilo sudamericano che vive sulle Ande. Il pelo della vigogna veniva utilizzato dagli antichi Inca per tessere le vesti del re. Ai sudditi era proibito indossare indumenti fabbricati con questa particolare fibra; nel periodo incaico la vigogna era infatti un animale protetto. Con la conquista spagnola e fino a tempi recenti, la vigogna fu cacciata indiscriminatamente e portata quasi all\u2019estinzione. Dalla fine dello scorso millennio \u00e8 finalmente tornata a essere specie protetta. \nSono state riconosciute due sottospecie: la \"vicu\u00f1a del norte\" o \"vicu\u00f1a peruana\" (\"Vicugna vicugna mensalis\") e la \"vicu\u00f1a austral\" o \"vicu\u00f1a del sur\" (\"Vicugna vicugna vicugna\"). \nL'alpaca (\"Vicugna pacos\") \u00e8 una specie domestica che discende dalla vigogna, con apporti genetici minori dal lama.\nDescrizione.\nLa vigogna ha un'altezza al garrese di 0,7-1,10 metri e una lunghezza di 1,40-2 m. Possiede un corpo lungo e muscoloso e un muso fine. La corta coda \u00e8 rossiccia sul lato superiore e bianca o beige inferiormente. Gli incisivi inferiori sono molto lunghi. Il dorso, il collo, la testa e la parte anteriore delle zampe sono di color rossiccio, mentre il petto e la parte posteriore delle zampe sono bianchi. Il peso medio \u00e8 compreso tra 40 e 60 chilogrammi.\nIl pelo.\nLa vigogna sviluppa due diversi strati di pelo: uno interno, la lanugine, ad attivit\u00e0 termoregolatrice, e l'altro esterno, di protezione dagli agenti atmosferici, con fibre pi\u00f9 lunghe e setose. La fibra di vigogna ha un diametro di 12 \u00b5m ed \u00e8 pi\u00f9 sottile del cashmere, che arriva a 15\u00a0\u00b5m. L'animale adulto ne produce una piccola quantit\u00e0: circa 250 grammi di fibra succida ogni due anni contro, per esempio, i 3-6 chilogrammi della pecora Merino e i 500 grammi della capra del Cashmere; per ottenere un cappotto di vigogna \u00e8 necessario utilizzare il vello di 25-30 animali adulti.\nIl valore del manto, allo stato grezzo (succido), raggiunge i 400 dollari al chilogrammo, rendendolo uno fra i pi\u00f9 cari in commercio.\nDistribuzione.\nLa vigogna vive sugli altopiani del Per\u00f9, dove vive il maggior numero di esemplari al mondo, dell'Argentina settentrionale, della Bolivia, del Cile settentrionale e parte della zona andina dell'Ecuador .\nIl \"chaco\".\nNella cultura inca, la vigogna veniva cacciata ogni quattro anni nel corso di una vera e propria cerimonia, detta \"chaco\" (o \"chaccu\"), in cui migliaia di uomini formavano una catena intorno all'area scelta per la cattura. Il cerchio lentamente si stringeva fino a chiudersi su un altopiano, con gli animali costretti in un recinto per la tosa. Il re inca assisteva al gran finale della caccia: i cuccioli e le femmine erano tosati e rilasciati, mentre i maschi anziani e i capi malati venivano uccisi per la loro carne.\nQuesta pratica, adattata ai tempi moderni, \u00e8 ancora replicata in alcuni luoghi.\nLa vigogna come specie in pericolo.\nLa \"caccia rituale\" della vigogna non mise mai in pericolo la sopravvivenza della vigogna, come invece successe nel periodo successivo.\nInfatti, i \"conquistadores\" spagnoli cacciarono con intensit\u00e0 la vigogna e gi\u00e0 nel 1553 Pedro Cieza de Le\u00f3n, un cronista spagnolo, notava una fortissima riduzione della vigogna in tutto il territorio andino. Nel 1777 un decreto reale (\"Re\u00e1l C\u00e9dula\"), viet\u00f2 alle popolazioni indigene di uccidere l'animale permettendone soltanto la tosatura alla presenza di un giudice nominato dall'amministrazione coloniale. Perfino il generale Sim\u00f3n Bol\u00edvar, governatore del Per\u00f9, nel 1825 emise due decreti che vietavano la caccia alla vigogna, decimata dai bracconieri.\nNonostante questi provvedimenti, negli anni sessanta del XX secolo, in Per\u00f9 non rimasero in vita che 5.000 esemplari del piccolo \"cammello delle Ande\". Nel 1969 l'IUCN decise di iscriverlo nella lista delle specie a rischio e nel 1976 a Washington la CITES, la convenzione internazionale dell'ONU che regola il commercio di animali e piante in pericolo, decret\u00f2 la fine di ogni forma di sfruttamento per la vigogna, inserendola nell'Appendice I che auspica per una specie il massimo grado di protezione.\nIniziava cos\u00ec il lungo percorso verso la salvezza. Nel 1966 venne istituita nel Per\u00f9 centro-meridionale la riserva di Pampa Galeras: 6.500 ettari destinati al ripopolamento che diventarono 500.000 ettari nel 1979. Nel 1969 fu inoltre firmato un accordo tra Bolivia e Per\u00f9 per la conservazione della specie, a cui in seguito hanno aderito anche Cile e Argentina. In pochi anni il numero di animali \u00e8 aumentato fino a raggiungere in Per\u00f9 gli attuali 98.000 capi, tanto da indurre la CITES, nel 1987, a retrocedere la vigogna nell'Appendice II, che include le specie a rischio di estinzione se il commercio non \u00e8 controllato. Nel 1994 la vendita di pellicce di questi camelidi tosate da vive \u00e8 tornata ad essere legale: le comunit\u00e0 locali andine hanno ricevuto dalle autorit\u00e0 l'usufrutto delle vigogne, a patto che queste vengano protette dalla caccia dei bracconieri.\nOggi la vigogna, arrivata ad almeno 500.000 esemplari (di cui 350.000 adulti) nel 2018, \u00e8 ancora considerata una specie minacciata in Per\u00f9 e in Cile, ma non pi\u00f9 a livello globale.\nUna parte delle vigogne viene tenuta in enormi allevamenti recintati (\"corrales\", vasti anche 1000 ha in Per\u00f9, pi\u00f9 piccoli in Argentina): qui gli animali vengono catturati ogni due anni per la tosatura e quindi rilasciati. Lo Stato peruviano promuove lo sviluppo e la protezione di questo mammifero delegando alla \"Sociedad nacional de Criadores de vicu\u00f1a\" il programma di conservazione e allevamento e garantendo alle comunit\u00e0 di \"campesinos\" il diritto a partecipare ai proventi che derivano da un utilizzo razionale della specie."}
{"id": "2269275", "revid": "344503", "url": "https://it.wikipedia.org/wiki?curid=2269275", "title": "Richard Briers", "text": "Biografia.\nNato a Raynes, nel Surrey, Inghilterra; figlio di Joseph Benjamin Briers e Morna Phylips. Ha trascorso l'infanzia tra Raynes e Guildford, frequentando la Rokeby Prep School in Kingston upon Thames, per poi iscriversi alla Castle Polytechnic di Londra laureandosi in Ingegneria Elettronica. Nel 1954 approda alla Royal Academy of Dramatic Art, e nel 1956 debutta nel musical \"Something about a sailor\" al Belgrade Theatre di Coventry. Il debutto londinese avviene nel 1958, al duca di York, nello spettacolo \"Gilt and Ginger-Bread\". Nel 1987, insieme ad altri grandi attori teatrali, quali: Derek Jacobi e Judi Dench, aderisce al progetto, come scritturato, di un giovane e talentuoso attore e regista: Kenneth Branagh, entrando a far parte in pianta stabile nella Renaissance Theatre Company, fondata da Branagh in contrapposizione alla gloriosa Royal Shakespeare Company, e in quell'anno per la rappresentazione de \"La dodicesima notte\" di Shakespeare, la critica lo consider\u00f2 il pi\u00f9 grande interprete del personaggio di Malvolio.\nAttivissimo anche in televisione, ha preso parte a numerose mini-serie, tra le tante da citare il \"Doctor Who\", \"The Good Life\", \"The Other One\", \"Goodbye, Mr. Kent\". Ha inoltre fatto un cameo in un episodio di \"Mr Bean\".\nPer il cinema \u00e8 apparso in quasi tutte le pellicole dirette da Kenneth Branagh (molte delle quali trasposizioni tratte da opere di Shakespeare) per la profonda stima e ammirazione che il regista-attore nutre nei suoi confronti.\nNel 1989 gli fu conferito il titolo di Ufficiale dell'Ordine dell'Impero Britannico, nominato poi nel 2003: \"Commendatore\".\nSi \u00e8 ritirato dalle scene teatrali nel 1998, a causa della Malattia di Parkinson, stessa malattia che colp\u00ec suo cugino l'attore Terry-Thomas, \u00e8 presidente della \"Fondazione\" Parkinson's Disease society.\nIn seguito, nonostante la malattia, ha continuato ad apparire, in camei, in produzioni televisive e cinematografiche.\n\u00c8 morto a Londra il 17 febbraio 2013 all'et\u00e0 di 79 anni a seguito di una malattia polmonare.\nVita privata.\nDal 1956 era sposato con l'attrice Ann Davies, da cui ha avuto due figlie: Lucy e Kate."}
{"id": "2269288", "revid": "91533", "url": "https://it.wikipedia.org/wiki?curid=2269288", "title": "Taggare", "text": ""}
{"id": "2269296", "revid": "182193", "url": "https://it.wikipedia.org/wiki?curid=2269296", "title": "Cuneo Calcio", "text": ""}
{"id": "2269303", "revid": "1573940", "url": "https://it.wikipedia.org/wiki?curid=2269303", "title": "Villa H\u00e9riot", "text": "Villa H\u00e9riot nota anche come Villa Herriot \u00e8 un edificio di Venezia, nell'isola della Giudecca.\nStoria.\nA partire dagli inizi del XX secolo, molti stranieri facoltosi scelgono di fare di Venezia la loro seconda dimora, sfruttando terreni spesso occupati da edifici dismessi nei secoli precedenti: \u00e8 questo il caso del francese H\u00e9riot, che, dopo aver acquistato il terreno di una ex saponeria alla Giudecca, vi fa costruire, su progetto di Raffaele Mainella, due strutture di villa dall'architettura eclettica e con copiosi elementi decorativi come patere, formelle, colonnine e altri motivi bizantineggianti.\nNel 1947 la moglie di H\u00e9riot, dopo la morte del marito, cede il complesso di Villa H\u00e9riot al comune, lasciando allegata all'atto di vendita la volont\u00e0 che esso sia adibito a scuola pubblica: l'edificio dunque diventa la scuola elementare \"Carlo Goldoni\". La scuola in seguito \u00e8 stata chiusa e Villa H\u00e9riot \u00e8 sede della \"Societ\u00e0 Europea di Cultura\", della \"Universit\u00e0 Internazionale dell'Arte, sede di Venezia\", e della \"Casa della memoria del Novecento veneziano\"."}
{"id": "2269304", "revid": "287204", "url": "https://it.wikipedia.org/wiki?curid=2269304", "title": "Diego L\u00f3pez de Z\u00fa\u00f1iga", "text": "Inizi della carriera.\nL\u00f3pez de Z\u00fa\u00f1iga fu un cavaliere dell'Ordine di Santiago e, tra il 1553 ed il 1559, governatore della Galizia. Fu nominato vicer\u00e9 del Per\u00f9 alla fine del 1560 da re Filippo II di Spagna, per rimpiazzare Andr\u00e9s Hurtado de Mendoza, richiamato in patria. L\u00f3pez de Z\u00fa\u00f1iga giunse a Lima assumendo l'incarico il 20 febbraio 1561. Dopo l'arrivo in Per\u00f9, ma prima di raggiungere la capitale, mand\u00f2 alcuni arroganti messaggi al predecessore, poco prima della sua morte.\nVicer\u00e9 del Per\u00f9.\nIl 14 dicembre 1561 ordin\u00f2 a G\u00f3mez de Tordoya di esplorare il fiume Tono, mentre il 24 dicembre 1561 commission\u00f2 a Juan Nieto la conquista del territorio di Caman\u00e1.\nNel 1562 la citt\u00e0 di Santiago del Estero (oggi nella provincia argentina di Tucum\u00e1n) fu fondata da Francisco de Aguirre per ordine del vicer\u00e9. L'anno successivo fu creata l'audiencia di Quito. L\u00f3pez de Z\u00fa\u00f1iga fond\u00f2 anche la citt\u00e0 di Safia (Santiago de Miraflores) e guid\u00f2 Crist\u00f3bal de Valverde nella fondazione di San Ger\u00f3nimo de Ica. Fond\u00f2 la citt\u00e0 di Arnedo (oggi Chan\u00e7ay) con l'intenzione di spostarvi l'Universit\u00e0 di San Marcos.\nInizi\u00f2 la costruzione delle entrate che circondano Plaza Mayor a Lima, poi distrutte nel terremoto del 20 ottobre 1687 e ricostruite.\nDiresse inoltre la separazione della diocesi del Cile da quella del Per\u00f9. Organizz\u00f2 e miglior\u00f2 le scuole per i figli dei capi indigeni. Do\u00f1a Ana de Sol\u00f3rzano fond\u00f2 una scuola per ragazze povere nel 1562. L\u00f3pez de Z\u00fa\u00f1iga support\u00f2 i monasteri, ordin\u00f2 la costruzione di un acquedotto che avrebbe portato a Lima acqua potabile, e promulg\u00f2 leggi per migliorare il governo della colonia. Nel corso del suo governo mand\u00f2 651\u00a0000 ducati al tesoro reale in Spagna. Fu il primo vicer\u00e9 del Per\u00f9 ad introdurre l'etichetta nella corte.\nMorte.\nIl 1\u00ba febbraio 1564 eman\u00f2 un editto istituendo un coprifuoco alle 22 per la citt\u00e0 di Lima. Il successivo 20 febbraio, a mezzanotte, quattro persone con il volto coperto furono viste violare il coprifuoco. Entrarono nelle strade di Trapitos fermandosi all'esterno di una casa. Questa strada era una delle pi\u00f9 deserte durante la notte. L'isolato in questione era formato da quattro case, nessuna delle quali aveva aperture su Trapitos. Non c'erano porte, ma esistevano alcuni balconi che sovrastavano la strada. Poco dopo l'arrivo degli uomini mascherati, una scala di corda fu lanciata da uno dei balconi, con un uomo legato al suo capo. Poco prima di raggiungere terra, i quattro uomini iniziarono a colpirlo con sacchi di sabbia.\nCi fu un solo testimone di questo evento, un giovane affacciato al balcone della vicina famiglia Zarate. Si credette che l'uomo fosse Pedro de Zarate. Egli chiam\u00f2 i propri schiavi, ed insieme a loro and\u00f2 ad investigare sul posto. Al suo arrivo trov\u00f2 morto l'uomo legato, mentre gli assassini erano fuggiti. Scoprirono che la vittima era il vicer\u00e9 L\u00f3pez de Z\u00fa\u00f1iga y Velasco, apparentemente di ritorno da una nottata. Zarate era il figlio di uno dei giudici dell'audiencia di Lima, che subito si riun\u00ec per decidere il da farsi. La decisione fu di spostare il cadavere presso il palazzo, ed annunciare che era morto in seguito ad un attacco apoplettico.\nIniziarono a circolare voci sulla vera causa di morte del vicer\u00e9. Si disse che la donna coinvolta fosse Catalina L\u00f3pez de Z\u00fa\u00f1iga, cugina del vicer\u00e9 e moglie di Rodrigo Manrique de Lara. Si disse anche che quest'ultimo avesse assoldato i sicari.\nQuesta storia \u00e8 quella ritenuta pi\u00f9 probabile, ma non si hanno prove certe. Il vicer\u00e9 era noto per i suoi affari, il che contribu\u00ec a far circolare le dicerie. Alla fine un referto medico conferm\u00f2 l'ipotesi del colpo apoplettico, avvenuto probabilmente nel palazzo.\nIl corpo di L\u00f3pez de Z\u00fa\u00f1iga y Velasco fu sepolto nella chiesa di San Francisco, ed in seguito trasportato in Spagna."}
{"id": "2269307", "revid": "19933", "url": "https://it.wikipedia.org/wiki?curid=2269307", "title": "Diego L\u00f3pez de Z\u00fa\u00f1iga y Velasco", "text": ""}
{"id": "2269309", "revid": "287204", "url": "https://it.wikipedia.org/wiki?curid=2269309", "title": "Diego Lopez de Zuniga", "text": ""}
{"id": "2269327", "revid": "287204", "url": "https://it.wikipedia.org/wiki?curid=2269327", "title": "Lord's Cricket Ground", "text": "Il Lord's Cricket Ground (spesso indicato semplicemente come Lord's) \u00e8 uno stadio di cricket situato a Londra, Inghilterra. \u00c8 uno degli stadi pi\u00f9 antichi del mondo di questa disciplina ed \u00e8 tuttora una dei pi\u00f9 prestigiosi avendo ospitato le finali della Coppa del Mondo di cricket in cinque occasioni; in quest'ultima occasione \u00e8 stato teatro della finale che ha visto vincere l'Inghilterra, ottenendo cos\u00ec il suo primo titolo mondiale. All'interno della struttura vi sono anche gli uffici e la sede della England and Wales Cricket Board, la federazione nazionale di cricket.\nOltre al cricket \u00e8 stato anche sede di competizioni di tiro con l'arco durante i giochi olimpici di Londra nel 2012.\nViene citato da Douglas Adams nella sua serie di libri Guida galattica per gli autostoppisti."}
{"id": "2269328", "revid": "1745361", "url": "https://it.wikipedia.org/wiki?curid=2269328", "title": "Oasi di Sant'Alessio", "text": "L'Oasi di Sant'Alessio \u00e8 un'area naturale protetta situata a Sant'Alessio con Vialone in provincia di Pavia.\nL'ingresso \u00e8 situato nel centro del paese, di fronte alla chiesa parrocchiale, e corrisponde all'accesso del Castello di Sant'Alessio.\nL'oasi, fondata da Harry ed Antonia Salamon, racchiude una grande variet\u00e0 di flora e fauna, ed \u00e8 sorta di fianco ad una garzaia che si trova all'interno della propriet\u00e0. Nell'oasi si possono perci\u00f2 osservare sia animali liberi, quali ardeidi, corvidi, passeriformi, sia animali rinchiusi in gabbie e voliere. \nNell'oasi \u00e8 presente un'area dedicata alla fauna tropicale, con apposite ambientazioni in serra, acquari e terrari, e un'ampia area dedicata alla fauna italiana ed europea. Sono inoltre presenti alcune specie rare e a rischio di estinzione, e si favorisce la riproduzione di alcuni animali anche con l'ausilio di incubatrici: alcune di queste specie vengono poi reintrodotte in natura. \u00c8 ad esempio presente una famiglia di Bradipi didattili, che nel 2017 ha avuto un cucciolo.\nIntorno all'oasi e all'interno di essa sono presenti anche coppie di cicogna nidificanti: infatti l'oasi dal 1977 ha favorito la riproduzione di questo uccello, che poi si \u00e8 diffuso dapprima nei paesi limitrofi e poi sempre pi\u00f9 lontano."}
{"id": "2269336", "revid": "174925", "url": "https://it.wikipedia.org/wiki?curid=2269336", "title": "Ovocita", "text": ""}
{"id": "2269340", "revid": "174925", "url": "https://it.wikipedia.org/wiki?curid=2269340", "title": "Oocita", "text": ""}
{"id": "2269342", "revid": "106872", "url": "https://it.wikipedia.org/wiki?curid=2269342", "title": "US-P", "text": ""}
{"id": "2269344", "revid": "106872", "url": "https://it.wikipedia.org/wiki?curid=2269344", "title": "US-PU", "text": ""}
{"id": "2269346", "revid": "174925", "url": "https://it.wikipedia.org/wiki?curid=2269346", "title": "Oociti", "text": ""}
{"id": "2269348", "revid": "2213428", "url": "https://it.wikipedia.org/wiki?curid=2269348", "title": "Il perturbante", "text": "Il perturbante (nell'originale tedesco \"Das Unheimliche\") \u00e8 il titolo di un saggio di Sigmund Freud, e da esso \u00e8 divenuto un aggettivo sostantivato per esprimere in ambito estetico una particolare attitudine del sentimento pi\u00f9 generico della paura, che si sviluppa quando una cosa (o una persona, un'impressione, un fatto o una situazione) viene avvertita come familiare ed estranea allo stesso tempo, cagionando generica angoscia unita ad una spiacevole sensazione di confusione ed estraneit\u00e0.\nDai traduttori italiani di Freud, questo sentimento \u00e8 stato reso sia con l'aggettivo perturbante che con l'aggettivo sostantivato il perturbante. Il critico letterario d'impostazione freudiana Francesco Orlando ha usato nelle sue opere la traduzione il sinistro. Pi\u00f9 di recente \u00e8 stata anche proposta la traduzione con lo spaesamento.\nErnst Jentsch.\nPur senza individuarne la radice inconscia, Ernst Jentsch (1867 - 1919) fu il primo ad introdurre in psicologia il concetto di perturbante definito come l'incertezza intellettuale se un oggetto evidentemente animato \u00e8 veramente vivo oppure no; oppure, al contrario, se un oggetto inanimato potrebbe essere in qualche modo dotato di vita autonoma. Jentsch si richiama all'impressione data dalle figure di cera, dagli automi e dai pupazzi costruiti ingegnosamente. Effetti perturbanti sono inoltre sovente ottenuti quando l'osservatore \u00e8 posto al cospetto della ripetizione continua, \"automatica\" di una stessa situazione, ad esempio di uno stesso movimento. Cos\u00ec Jentsch spiega la sensazione di perturbamento che taluni avvertono innanzi a crisi epilettiche o a delle manifestazioni di pazzia.\nJentsch sottolinea come lo strumento narrativo di generare una sensazione perturbante venga utilizzato in letteratura da parte di alcuni romanzieri che introducono nelle loro storie figure la cui natura di essere vivente o di automa non viene dettagliata o chiarita in qualche modo, lasciando il lettore nel dubbio e nell'impossibilit\u00e0 di decidere. Dacch\u00e9 la situazione o l'oggetto perturbante ha connotati familiari e assieme estranei, genera una incertezza intellettuale, quella che nella psicologia del secolo successivo sarebbe stata definita una dissonanza cognitiva nel soggetto che lo sperimenta. Jentsch analizza i racconti di E. T. A. Hoffman in particolar modo L'uomo della sabbia in cui viene caratterizzata la bambola Olympia definita come l'elemento perturbante del racconto.\nIl perturbante e le sue relazioni con l'inconscio.\nGli studi di Jentsch furono ripresi e sviluppati da Freud nel saggio \"Il perturbante\" (1919), in cui compare un'analisi approfondita dei racconti di Hoffman, giudicato da Freud \"il maestro indiscusso del perturbante in letteratura\". Freud rileva per\u00f2 che ne \"L'uomo della sabbia\" il pi\u00f9 evidente esempio di atmosfera perturbante sia evocato non tanto dal tema della bambola animata Olympia ma dalla figura dell'Orco Insabbia, adulto capace di cavare gli occhi dalle orbite dei bambini, e quindi non dall'incertezza intellettuale su un soggetto animato/inanimato ma dalla possibilit\u00e0 che un adulto possa mutilare il corpo di un bambino, chiaro riferimento al processo di castrazione che il racconto fa riemergere alla coscienza del lettore.\nL'indagine filologica e il \"ritorno del rimosso\".\nIl termine tedesco \"unheimlich\" dal punto di vista semantico \u00e8 il contrario di \"heimlich\" (da \"heim\", casa) che significa tranquillo, confortevole, fidato, intimo, appartenente alla casa. \"Un-heimlich\" significa quindi inconsueto, estraneo, non familiare. Solitamente suscita terrore e spavento ci\u00f2 che non \u00e8 familiare o conosciuto per\u00f2 non tutto ci\u00f2 che \u00e8 insolito o nuovo provoca spavento e terrore e men che meno perturbamento. Secondo Freud per risultare propriamente perturbante l'oggetto deve dunque avere qualche altra caratteristica e dev'essere una caratteristica poco frequente perch\u00e9 la maggior parte delle cose spaventose o terrifiche non sono anche perturbanti. Freud rileva che un significato traslato di \"heimlich\" presente nel dizionario della lingua tedesca di Daniel Sanders \u00e8 anche \"tenuto in casa, nascosto\", significati non esattamente antitetici rispetto a confortevole e familiare ma appartenenti a due ambiti sicuramente in contrasto tra di loro. \"Heimlich\" presenta dunque una curiosa ambivalenza di significato il secondo dei quali, quello meno usato (cio\u00e8 misterioso, nascosto) quasi coincide col suo contrario \"unheimlich\". \"Un-heimlich\" perturbante significherebbe anche non celato, venuto alla luce, affiorato. Il perturbamento nasce quando in un oggetto o in una situazione si uniscono caratteristiche di estraneit\u00e0 e familiarit\u00e0 in una sorta di \"dualismo affettivo\".\nIn questo tipo di considerazioni Freud fu in qualche modo anticipato in ambito ontologico da Schelling che sosteneva:\nIl nascosto, il rimosso che torna in qualche modo al nostro cospetto attraverso l'oggetto o la situazione perturbante, genera questa sensazione di angoscia particolare definita perturbamento (\"unheimlichkeit\"). Il perturbamento \u00e8, in ultima analisi, \"l'accesso all'antica patria\" (ted. \"Heimat\") di ogni uomo, al posto della prima dimora in cui ogni uomo \u00e8 stato almeno una volta ossia il grembo materno. Diventa \"Unheimlich\" tutto ci\u00f2 che un tempo fu patrio (ted. \"heimisch\") e familiare e il prefisso \"un-\" \u00e8 il segno della rimozione che in sostanza \u00e8 un processo interno di negazione. Il perturbante dunque insorge quando viene mostrato ci\u00f2 che era tenuto nascosto, quando il rimosso ritorna a ridestare complessi infantili sopiti. Il \"ritorno del rimosso\" inteso come \"ritorno del medesimo\" anticipa la coazione a ripetere illustrata nel saggio \"Al di l\u00e0 del principio di piacere\" del 1920.\nGenesi del perturbante freudiano in alcune condizioni ricorrenti.\nIl doppio.\nLa rappresentazione del doppio pu\u00f2 ingenerare perturbamento in situazioni di vita vissuta, in rappresentazioni artistiche o in pensieri, come ad esempio capita al cospetto dei gemelli oppure dei sosia. In questo caso il perturbamento deriverebbe dal ritorno alla coscienza del narcisismo infantile evocato dalla possibilit\u00e0 che un doppio ci renda immortali, che nell'adulto \u00e8 relegato da tempo nell'inconscio dall'azione morale e critica del Super io.\nAtti ripetitivi, superstizioni e meccanismi semoventi.\nI movimenti e processi automatici, ripetitivi, meccanici sembrano essere prodotti al di fuori un'attivit\u00e0 mentale ordinaria e sono percepiti come perturbanti, paurosi, estranei, misteriosi, inspiegabili, spesso con connotati soprannaturali. Secondo Freud la ripetizione di un gesto, un fatto, un comportamento, pu\u00f2 divenire perturbante poich\u00e9 evoca idee rimosse dall'adulto e presenti in et\u00e0 infantile (e negli uomini primitivi) quali il pensiero magico onnipotente animistico che comanderebbe le azioni eseguite automaticamente, il cui fine \u00e8 a noi ignoto. Esempio tipico \u00e8 quello delle situazioni in cui qualcuno si perde e accidentalmente ripercorre le stesse procedure e azioni (ritorna sui propri passi) nel tentativo vano di tirarsi fuori dall'\"impasse\", oppure coincidenze fortuite che finiscono col sembrare sospette e perturbanti e l'insistenza dei numeri. Analogamente superstizioni, credenze e magia possono evocare una sensazione perturbante per il riaffiorare dell'idea infantile di forze misteriose che agiscono al di fuori della nostra volont\u00e0. Identica genesi avrebbe anche il perturbante scaturito dai meccanismi semoventi, membra staccate dal corpo che continuano a contrarsi, crisi epilettiche, manifestazioni della pazzia.\nAltre situazioni perturbanti.\nL'effetto perturbante nell'immaginare per s\u00e9 o nel vedere rappresentato qualcuno che viene sepolto vivo \u00e8 prodotto dal riaffiorare alla coscienza del desiderio rimosso di tornare nel grembo materno, nella \"prima dimora\", \"antica patria\".\nAnalizzando un capolavoro della narrativa di E.T.A. Hoffmann \u2013 L'uomo della sabbia \u2013 Freud delinea una serie di tematiche come l'animazione dell'inanimato, il doppio, la ripetizione ossessiva, il ritorno dei morti, la sepoltura dei vivi, facendo diventare il perturbante una delle grandi categorie estetiche del '900.\nTale categoria ha oggigiorno molteplici riflessioni nel cinema, nelle arti visive, nell'ossessione per l'immaginario dei corpi ibridi e mutanti (cyborg).\nUncanny valley.\n\"Uncanny valley\" (traduzione: la \"zona perturbante\" o \"valle perturbante\") \u00e8 un'ipotesi presentata dallo studioso di robotica nipponico Masahiro Mori nel 1970 pubblicata nella rivista \"Energy\". La ricerca analizza sperimentalmente come la sensazione di familiarit\u00e0 e di piacevolezza generata in un campione di persone da robot e automi antropomorfi aumenti al crescere della loro somiglianza con la figura umana fino ad un punto in cui l'estremo realismo rappresentativo produce per\u00f2 un brusco calo delle reazioni emotive positive destando sensazioni spiacevoli come repulsione e inquietudine paragonabili al perturbamento.\nIl perturbante \u00e8 un tema assai rilevante nella letteratura e la sua influenza su di essa ha prodotto risultati molto suggestivi e di grande fascino.\nSi consideri ad esempio la produzione di Ernst Theodor Amadeus Hoffmann (pi\u00f9 comunemente noto come E.T.A Hoffmann) che, pur anticipando di quasi un secolo il concetto teorizzato da Freud, ne forn\u00ec esempi perfetti.\nViene ricordata a tal proposito la raccolta di novelle del terrore, richiamanti al gusto gotico dei decenni precedenti, intitolata \" Racconti Notturni\" ( \u201eNachtst\u00fccke\u201c ) ,databile intorno al 1816, in cui il perturbante (ossia un sentimento enigmatico che sembra, contemporaneamente, pericoloso o sconosciuto ma anche familiare) \u00e8 presente in molte occasioni.\nAd esempio ne \" La casa abbandonata \" il protagonista, Theodor, collocato in una bizzarra realt\u00e0 dove i piani della Fantasia,del Sogno sono completamente confusi con quello della vita autentica, vive delle esperienze al limite del paranormale (ha delle terrificanti visioni di una ragazza impazzita dopo essere entrato per curiosit\u00e0 in una casa abbandonata di Berlino) che diventano, gradualmente, parte integrante della sua stessa esistenza.\nParticolarmente emblematico \u00e8 il fatto che Theodor, vedendo la ragazza spettrale non solo nelle sue \" apparizioni\" ma anche quando egli guarda in un qualunque specchio, influenza a tal punto lo psichiatra a cui chiede aiuto (Doktor K.) che quest'ultimo finisce per avere le stesse allucinazioni del protagonista.\nQuesto particolare enfatizza il ruolo del perturbante nella societ\u00e0 moderna e sottolinea come, davanti ai complessi fenomeni della psiche, anche i pi\u00f9 temprati ed \" allenati \" (come il dottor K) finiscono per cedere ed adattarsi."}
{"id": "2269351", "revid": "642594", "url": "https://it.wikipedia.org/wiki?curid=2269351", "title": "Giochi di carte collezionabili", "text": ""}
{"id": "2269353", "revid": "466539", "url": "https://it.wikipedia.org/wiki?curid=2269353", "title": "Uncanny valley", "text": "Uncanny valley (traduzione: la \"zona perturbante\" o \"valle perturbante\") \u00e8 un'ipotesi presentata dallo studioso di robotica nipponico Masahiro Mori, nel 1970, pubblicata nella rivista \"Energy\". La ricerca analizza sperimentalmente come la sensazione di familiarit\u00e0 e di piacevolezza sperimentata da un campione di persone e generata da robot e automi antropomorfi possa aumentare al crescere della loro somiglianza con la figura umana, fino ad un punto in cui l'estremo realismo rappresentativo produce per\u00f2 un brusco calo delle reazioni emotive positive, destando sensazioni spiacevoli come repulsione e inquietudine paragonabili al perturbamento.\nIl grafico.\nIl grafico ha in ascissa la somiglianza crescente con l'aspetto del corpo umano di vari oggetti o situazioni messe al cospetto del campione di individui analizzato da Masahiro e in ordinata la sensazione piacevole di familiarit\u00e0 (empatia) provata dal campione stesso. La linea tratteggiata, nella sua prima parte in ascesa, mostra la risposta emotiva inizialmente positiva nel caso di automi antropomorfi semoventi che aumenta consensualmente alla crescente conformit\u00e0 degli automi alle fattezze umane fino ad un punto in cui l'eccessiva somiglianza produce una brusca flessione (\"zona perturbante\") del gradimento sino ad assumere valori negativi che corrispondono alle sensazioni negative (repulsione, turbamento) provate dal campione; la reazione di avversione maggiore si ha nei confronti di personificazioni di zombi.\nLa linea risale quando viene considerato il gradimento nei confronti di protesi degli arti, sale ancora se vengono prese in esame le rappresentazioni del genere bunraku (teatro di marionette giapponese). Infine la sensazione di familiarit\u00e0 \u00e8 massima nei confronti di individui sani che vengono presi come estremo dell'ordinata. La linea continua mostra la risposta del campione al cospetto di soggetti inanimati come bambole di pezza; la zona perturbante si ha in corrispondenza di visioni di corpi inanimati (cadaveri).\nStudi successivi.\nL'effetto spiegato nell'uncanny valley \u00e8 citato da molti ricercatori di robotica e sovente preso in considerazione quando, nella stilizzazione estetica di un robot, si stabilisce il grado di somiglianza umana da conferire alla macchina. In particolare uno studio condotto dalle Universit\u00e0 di Osaka Kyoto e San Diego riferisce che la possibilit\u00e0 che un automa ricada nella zona perturbante diminuisce se la gestualit\u00e0 e i movimenti ricalcano fedelmente quelli umani in modo da apparire naturali.\nLa teoria \u00e8 stata definita pseudoscientifica da altri ricercatori di robotica mentre Sara Kiesler ricercatrice al Robotics Institute dell'universit\u00e0 Carnegie Mellon, che ha condotto studi sulle interazioni tra robot e uomini, ha dichiarato che non ci sono prove per accettare o rifiutare la teoria. Il modo in cui gli androidi vengono percepiti pu\u00f2 variare da cultura a cultura influenzando anche l'esistenza, le dimensioni e i valori negativi della \"zona perturbante\"."}
{"id": "2269358", "revid": "767487", "url": "https://it.wikipedia.org/wiki?curid=2269358", "title": "Tower of Power", "text": "Tower of Power \u00e8 una formazione musicale funk e soul proveniente da Oakland, California.\nSono considerati tra i maggiori esponenti del funk. Nel corso degli anni hanno realizzato 19 album in studio.\nNel 2009 hanno pubblicato \"The Great American Soulbook\", un omaggio ai grandi classici della musica soul.\nStoria.\nL'esordio ufficiale dei Tower Of Power risale al 1970. Con il trombettista nonch\u00e9 arrangiatore Greg Adams e il batterista David Garibaldi firmano il loro primo contratto con la San Francisco Records di Bill Graham e pubblicano il loro primo album, \"East Bay Grease\". Quasi tutte le parti vocali di quest'ultimo sono di Rufus Miller. Dopo aver incluso nella formazione anche il percussionista Brent Byars, firmarono un contratto con la Warner Bros. Records e con questa etichetta pubblicarono due dei loro album pi\u00f9 noti e apprezzati, \"Bump City\" (1972) e l'omonimo \"Tower Of Power\" (1973). Il primo dei due includeva singoli come \"You're Still A Young Man\", che si piazz\u00f2 al numero 29 nella classifica Billboard Hot 100 del 1972. Emilio Castillo, co-autore del brano, dichiar\u00f2 su Songfacts che la composizione gli era stata ispirata da una sua personale storia con una ex fidanzata, di 6 anni pi\u00f9 vecchia di lui.\n\"Tower Of Power\", uscito nella primavera del '73, fu il loro terzo album e il successo pi\u00f9 grande dal loro esordio. Scal\u00f2 la Billboard Pop Albums sino al quindicesimo posto, classificato dalla RIAA come Golden Album (pi\u00f9 di 500.000 copie vendute). Particolarmente apprezzato dal pubblico il primo singolo estratto, \"So Very Hard To Go\". Classificatosi al diciassettesimo posto della Billboard Hot 100, tocc\u00f2 le vette della Top 10 delle 40 stazione radio della West Coast, arrivando primo a molte di queste. Altri due singoli di quest'album ebbero un certo successo: \"What Is Hip?\" (considerato da molti uno dei capolavori della formazione) e \"This Time It's Real\", entrambi piazzati nella Billboard Hot 100.\nNel 1974 usc\u00ec \"Back To Oakland\", un altro successo: da esso furono estratti due singoli classificati rispettivamente al numero 26 e al numero 69 posto della Billboard Hot 100: \"Don't Change Horses In A Middle Of A Stream\" e \"Time Will Tell\".\nPasso passo con la pubblicazione di altri loro album negli ultimi anni '70 (tra cui \"Urban Renewal\", 1974), lo stile della band si spost\u00f2 dal soul a un funk pi\u00f9 a s\u00e9 stante (continuando comunque a scrivere ballads). Dopo l'entrata di Lenny Williams alla voce, la carriera radiofonica del gruppo sub\u00ec un inesorabile declino. Il genere del gruppo, probabilmente per ritrovare la popolarit\u00e0 perduta con l'avvento dell'epopea '80, si spost\u00f2 in un sound pi\u00f9 commerciale, pi\u00f9 disco, pi\u00f9 europeo. Emilio Castillo dichiar\u00f2 che questo cambio di stile fu richiesto e fomentato dalla Columbia Records, loro etichetta a quei tempi.\nFormazione.\nI Tower Of Power sono tuttora attivi, bench\u00e9 abbiano avuto un periodo di grandi cambiamenti di formazione e non solo (ben 60 musicisti hanno collaborato con loro in pi\u00f9 di 40 anni di carriera).\nI membri pi\u00f9 stabili della band (nonch\u00e9 fondatori) ancora in attivit\u00e0 sono:\nMolti sono stati i cantanti nelle formazione dei Tower Of Power. I pi\u00f9 noti sono Rick Stevens, voce secondaria in East Bay Grease, condannato all'ergastolo con l'imputazione di pluri-omicidio aggravato; Lenny Williams, che cant\u00f2 con loro dal '72 al '74; Ellis Hall si un\u00ec nell'80; Brent Carter, loro cantante principale nel '95; Larry Braggs, la loro voce principale sin dal '99.\nDa Aprile 2016 la nuova voce solista dei T.O.P. \u00e8 quella di Marcus Scott.\nDiscografia.\nI Tower Of Power hanno da sempre una prolifica carriera in studio, e il loro calendario live, interrotto solo di rado, \u00e8 fitto di esibizioni sin dal 1968. Per celebrare 40 anni di carriera insieme, nel 2008 i TOP realizzarono un DVD contenente vari estratti di concerti per l'evento: a San Mateo, in California e a San Francisco. Durante questi concerti apparirono sul palco molti degli ex-componenti che si passarono il testimone nella lunga carriera del gruppo.\nVideo e DVD.\nNota: Negli anni, hanno avuto luogo molte performance televisive non messe in vendita. Da menzionare nel 1991 in onda su German TV, la performance inserita nella serie televisiva 'Ohne Filter, Musik Pur'."}
{"id": "2269360", "revid": "110157", "url": "https://it.wikipedia.org/wiki?curid=2269360", "title": "ArenaNet", "text": "ArenaNet \u00e8 una casa statunitense sviluppatrice di videogiochi e parte della coreana NCsoft Corporation. \u00c8 stata fondata nel 2000 da Mike O'Brien, Patrick Wyatt e Jeff Strain ed ha sede a Bellevue, nello stato di Washington. Sono gli sviluppatori della serie MMORPG \"Guild Wars\"."}
{"id": "2269364", "revid": "834", "url": "https://it.wikipedia.org/wiki?curid=2269364", "title": "Platinum Collection (Mina)", "text": ""}
{"id": "2269367", "revid": "247222", "url": "https://it.wikipedia.org/wiki?curid=2269367", "title": "Platinum Collection 2", "text": ""}
{"id": "2269375", "revid": "1543377", "url": "https://it.wikipedia.org/wiki?curid=2269375", "title": "Euphoria (profumo)", "text": "Euphoria \u00e8 una fragranza femminile lanciata sul mercato dalla fashion house statunitense Calvin Klein nel 2005.\nFragranza.\nEuphoria.\nIspirato dalla \"libert\u00e0 di vivere i propri sogni\", Euphoria \u00e8 una fragranza esotica e sensuale, creata dal trio di nasi formato da Carlos Benaim, Loc Dong, Dominique Ropion, e sintetizzata dalla IFF. La fragranza esordisce con le note fruttate del caco e del melograno, proseguendo con le note fiorite orientali del loto e dell'orchidea nera, concludendosi con note legnose e persistenti di mogano e ambra.\nEuphoria Man.\nCreata nel 2006, Euphoria men \u00e8 una fragranza aromatica dai sentori r\u00e9tro ed esotici, che mantiene la filosofia della versione femminile di libert\u00e0 e di desiderio. Come testimonial per la campagna pubblicitaria del profumo, \u00e8 stato scelto il modello canadese Andrew Stetson.\nPackaging.\nDisegnato da Calvin Klein in collaborazione con il designer francese Fabien Baron, il flacone in metallo cromato e vetro color orchidea evoca tramite linee pure, un'orchidea stilizzata.\nLa versione maschile \u00e8 molto semplice e lineare: un parallelepipedo di vetro, dagli angoli curcvati; una lamina metallica che riprende il flacone femminile, borda lateralmente il cubo, fino a collegarsi all'apice con il tappo metallico.\nEdizioni.\nLa fragranza originale \u00e8 stata affiancata nel tempo da edizioni speciali.\nRiconoscimenti.\n\"Euphoria\" \u00e8 stato insignito del riconoscimento FiFi Award di \"profumo femminile di lusso dell'anno\" nel 2005."}
{"id": "2269381", "revid": "3368", "url": "https://it.wikipedia.org/wiki?curid=2269381", "title": "Surplus marshalliano", "text": ""}
{"id": "2269382", "revid": "307923", "url": "https://it.wikipedia.org/wiki?curid=2269382", "title": "Lou Andreas Salom\u00e9", "text": ""}
{"id": "2269383", "revid": "15756", "url": "https://it.wikipedia.org/wiki?curid=2269383", "title": "San Vittore Sing Sing", "text": "San Vittore Sing Sing \u00e8 un festival di musica e cabaret in carcere. Ideato da Alessandra Lanza e prodotto da Piano B, ha avuto 5 edizioni tra il 2005 e il 2009. Un festival dedicato ai detenuti, agenti di polizia penitenziaria, agli assistenti sociali, ai magistrati e in generale a tutti gli operatori delle carceri.\nSan Vittore Sing Sing ha vinto diversi premi tra cui il Best Event Award nella categoria \"Eventi Sociali\". Nato nel carcere di San Vittore con un'unica data, negli anni ha coinvolto anche il carcere di Bollate e il Beccaria. Musicisti e comici si sono esibiti a rotazione su 5 palchi allestiti nelle zone d'aria dei reparti maschile e femminile del Carcere di San Vittore, nel campo da calcio interno al carcere di Bollate, nel cortile del Beccaria e all'Icam (l'Istituto a custodia attenuata per detenute madri)."}
{"id": "2269385", "revid": "2044019", "url": "https://it.wikipedia.org/wiki?curid=2269385", "title": "Pete il galletto", "text": "Pete il galletto (\"Hatching Pete\") \u00e8 un film per la televisione filmato nel 2008. Negli Stati Uniti d'America \u00e8 andato in onda il 24 aprile 2009; mentre in Italia il 16 maggio 2009 su Disney Channel.\nTrama.\nPete Ivey \u00e8 un ragazzo molto timido che a scuola tutti ignorano; anche il versante amoroso gli riserva molte delusioni, visto che all'inizio \u00e8 cotto della sorella di Cleatus ma che \u00e8 fidanzata con il capitano della squadra di basket. Alla fine si accorge di essersi innamorato di Angela Morrissey che per\u00f2 \u00e8 fidanzata con un altro ragazzo, che in seguito la lascer\u00e0.\nIl suo unico amico, Cleatus Poole, anch'egli molto introverso, gli fa di provare ad indossare i panni della mascotte della squadra di pallacanestro della scuola (un pollo), che con stupore di Pete viene acclamato e diventa un idolo per la scuola. Purtroppo per Pete tutti credono che il pollo sia Cleatus e il successo va a quest'ultimo.\nLe cose sembrano finalmente andare bene ma ad un certo punto tutta la scuola, soprattutto la squadra delle \"cheerleader\", vuole sapere chi si nasconde dietro il travestimento del gallo. Per scoprirlo lo invitano nel programma televisivo della scuola dove lui dice che alla prossima partita non ci sar\u00e0. Alla fine ci ripensa e decide di venire alla partita, durante la quale, con l'aiuto di Angela (che ha scoperto tutto) e Cleatus, rivela a tutti il segreto.\nColonna sonora.\nLa colonna sonora di questo film \u00e8 cantata da Mitchel Musso e Tiffany Thornton e s'intitola \"Let it Go\"."}
{"id": "2269386", "revid": "3368", "url": "https://it.wikipedia.org/wiki?curid=2269386", "title": "Variazione equivalente", "text": ""}
{"id": "2269387", "revid": "3368", "url": "https://it.wikipedia.org/wiki?curid=2269387", "title": "Variazione compensativa", "text": ""}
{"id": "2269389", "revid": "133557", "url": "https://it.wikipedia.org/wiki?curid=2269389", "title": "Sitografia", "text": "Il termine sitografia \u00e8 un neologismo della lingua italiana che rappresenta il corrispettivo nell'ambito dei siti internet di ci\u00f2 che la bibliografia rappresenta nell'ambito dei libri.\nSecondo la definizione dell'Accademia della Crusca la sitografia \u00e8 il \"repertorio sistematico di siti Internet, che contengono informazioni in riferimento a un particolare argomento, che solitamente affianca le tradizionali bibliografie relative esclusivamente a fonti cartacee\".\nOrigine e diffusione.\nNon \u00e8 semplice individuare con esattezza cronologica le prime attestazioni d'uso del termine, resa ancora pi\u00f9 incerta se si considera che spesso non \u00e8 possibile datare con precisione i documenti rintracciabili in rete mediante i comuni motori di ricerca; il termine tuttavia si sta imponendo velocemente soprattutto grazie all'impulso proveniente dal mondo accademico: sono infatti gli stessi docenti relatori delle tesi di laurea a chiedere ai candidati la creazione di una sitografia come categoria autonoma, nell'ambito delle fonti di consultazione. \nAltro campo di grande diffusione \u00e8 chiaramente l'editoria, sia cartacea che virtuale.\nDare un nome ai repertori di siti della rete era una necessit\u00e0, come spieg\u00f2 nel 2001 Rolando Minuti. In inglese si \u00e8 affermato il termine \"webography\" (o \"webliography)\", ma in francese e italiano l'anglismo stenta ad attecchire: si \u00e8 tentato con \"m\u00e9tasite\" e \"metasito\", ma soprattutto hanno preso piede, rispettivamente, i termini \"sitographie\" e \"sitografia\". All\u2019\"Office qu\u00e9becquois de la langue fran\u00e7aise\" la parola non piace e il 26 agosto 2012 ha proposto ai francofoni i semianglismi \"webographie\", \"webliographie\" o \"bibliographie web\". Raffaella Setti della Crusca invece accetta che in Italia si usi sitografia. Il francese, con oltre tredicimila documenti in rete \u00e8, dopo l'italiano (37.000 documenti), la lingua che ha pi\u00f9 largamente accettato il neologismo sitographie (almeno dal 2000) e ne ha tratto \"bibliofilmositographie\" (2000), \"sitographique\" (2003) e \"bibliositographie\" (2004)\".\""}
{"id": "2269390", "revid": "114038919", "url": "https://it.wikipedia.org/wiki?curid=2269390", "title": "Comunicazione sociale", "text": "In Italia, con la formula comunicazione sociale si \u00e8 inteso, negli ultimi anni, un insieme di fenomeni e realt\u00e0 molto diverse. Nel passato molti autori che si sono occupati dei processi comunicativi hanno inteso il termine sociale nel senso di diffuso o comune, utilizzando comunicazione sociale come sinonimo di comunicazione, cio\u00e8 con questa formula si indicava la comunicazione diffusa nella societ\u00e0. Anche la Chiesa Cattolica la utilizza in questo senso, in sostanza indicando con comunicazione sociale tutte quelle realt\u00e0 e quegli studi che normalmente, nella letteratura scientifica e nelle universit\u00e0 pubbliche vengono etichettati semplicemente come scienze della comunicazione o come \"media studies\".\nPi\u00f9 recente e pi\u00f9 specifico un utilizzo della formula ricavata essenzialmente dalla pubblicit\u00e0 sociale e dalle campagne di pubblica utilit\u00e0. Una comunicazione, realizzata principalmente attraverso spot radiotelevisivi o messaggi mirati al grande pubblico finalizzati a promuovere alcuni argomenti, atteggiamenti o comportamenti. Sostanzialmente, quindi, un tipo di comunicazione che ha come obiettivo delle finalit\u00e0 collettive ed \u00e8 quindi da inserire nell'ambito della comunicazione pubblica e quindi realizzata principalmente dalle pubbliche amministrazione ma anche da organizzazioni non profit e imprese private. Lo spostamento dal riferimento alle campagne sociali al parlare di comunicazione sociale, formule intese ancora oggi come sostanzialmente sinonime, coincide con l'allargamento dello spettro di strumenti, linguaggi e contenuti utilizzati che vedono aggiungersi alle campagne radio-televisive e a numerosi altri canali e modalit\u00e0 di trasmissione. Nel tempo la definizione e le pratiche di comunicazione sociale tendono a mettere in maggiore evidenza la socialit\u00e0 e relazionalit\u00e0 tipiche dei nuovi approcci alla comunicazione.\nLa pubblicit\u00e0 di utilit\u00e0 sociale.\nIn Italia uno delle prime riflessioni sulle attivit\u00e0 di pubblicit\u00e0 sociale \u00e8 stata fornita da Giovanna Gadotti. Nel 1993. nel volume \"Pubblicit\u00e0 sociale\" analizzava proprio le campagne sociali realizzate in Italia ed in particolare al ruolo svolto in questo settore dall'esperienza di Pubblicit\u00e0 Progresso. Nel 2001 la ricercatrice cura un testo intitolato comunicazione sociale la cui definizione coincide ancora sostanzialmente con quella di pubblicit\u00e0 sociale, cio\u00e8 \nTale accezione del termine tende ad essere impiegata negli anni dalle esperienze della Fondazione Pubblicit\u00e0 Progresso, dal Network per lo Sviluppo della Comunicazione Sociale in Piemonte e dall'Osservatorio sulle campagne di comunicazione sociale di Torino. \nRimane in questa prima fase il riferimento alla focalizzazione su \"temi non controversi\" e alcuni preferiscono identificarla in base ai soggetti promotori: ad esempio, a differenza della comunicazione commerciale, essa vedrebbe come protagonisti enti ed associazioni di volontariato con finalit\u00e0 non profit come le Ong e delle Onlus. Questo tipo di definizioni rimane tuttavia sovrapposto alla pubblicit\u00e0 sociale, che rappresenta invece solo una delle dimensioni comunicative. Un ampliamento in tale direzione \u00e8 stato dato sia dalle successive analisi sociologiche del fenomeno sia dal dibattito seguito al cosiddetto marketing sociale, vale a dire al possibile utilizzo di tecniche di marketing su questioni di interesse collettivo.\nNuove concezioni di comunicazione sociale.\nNell'ultimo decennio numerosi autori hanno messo in dubbio l'utilit\u00e0 dell'utilizzo di queste pratiche comunicative e, spesso, anche la stessa definizione utilizzata per circoscriverle. Ad esempio l'Osservatorio sulla comunicazione sociale e l'editoria del Terzo settore \u2013 \"Terza.com\" \u2013 un'\u00e9quipe di ricerca nata in collaborazione con il Forum del Terzo Settore nella facolt\u00e0 di Scienze della Comunicazione della Sapienza e diretta da Mario Morcellini, ha proposto di mettere in maggior evidenza il ruolo delle relazioni e del capitale sociale nella definizione. Nel testo intitolato programmaticamente \"Oltre l'individualismo\" a cura di M. Morcellini e B. Mazza, si propone quest'ambito comunicativo come \u00abriduttore dell'attrito tra gli individui grazie all'attivazione di processi di negoziazione tra particolare e universale, tra pubblico e privato\u00bb.\nAltre ricerche ed analisi sono state svolte da Pina Lalli all'Universit\u00e0 di Bologna: sulla base di diverse attivit\u00e0 svolte in collaborazione con diverse istituzioni pubbliche e del privato sociale, evidenzia quanto la comunicazione sociale sia divenuta un'espressione \"ombrello\" non pi\u00f9 riducibile alla sola pubblicit\u00e0 e ne propone quindi un approccio fenomenologico - attento a ci\u00f2 che gli attori effettivamente fanno - e costruttivista, focalizzato sugli effetti di significato che la comunicazione sociale contribuisce a produrre. In tal modo P. Lalli critica sia una riduttiva concezione trasmissiva lineare della comunicazione, sia l'ingenua definizione secondo cui i temi trattati sarebbero privi di controversia. Illustra fra gli altri tre aspetti che segnalano gli effetti di \"advocacy\" o di \"imprenditore morale\" che la comunicazione sociale pu\u00f2 esercitare nell'arena pubblica in cui si costruiscono le priorit\u00e0 e le definizioni dei problemi considerati pi\u00f9 o meno rilevanti: a) il cosiddetto \"cherry picking\" (privilegiare l'investimento su problemi gi\u00e0 noti e in apparenza non controversi, con l'effetto di contribuire ad oscurare altri temi meno \"attrattivi\"); b) il rischio di esercitare forme di una cosiddetta \"pornografia della sofferenza\", dove per commuovere si tende talora ad ostentare immagini forti di degradazione delle vittime cedendo alla retorica segnaletico-persuasiva della pubblicit\u00e0 .\nUn apporto che di nuovo fa riferimento al capitale sociale viene da Nicoletta Bosco la quale propone una visione in questi termini: \nAndrea Volterrani in relazione alla comunicazione delle organizzazioni del terzo settore e del volontariato , focalizza l'attenzione sul ruolo dell'immaginario collettivo nelle pratiche comunicative.\nMarco Binotto mette a sua volta in discussione l'approccio verticale e trasmissivo dell'approccio tradizionale e numerosi presupposti della definizione consolidata quali, per esempio, il carattere non controverso degli \u201cargomenti sociali\u201d promossi e la \u201cneutralit\u00e0\u201d degli emittenti del messaggio o delle modalit\u00e0 scelte per veicolarlo.\n\u00ab se la comunicazione dello Stato e delle Pubbliche amministrazioni \u00e8 prevalentemente una comunicazione verticale caratterizzata dal ruolo di educazione e sensibilizzazione dei cittadini, la cui \u00abutilit\u00e0 sociale\u00bb (il bene pubblico prodotto) rimanda alla creazione di un comportamento nei cittadini che sia socialmente auspicabile, la comunicazione sociale si caratterizza come un'attivit\u00e0 che favorisce e riproduce la relazionalit\u00e0 tra i cittadini, la cui \u00abutilit\u00e0 sociale\u00bb (il bene collettivo prodotto) rimanda all'attivazione e al mantenimento di tali processi di cooperazione, disintermediazione e cittadinanza attiva\u00bb\nIn questi termini, riprendendo anche il dibattito internazionale relativo alle public campaigns e alla communication for development, sia la definizione di comunicazione sociale che le pratiche realizzate negli anni da moltissime associazioni e ONG si orientano all'attivazione di network relazionali e all'empowerment dei persone e gruppi protagonisti degli interventi.\nLe attivit\u00e0 della comunicazione sociale.\nSe consideriamo quindi la comunicazione sociale in senso pi\u00f9 ampio includendovi tutte quelle iniziative volte a promuovere o sostenere in modo strategico (e quindi con un'attenta pianificazione che tenga conto dello scenario, degli interlocutori, degli ostacoli specifici, degli strumenti e dei canali diversi adeguati al singolo tema e agli interlocutori a cui ci si vuole rivolgere) tematiche o problemi presentati o giustificati in termini di interesse pubblico o collettivo (contrapposto in questo senso ad un interesse privato di tipo immediatamente commerciale), \u00e8 possibile cominciare a stilare un elenco fenomenologico delle varie attivit\u00e0 che oggi si osservano e che riguardano diversi tipi di soggetti promotori e non sempre riguardano temi non controversi. Anzi, talvolta si pu\u00f2 usare la comunicazione sociale proprio per competere con altre idee concorrenti o contrapposte fra loro.\nRiconosciamo quindi la comunicazione sociale come termine \"ombrello\" che pu\u00f2 comprendere vari contenuti e finalit\u00e0 specifiche, che si differenziano fra loro ma condividono l'obbligo di dare una giustificazione \"sociale\" del loro operato:\nQuesto elenco - come tutti i fenomeni basati sull'osservazione - \u00e8 ovviamente provvisorio ed aperto alle esperienze nuove che possono essere messe in atto da soggetti promotori, gruppi sociali e strategie di giustificazione degli interessi ritenuti legittimamente collettivi in un determinato momento storico. \nUna definizione cos\u00ec ampia - e in fondo quasi intenzionalmente tautologica - di comunicazione sociale ha appunto lo scopo di far comprendere come si tratti di un fenomeno evolutivo e al tempo stesso importante per capire in modo critico e consapevole gli effetti complessi che ognuna delle sue attivit\u00e0 pu\u00f2 avere per quello che in diverse fasi e in diverse situazioni consideriamo o no socialmente legittimo in termini di interesse collettivo."}
{"id": "2269392", "revid": "63756", "url": "https://it.wikipedia.org/wiki?curid=2269392", "title": "A different drum", "text": ""}
{"id": "2269408", "revid": "466539", "url": "https://it.wikipedia.org/wiki?curid=2269408", "title": "Barbara Bel Geddes", "text": "Biografia.\nTeatro.\nFiglia del disegnatore industriale e teatrale Norman Bel Geddes e di Helen Bell, Barbara Bel Geddes inizi\u00f2 la carriera artistica in teatro a soli 18 anni, divenendo ben presto una delle star pi\u00f9 apprezzate delle principali produzioni di Broadway. La sua pi\u00f9 rilevante interpretazione fu senz'altro quella di \"Maggie\" ne \"La gatta sul tetto che scotta\" (1956), riduzione teatrale del celebre lavoro di Tennessee Williams, per la regia di Elia Kazan. L'attrice forn\u00ec un'altra prova di rilievo nella commedia di Jean Kerr \"Mary, Mary\" (1961). Le due interpretazioni le valsero altrettante nomination ai Tony Award. Recit\u00f2, tra l'altro, anche in \"La vergine sotto il tetto\" di Hugh Herbert e in lavori di John Steinbeck ed Edward Albee.\nCinema.\nLa sua carriera cinematografica ebbe inizio con il film \"La disperata notte\" (1947) di Anatole Litvak, in cui recit\u00f2 a fianco di Henry Fonda. Nel 1948 ottenne la candidatura all'Oscar alla miglior attrice non protagonista per il ruolo di Katrin Hanson nel melodramma \"Mamma ti ricordo\" di George Stevens. In seguito prese parte a film importanti, ovvero \"Nella morsa\" (1949) di Max Oph\u00fcls, \"Bandiera gialla\" (1950) di Elia Kazan e \"14\u00aa ora\" (1951) di Henry Hathaway.\nIndagata per attivit\u00e0 antiamericane, l'attrice sospese per alcuni anni il suo impegno artistico; ci\u00f2 non le imped\u00ec di tornare sulle scene con rinnovato slancio, comparendo in quattro episodi della serie televisiva \"Alfred Hitchcock presenta\" tra il 1958 e il 1960. Lo stesso Hitchcock la richiam\u00f2 nel 1958 per offrirle una buona parte in \"La donna che visse due volte\", dove l'attrice interpreta il ruolo della tipica ragazza della porta accanto, quella dell'amica del protagonista (James Stewart), del quale \u00e8 chiaramente innamorata. In seguito apparve nel musical di stampo jazzistico \"I cinque penny\" (1959) di Melville Shavelson, accanto a Danny Kaye e Louis Armstrong. In quegli anni prese parte anche ai film drammatici \"Jovanka e le altre\" (1960) di Martin Ritt, con Silvana Mangano, e \"Ossessione amorosa\" (1961) di John Sturges, accanto a Lana Turner, dopo di che l'attrice dirad\u00f2 le apparizioni sul grande schermo.\nL'esperienza di \"Dallas\".\nDopo un paio di fugaci apparizioni al cinema nel 1971, la Bel Geddes nel 1978 firm\u00f2 un contratto con il \"network\" TV CBS per recitare nel \"serial\" \"Dallas\" girato al \"Southfork Ranch\" dove le fu affidato il ruolo di Miss Ellie Ewing, matriarca di una famiglia di petrolieri texani, gli Ewing. La serie, di grande successo mondiale, la vide protagonista ininterrotta dal 1978 fino al 1990 e il ruolo di \"Miss Ellie\" le consent\u00ec di vincere, unica fra gli attori del \"serial\", il Premio Emmy e il Golden Globe. Di lei disse Larry Hagman, protagonista della serie nel ruolo di suo figlio, il perfido J.R. Ewing: \"Era la roccia del \"serial\", il collante che teneva tutto assieme...\" e ancora: \"la ragione per cui decisi di prendere parte alla \"soap\" era che mi dissero che sulla scena avrei dovuto interpretare il ruolo del figlio di Barbara Bel Geddes\".\nL'attrice port\u00f2 sulla scena di \"Dallas\" anche il suo dramma personale; fu operata infatti all'inizio degli anni 70 per un tumore al seno e, nella serie del telefilm andata in onda nel biennio 1979-1980, il suo personaggio dovette affrontare la stessa malattia. \nNel 1983 Barbara Bel Geddes fu sottoposta a un intervento di bypass coronarico e dovette saltare la stagione 1983-1984 della serie. L'anno seguente decise comunque di non rientrare pi\u00f9 sul \"set\"; fu cos\u00ec che i produttori, per la stagione 1984-1985 la sostituirono con Donna Reed. Tuttavia, per far fronte al declino di \"audience\" del telefilm, sorpassato nel frattempo dal prodotto concorrente \"Dynasty\" e dall'uscita dal \"cast\" di Patrick Duffy (\"Bobby Ewing\") la produzione giunse a un rinnovato accordo con la Bel Geddes, che rientr\u00f2 nella stagione successiva.\nScrittura.\nFu anche scrittrice di letteratura per l'infanzia con due pubblicazioni: \"I Like to Be Me\" e \"So Do I.\"\nVita privata.\nSposatasi nel 1944 con l'impresario teatrale Carl Sawyer, ebbe una figlia, Susan; i due divorziarono nel 1951 e l'attrice si rispos\u00f2 con il direttore di scena Windsor Lewis dal quale ebbe un'altra figlia, Betsy. Nel 1967 si ritir\u00f2 dalle scene per assistere il marito gravemente ammalato fino alla morte di lui, avvenuta nel 1972. Ritiratasi negli ultimi anni nel Maine, mor\u00ec per un tumore polmonare all'et\u00e0 di 82 anni.\nRiconoscimenti.\nL'attrice vinse anche numerosi premi per la sua attivit\u00e0 teatrale fra i quali il Theatre World Award, il Clarence Derwent Award nel 1946 e il Donaldson Award; nel 1952 le fu assegnato il \"Woman of the Year Award\" dall'antica istituzione teatrale della \"Harvard University\". Nel 1993 entr\u00f2 a far parte dell'ambito \"American Theatre Hall of Fame\" del \"Gershwin Theatre\" di Manhattan insieme al padre Norman.\nPremio Oscar.\n1949 - \"Nomination\" come migliore attrice non protagonista per \"Mamma ti ricordo\" di George Stevens.\nGolden Globe.\nNomination:\nEmmy Awards.\n\"Nomination\":\nSoap Opera Digest Awards.\n\"Nomination\":\nGoldene Kamera.\nPersonaggio dell'anno 1985"}
{"id": "2269409", "revid": "281779", "url": "https://it.wikipedia.org/wiki?curid=2269409", "title": "Contract research organization", "text": "Una Contract Research Organization (CRO) o Organizzazione di Ricerca a Contratto \u00e8 un'organizzazione che fornisce supporto all'interno dell'industria farmaceutica e delle biotecnologie. Le CRO offrono ai clienti una vasta schiera di servizi relativi alla ricerca in campo clinico/farmaceutico.\nI servizi offerti da una CRO includono: sviluppo dei prodotti, clinical trial management (dalla fase preclinica alla fase IV), monitoraggio clinico e medico, data management, statistica, ma possono anche estendersi alla farmacovigilanza, al \"medical writing\" e a supporti per le attivit\u00e0 regolatorie. Una CRO pu\u00f2 essere una grande organizzazione internazionale o al contrario una piccola azienda, spesso rivolta a nicchie di elevata specializzazione.\nIn tema di sperimentazione clinica dei farmaci, il promotore dello studio - di solito un'industria farmaceutica oppure un'istituzione scientifica o assistenziale - pu\u00f2 affidare una parte o tutte le proprie competenze ad una CRO mantenendone tuttavia parte delle responsabilit\u00e0, con scarse differenze tra i vari paesi.\nIn Italia la natura dei requisiti minimi e molte delle attivit\u00e0 proprie di una CRO sono regolamentate dal Decreto Ministeriale (DM) del 15 novembre 2011 \"Definizione dei requisiti minimi per le organizzazioni di ricerca a contratto (CRO) nell'ambito delle sperimentazioni cliniche di medicinali\", pubblicato sulla Gazzetta Ufficiale n. 11 del 14 gennaio 2012 in sostituzione del precedente DM 31 marzo 2008 che fu oggetto di critiche da parte di diversi operatori del settore.\nIn genere il servizio pi\u00f9 frequentemente delegato dal promotore di una sperimentazione ad una CRO \u00e8 rappresentato dal monitoraggio dei centri clinici in conformit\u00e0 con quanto previsto dal DM 15 luglio 1997 \"Linee guida per la buona pratica clinica\". Le CRO adempiono a tale compito attraverso propri \"monitor\". Il percorso formativo dei \"monitor\", i quali possono avere con la CRO un rapporto di lavoro dipendente oppure di semplice consulenza, \u00e8 regolamentato dal DM 15 novembre 2011."}
{"id": "2269412", "revid": "339392", "url": "https://it.wikipedia.org/wiki?curid=2269412", "title": "Qu\u1ea3ng B\u00ecnh", "text": ""}
{"id": "2269414", "revid": "729019", "url": "https://it.wikipedia.org/wiki?curid=2269414", "title": "Ferrovia Bari-Casamassima-Putignano", "text": "La ferrovia Bari\u2013Casamassima\u2013Putignano \u00e8 una linea ferroviaria gestita dalle Ferrovie del Sud Est (FSE) che collega Bari a Putignano, passando per Casamassima. \u00c8 indicata dalla FSE come \"linea 1 bis\", in quanto su questa ferrovia \u00e8 offerto un servizio ferroviario sul percorso alternativo della Bari \u2013 Putignano passante per Conversano, numerata come \"linea 1\".\nStoria.\nI primi progetti per una strada ferrata che servisse l'entroterra barese risalgono al 1868, quando l'ingegnere Michele Lofoco progett\u00f2 una linea che collegasse Bari, Putignano, Gioia del Colle, Brindisi, Alberobello e Locorotondo; pochi anni dopo (1871) l'ingegner Giorgio De Vincentiis propose al Consiglio provinciale di Bari la costruzione di una linea Bari-Capurso-Putignano-Martina Franca.\nNel 1884 si costitu\u00ec un consorzio tra i comuni interessati alla ferrovia, che commissionarono all'ingegner Eug\u00e9ne Vilers (direttore d'esercizio della tranvia Bari-Barletta) un progetto di massima per la sua realizzazione: tale progetto, presentato nel 1886, prevedeva una linea principale tra Bari e Putignano, una linea diramantesi dalla precedente tra Capurso e Putignano e una terza sezione tra Putignano e Locorotondo per complessivi 106,751\u00a0km e trazione a vapore.\nIl 22 febbraio 1896 la societ\u00e0 inglese The Subventioned Railways Corporation Ltd., con sede a Londra e rappresentanze a Roma e Bari, ottenne l'approvazione della concessione per la costruzione e l'esercizio della ferrovia Bari-Locorotondo, con diramazioni Capurso-Putignano, che riprendeva i progetti di De Vincentiis e Vilers. Della societ\u00e0 britannica erano rappresentanti Domenico Mattei, imprenditore di Livorno, e Giuseppe Regazzoni, finanziere comasco; maggior socio della societ\u00e0 era il marchese livornese Alfonso de Ghantuz Cubbe.\nIl progetto fu successivamente rivisto, diramando la linea da Mungivacca e transitando per Carbonara di Bari e Ceglie del Campo: nell'agosto 1905 furono effettuati i collaudi, e la linea Mungivacca-Casamassima-Putignano apr\u00ec all'esercizio il successivo 6 settembre. L'insufficiente traffico della linea e gli oneri di costruzione fecero s\u00ec che la societ\u00e0 gerente entrasse in difficolt\u00e0 finanziarie, aggravate dal fallimento (avvenuto nel 1906) della banca comasca Sala Regazzoni &amp; C., principale finanziatrice dell'azienda britannica, la quale fu dichiarata fallita il 10 ottobre 1906.\nL'esercizio ferroviario fu dapprima affidato al curatore fallimentare della \"Subventioned\", e quindi, nel 1908, alla Societ\u00e0 anonima delle ferrovie sussidiate, quotata dal 1913 alla Borsa di Milano. Dopo un discreto inizio, i conti sociali ritornarono in rosso, tanto da portare nel 1918 al commissariamento dell'azienda; l'anno successivo il pacchetto azionario di maggioranza fu acquistato dalla Banca Italiana di Sconto, la quale lo cedette pochi anni dopo all'avvocato Ugo Pasquini.\nIl 6 agosto 1931 si costitu\u00ec a Roma la Societ\u00e0 Anonima Italiana per le Ferrovie del Sud Est, la quale incorpor\u00f2 il successivo 30 settembre la Societ\u00e0 anonima italiana per le ferrovie salentine e la Societ\u00e0 anonima delle ferrovie sussidiate e nel 1933 mediante un aumento di capitale attuato tramite la controllata Strade Ferrate Sarde, pass\u00f2 sotto il controllo dell'azienda anche la Societ\u00e0 anonima per le strade ferrate pugliesi.\nNel 2017 la linea \u00e8 stata chiusa per lavori sui binari e per l'installazione del sistema SCMT, oltre alla completa automazione di tutti i passaggi a livello e al completamento dell'elettrificazione, con l'obiettivo di far circolare treni elettrici per offrire una rete interoperabile e pi\u00f9 sostenibile dal punto di vista ambientale, grazie a un investimento finanziario complessivo di 80 milioni di euro: tutto ci\u00f2 per la messa in sicurezza e l'ammodernamento dell\"'anello ferroviario di Bari\" (linee 1bis e 1 fino a Putignano, cio\u00e8 le tratte in ambito metropolitano).\nNel 2018 \u00e8 ripresa la circolazione dei treni sull'intera linea. Dal 16 Settembre 2019 debutta sulla linea il primo treno elettrico delle Ferrovie del Sud-Est.\nDal 3 Agosto 2020 nei primi 12 km della linea Putignano \u2013 Bari tra Bari-Mungivacca e Adelfia \u00e8 attivo il SCMT (Sistema Controllo Marcia Treno ) che fornisce il controllo della velocit\u00e0 massima, istante per istante, in relazione ai vincoli posti dai segnali luminosi presenti lungo la linea, dalle caratteristiche dell'infrastruttura e dalle prestazioni del treno.\nFSE ha annunciato il 25 aprile 2021 che \u00e8 stato attivato il sistema SCMT sulla restante tratta tra Adelfia e Putignano, completando cos\u00ec l'attivazione sull'intera Linea 1 bis che va da Bari-Mungivacca a Putignano (BA), \"via Casamassima\".\nGrazie a questa fondamentale innovazione tecnologica i treni di FSE possono superare il limite di velocit\u00e0 di 50km/h imposto dall'Agenzia Nazionale per la Sicurezza delle Ferrovie (ANSFISA), riducendo notevolmente i tempi di percorrenza\nCaratteristiche.\nLa linea \u00e8 lunga 43,412\u00a0km, a scartamento normale e binario singolo, ad eccezione della tratta tra le stazioni di Bari Sud Est e Mungivacca, lunga 3,454\u00a0km, il cui raddoppio fu inaugurato il 31 gennaio 1987. Ha una pendenza massima del 24 per mille, raggiunta nel tratto tra Turi e Putignano.\nIl 14 giugno 2012 sono iniziati i lavori di elettrificazione della linea a 3000 V corrente continua, finanziati a carico del Fondo europeo di sviluppo regionale.\nPercorso.\nLa linea parte dalla stazione di Bari Mungivacca e attraversa la Murgia Meridionale, rimanendo sempre all'interno dei confini della Citt\u00e0 metropolitana.\nSuperato il parcheggio di scambio e l'area commerciale di Mungivacca, i convogli si dirigono a sud-ovest e scavalcano le lame Valenzano e Fitta per servire le ex frazioni di Carbonara e Ceglie (1 stazione e 1 fermata). Riattraversano ancora lama Fitta, in direzione sud, per raggiungere Valenzano (ancora 1 stazione e 1 fermata) e Adelfia, che ospita l'unica stazione interrata della tratta. L'ultimo tratto \u00e8 orientato in direzione est e serve i popolosi centri di Casamassima, Turi e Putignano (1 fermata e 1 stazione, quella terminale).\nLa linea incrocia la linea Bari\u00a0\u2013 Taranto nelle stazioni di Putignano e Bari-Mungivacca creando l\"'anello ferroviario di Bari\"."}
{"id": "2269416", "revid": "110157", "url": "https://it.wikipedia.org/wiki?curid=2269416", "title": "Erlang Public License", "text": "La Erlang Public License (EPL) era una licenza rilasciata nel 1998 per le applicazioni scritte nel linguaggio di programmazione Erlang.\nCaratteristiche.\nLa licenza era basata sulla Mozilla Public License (MPL), da cui differisce per alcune condizioni giuridiche modificate in conformit\u00e0 con le leggi della Svezia.\nQuesta licenza non fu mai approvata n\u00e9 dalla Free Software Foundation come licenza di software libero, n\u00e9 dalla Open Source Initiative (OSI) come licenza open source.\nAffronta il copyleft in maniera parziale.\nStoria.\nLa licenza fu poi deprecata, suggerendo la licenza Apache come sua prosecutrice."}
{"id": "2269434", "revid": "1687431", "url": "https://it.wikipedia.org/wiki?curid=2269434", "title": "Grigorij Jakovlevi\u010d Levenfi\u0161", "text": "Biografia.\nNato a Piotrk\u00f3w Trybunalski, all'epoca Regno del Congresso sotto influenza zarista e attualmente in Polonia, studi\u00f2 a Pietroburgo e ivi si laure\u00f2 in ingegneria chimica.\nVinse il campionato di San Pietroburgo del 1909 e conquist\u00f2 il titolo di Maestro nel torneo di Carlsbad 1911.\nVinse i campionati di Leningrado del 1922, 1924 e 1925. Realizz\u00f2 ottimi piazzamenti nei primi campionati sovietici degli anni '20: 3\u00ba nel 1920, 2\u00ba nel 1923, 3\u00ba nel 1924, 2\u00ba nel 1925. Negli anni '30 fu 3\u00ba nell'8\u00ba campionato sovietico, svoltosi a Leningrado, dietro a Michail Botvinnik e Vladimir Alatorcev, poi nel 1934 vinse la nona edizione alla pari con Il'ja Rabinovi\u010d.\nNel 1935 fu 6\u00ba-7\u00ba nel grande torneo internazionale di Mosca (vinto da Botvinnik e Salo Flohr).\nNel 1937 vinse a Tbilisi il 10\u00ba campionato sovietico davanti a Aleksandr Konstantinopolskij e altri diciotto maestri.\nDisput\u00f2 in seguito un match di tredici partite con Botvinnik, che risult\u00f2 pari. Nel 1940 vinse un match con Alatorcev (+ 5 - 2 = 7).\nNel 1950 fu tra i primi ventisette maestri che ricevettero dalla FIDE il titolo di Grande maestro.\nScrisse nel 1925 il libro \"Pervaja kniga schachmatista\" (il primo libro dello scacchista). Insieme con Vasilij Smyslov compil\u00f2 una fondamentale opera sui finali di torre: \"Teorija ladejnych okoncjanij\", edita in italiano dalla Mursia nel 1993 con il titolo di \"Teoria dei finali di torre\".\nUna variante della difesa siciliana (1. e4 c5 2. Cf3 d6 3. d4 cxd4 4. Cxd4 Cf6 5. Cc3 g6 6. f4) prende il suo nome."}
{"id": "2269438", "revid": "84738160", "url": "https://it.wikipedia.org/wiki?curid=2269438", "title": "Pachimetria", "text": " \nLa pachimetria \u00e8 un esame diagnostico. Consiste nella misurazione dello spessore della cornea, la superficie trasparente dell'occhio posta davanti all'iride. \nUtilizzi.\nServe a chi intende sottoporsi a un intervento di chirurgia refrattiva. Infatti, prima di modellare la cornea col laser, modificandone la forma con l'intento di eliminare vizi refrattivi (come la miopia, l'ipermetropia e l'astigmatismo), pu\u00f2 essere opportuno sottoporsi a quest'esame: la superficie oculare deve essere sufficientemente spessa per poter intervenire.\nSi rivela anche utile nel caso in cui sia stata rilevata un'ipertensione oculare o sia stato diagnosticato il glaucoma.\nLo spessore \"normale\" della cornea al centro \u00e8 di poco superiore a mezzo millimetro (520-540 \u00b5m). In caso di ipertensione oculare o glaucoma i pazienti con cornea sottile hanno un maggior rischio di sviluppo e progressione della malattia, mentre quelli con una cornea spessa sarebbero pi\u00f9 protetti. L'esame \u00e8 indolore e richiede solo una piccola collaborazione da parte del paziente. "}
{"id": "2269448", "revid": "287204", "url": "https://it.wikipedia.org/wiki?curid=2269448", "title": "Bogdan Jerkovic", "text": ""}
{"id": "2269450", "revid": "123847301", "url": "https://it.wikipedia.org/wiki?curid=2269450", "title": "Asia League Ice Hockey", "text": "L'Asia League Ice Hockey (ALIH) \u00e8 il massimo campionato di hockey su ghiaccio, in Giappone, Corea del Sud e Cina. \u00c8 nata nel 2003 dall'allargamento del campionato giapponese a squadre di altri paesi. Nella stagione 2004 fu presente anche una squadra russa, i Golden Amur di Chabarovsk, ritiratasi per problemi finanziari: bisogner\u00e0 attendere il 2014 per il ritorno di una compagine russa, i Sakhalin Sea Lions.\nSquadre.\nLa lega ha voluto pi\u00f9 volte espandere le squadre partecipanti a 12, ma a causa di problemi finanziari da parte di alcuni club l'idea non \u00e8 stata realizzata. Nella stagione 2016\u201317, l'Asia League Ice Hockey conta nove squadre; 4 dal Giappone, tre dalla Corea del Sud, una dalla Russia e una dalla Cina.\nPremi.\nOltre che alla coppa, a fine stagione, vengono premiati i giocatori migliori in diversi ambiti:"}
{"id": "2269459", "revid": "16758", "url": "https://it.wikipedia.org/wiki?curid=2269459", "title": "Kokudo Ice Hockey Team", "text": ""}
{"id": "2269462", "revid": "767487", "url": "https://it.wikipedia.org/wiki?curid=2269462", "title": "Grazie, signora Thatcher", "text": "Grazie, signora Thatcher (\"Brassed Off\") \u00e8 un film del 1996 scritto e diretto da Mark Herman.\nIl film \u00e8 una commedia drammatica, ambientata a Grimley, un immaginario paese dello Yorkshire dei primi anni Novanta, sulle difficolt\u00e0 che si trova a fronteggiare la \"Grimley Colliery Band\", composta principalmente dai minatori locali che si ritroveranno disoccupati con la minacciata chiusura della miniera decisa dalla politica dal governo conservatore della signora Thatcher.\nTrama.\nCon la chiusura della miniera rischia la fine anche la storica banda di ottoni (brass band) locale. I minatori musicisti sono disillusi. Di giorno prendono parte agli scioperi per evitare la chiusura, ma oramai con poca convinzione, essendo profondamente segnati dalla sconfitta dello sciopero del 1984. Di sera si riuniscono per provare ma con la consapevolezza che una volta chiusa la miniera saranno costretti a cessare anche l'attivit\u00e0 musicale.\nL'ingresso nella banda di Gloria, nativa di Grimley ma laureata ed impiegata nella direzione della miniera come \"colletto bianco\", suscita frizioni e sentimenti ambivalenti, soprattutto in Andy. Ma la sua abilit\u00e0 con il flicorno soprano, ed il fatto che sia la figlia del precedente direttore della Brass Band, fanno in modo che venga accettata dalla banda. Spinti dalla determinazione e dalla passione dell'anziano direttore, Danny, la Band \u00e8 spronata ad andare avanti e a partecipare alle finali del Campionato Nazionale delle Brass Band, che si svolge nella prestigiosa Royal Albert Hall di Londra.\nTitolo.\nIl titolo originale, \"Brassed Off\", \u00e8 un gioco di parole, tra il termine usato per definire gli ottoni (in inglese \"brass\") usati dalla banda della miniera e un termine in gergo che vuole dire \"arrabbiato\" o \"dispiaciuto\".\nProduzione.\nIl film \u00e8 stato girato in larga parte a \"Grimethorpe\", nel South Yorkshire, che nel 1994 fu incluso dall'Unione europea nella lista delle aree pi\u00f9 depresse. La Brass Band della miniera, la \"Grimethorpe Colliery Band\", \u00e8 una delle pi\u00f9 blasonate bande dell'intera Inghilterra e ha eseguito la colonna sonora del film, che si ispira al loro successo al Campionato nazionale per Brass Band del 1992."}
{"id": "2269470", "revid": "262457", "url": "https://it.wikipedia.org/wiki?curid=2269470", "title": "Kothan", "text": ""}
{"id": "2269471", "revid": "3115", "url": "https://it.wikipedia.org/wiki?curid=2269471", "title": "Pierluigi Basso Fossali", "text": "Dal 2006 firma i propri lavori scientifici anche con il cognome materno Fossali. Dal 2013 \u00e8 professore ordinario di semiotica all'Universit\u00e9 Lumi\u00e8re Lyon 2 ed \u00e8 membro del Laboratorio ICAR presso l'Ecole Normale Sup\u00e9rieure di Lione.\nBiografia.\nPierluigi Basso Fossali si \u00e8 laureato in Semiotica dell'Arte presso il Dams di Bologna, per poi conseguire il dottorato di ricerca in semiotica sotto la guida di Umberto Eco e Paolo Fabbri.\nHa iniziato la sua attivit\u00e0 didattica presso l'Universit\u00e0 di Bologna nel 1998 e ha poi insegnato presso lo IUAV di Venezia, la Statale di Milano, l'Universit\u00e0 di Scienze Gastronomiche di Pollenzo e l'Universit\u00e0 IULM di Milano, dove \u00e8 stato infine nominato ricercatore. \nNel corso degli anni ha tenuto corsi di Semiotica generale, ma anche di Storia del Cinema, Teoria dei Linguaggi, Semiotica delle Arti, Semiotica della Moda, Semiotica della fotografia, Semiotica del Disegno industriale, Semiotica della Percezione, Semiotica della Cultura, Storia dello Spettacolo, Semiotica della pubblicit\u00e0 e Comunicazione alimentare.\nNel 2005 \u00e8 stato uno dei fondatori del LISaV (Laboratorio Internazionale di Semiotica a Venezia), mentre l'anno successivo \u00e8 stato visiting professor presso l'Universit\u00e9 de Limoges. Dal 2007 al 2013 ha coordinato il laboratorio di Semiotica della comunicazione \u00ab Semioticaviva \u00bb presso l'Universit\u00e0 IULM di Milano).\n\u00c8 uno dei fondatori e direttori della rivista internazionale Signata\u00a0\u2013 Annales des s\u00e9miotiques e della collana di semiotica Sigilla (PULG, Li\u00e8ge). In Italia dirige la collana transdisciplinare Teorie resistenti per i tipi di ETS (Pisa). \nA partire dal 2013 vive e lavora in Francia.\nAree di Studio.\nPierluigi Basso Fossali ha concentrato i suoi interessi sulla gestione del senso tra elaborazioni percettive, proiezioni discorsive e organizzazioni istituzionali; ci\u00f2 pare spiegare la sua interpretazione della semiotica in quanto scienza delle mediazioni e la diversificazione delle sue analisi rispetto a campi d'applicazione polisensoriali (gastronomia, spazi di vendita), figurali (retorica verbale e visiva), sincretici (arti plastiche, arti dello spettacolo), trans-istituzionali (teorie dell'organizzazione, tecniche della creativit\u00e0).\nAttivit\u00e0 di Ricerca.\nFin dalle prime pubblicazioni (Cfr. \"Le passioni del serial tv\"), la sua ricerca si \u00e8 concentrata sulla teoria dell'audiovisivo e sulla questione dei Generi. Accanto a questa prima monografia si \u00e8 sviluppata una fitta serie di interventi critici e teorici tutti dedicati al cinema e in particolare alla sua capacit\u00e0 di rappresentare e tradurre l'esperienza percettiva ed emotiva.\nEntrato nel dottorato di ricerca in semiotica, gli interessi si sono allargati verso una teoria dell'Arte affrontando i rapporti tra semiotica ed estetica. La ricerca si \u00e8 ramificata nella distinzione tra una semiotica del testo una semiotica dell'esperienza e una sociosemiotica, tripartizione che si \u00e8 precisata con \"Il Dominio dell'arte\" (Meltemi, 2002).\nDopo una disamina degli approcci all'immagine da parte delle varie correnti della semiotica internazionale \"Introduzione ai modi dell'immagine\" (2001), si \u00e8 infine giunti a una proposta di una serie di ridefinizioni terminologiche (enunciazione, narrativit\u00e0, plastico / figurativo/ figurale, ecc.) nel volume monografico \"Confini del cinema\" (2003), dove la questione della percezione dell'immagine filmica assume un ruolo centrale. In \"Confini del cinema\" l'approccio semiotico si confronta non solo con quello filosofico (Deleuze), ma con una storia delle forme filmiche, portando a scandagliare i rapporti intrattenuti dal cinema con la musica, l'architettura e la letteratura, oltre a investigare figure (gli specchi) e temi (memoria/oblio) che hanno giocato un ruolo di primo piano nelle poetiche dei pi\u00f9 svariati cineasti. \nNel 2006 con il libro \"Interpretazione tra mondi\", si \u00e8 sviluppato un ampio saggio monografico sull'opera del regista David Lynch; un libro teso a dimostrare in sede d'analisi filmica la praticabilit\u00e0 di un superamento dell'opposizione dei modelli teorici di riferimento (generativo e interpretativo).\nNel 2005 affronta un nuovo ed inedito insegnamento di Semiotica della Percezione presso l'Universit\u00e0 di Bologna e una sua applicazione concreta nel Corso di Semiotica del Design Industriale presso l'Universit\u00e0 IUAV di Venezia.\nCon l'avviamento di un corso di Comunicazione alimentare presso l'Universit\u00e0 di Scienze Gastronomiche, la ricerca percettologica si \u00e8 specificata e amalgamata con quella estetica rispetto al progetto di una semiotica del gusto e di una specifica investigazione sulla iconografica alimentare.\nInfine, ripartendo dal lavoro di maggiore respiro, \"Il dominio dell'arte\", il lavoro di ricerca sta proseguendo verso un'applicazione di una sociosemiotica (ossia di una semiotica delle pratiche e dei domini) anche ad altri ambiti, oltre a quello artistico; in particolare le ricerche si sono accentrate sul dominio della gastronomia, della moda e sul diritto e pi\u00f9 recentemente sulla medialit\u00e0 (\u201cDi mediazione in mediazione\u201d). Rispetto a questo fronte della ricerca si \u00e8 delineata progressivamente una teoria ecologica della significazione, gi\u00e0 applicata a campo tematici quali il kitsch, il sacro, la creativit\u00e0, l'etica, il destino. Questo ambito di studi sfocia infine nel volume \"Vissuti di significazione\".\nRecentemente con il volume \"La promozione dei valori\" ha raccolto le sue ricerche e le sue lezioni condotte negli anni presso l'Universit\u00e0 Iulm di Milano.\nContributi Scientifici.\nFin dai primi saggi ha mostrato interessi per alcune problematiche teoriche quali i generi, il ruolo della corporeit\u00e0, la traduzione tra linguaggi, la significazione percettiva, il rapporto tra testo e pratiche, l'organizzazione semiotica dei diversi domini del sociale. Il suo progetto teorico, fondato sulla triangolazione tra una semiotica del testo, una semiotica della percezione e una semiotica delle pratiche, \u00e8 stato enunciato fin dal suo primo libro e poi sviluppato in altri contributi monografici.\nPur ancorandosi a una tradizione saussuriana, ha cercato di trovare forme di traducibilit\u00e0 tra la semiotica strutturale e la lezione di Peirce, con lo scopo di enucleare un progetto semiotico capace di autonomizzarsi dal pur fondamentale apporto della linguistica. Ci\u00f2 ha condotto Basso Fossali a confrontarsi con alcuni concetti della tradizione filosofica e sociologica, in particolare la fenomenologia e la teoria dei sistemi, e a proporre delle riformulazioni di alcuni nozioni semiotiche di base (figurativit\u00e0, figuralit\u00e0, narrativit\u00e0, enunciazione, ecc.). \nBasso Fossali pare interessato ad accompagnare la produzione pi\u00f9 strettamente teorica con una serie di analisi testuali e di corpus, soprattutto nell'ambito dell'audiovisivo (David Lynch), della fotografia (Denis Roche) e della pittura (Francis Bacon). \nHa tradotto in italiano alcuni volumi influenti nell'ambito delle scienze del linguaggio, quali Figure del corpo e Pratiche semiotiche di Fontanille e La misura e la grana di Fran\u00e7ois Rastier. \nNel 2013 ha pubblicato un'introduzione alla semiotica dove vengono alla luce una serie di sperimentazioni didattiche, calate in diversi domini sociali e declinate secondo diversi registri discorsivi. \nPubblicazioni.\nPierluigi Basso \u00e8 stato autore di numerose pubblicazioni e saggi, nonch\u00e9 articoli critici di musica e cinema su diverse riviste specialistiche.\nDi seguito elencati i principali titoli dell'autore.\nNote.\n Si veda il volume Pierluigi Basso Fossali, Interpretazione dei mondi. Il pensiero figurale di David Lynch, Pisa, Ets, 2006\n Sito ufficiale della rivista Signata http://www.signata.ulg.ac.be\n Pagina ufficiale della collana Sigilla presso i tipi della PULG: http://www.presses.ulg.ac.be/jcms/c_8885/collection-sigilla\n Pagina della collana Teorie resistenti presso il sito della casa editrice ETS http://www.edizioniets.com/view-collana.asp?col=Teorie%20resistenti.%20Collana%20di%20studi%20transdisciplinari\n Si veda la biografia pubblicata sulla rivista Signata, n. 4.\n Cfr. Basso et alii, Le passioni nel serial-tv, Roma, Nuova Eri, 1994.\n Cfr. \u201cLa vulnerabilit\u00e0 dell'osservatore\u201c (1998), in P. Basso, Modi dell'immagine, Bologna, Esculapio, 2001.\n Cfr. \u201cFenomenologia della traduzione intersemiotica\u201d, Versus, nn. 85-87, 1999.\n Cfr. \u201cSul percetto tracciato e sulle tracce di una coimplicazione. Estetica e semiotica dell'esperienza\u201d, Rivista di estetica, n.s. 21, 3/2002.\n \u201cTesto, pratiche e teoria della societ\u00e0\u201d, Semiotiche, n. 4, 2006.\n Cfr. \u201cDirimere il conflitto. Tensioni polemologiche e presupposti irenici nel dominio giuridico\u201d, in G. Manetti &amp; A. Prato, Guerre di segni, Torino, Testo &amp; Immagine, 2005.\n Cfr. P. Basso, Il dominio dell'arte, Roma, Meltemi, 2002.\n Per la semiotica della percezione, cfr. P. Basso Fossali, La tenuta del senso, Roma, Aracne, 2009; per la semiotica delle pratiche, cfr. P. Basso Fossali, La promozione dei valori, Milano, FrancoAngeli, 2008.\n P. Basso, \u201cAnalisi, interpretazione, testualit\u00e0 : una rivisitazione epistemologica della gestione del senso\u201d, in A. Frigerio &amp; S. Raynaud (eds.), Significare e comprendere. La semantica del linguaggio verbale, Roma, Aracne, pp.\u00a0421\u201335.\n Cfr. P. Basso Fossali, \u201cPeirce et la photographie\u201d, in P. Basso Fossali e M.G. Dondero, S\u00e9miotique de la photographie, Limoges, Pulim, 2011.\n Cfr. P. Basso Fossali, Vissuti di significazione, Pisa, Ets, 2008.\n Cfr. P. Basso, Confini del cinema, Torino, Lindau, 2003; P. Basso Fossali, Semiotica a prova d'esperienza, Milano, Unicopli, 2013.\n Cfr. P. Basso Fossali, Interpretazione tra mondi. Il pensiero figurale di David Lynch, Pisa, ETS, nuova ed. 2008.\n Cfr. \u201cFoto in forma di noi\u201d, in P. Basso Fossali e M.G. Dondero, Semiotica della fotografia, Rimini, Guaraldi, 2006.\n Cfr. Il trittico 1976 di Francis Bacon, Pisa, ETS, 2013.\n P. Basso Fossali, Semiotica a prova d'esperienza, Milano, Unicopli, 2013."}
{"id": "2269476", "revid": "262457", "url": "https://it.wikipedia.org/wiki?curid=2269476", "title": "Khotan", "text": ""}
{"id": "2269480", "revid": "123171145", "url": "https://it.wikipedia.org/wiki?curid=2269480", "title": "Connettivo (linguistica)", "text": "In linguistica testuale, il connettivo (o anche connettore o legamento) \u00e8 un elemento linguistico (sia esso un avverbio o una congiunzione o un'altra parte del discorso, comunque invariabile, o anche un'intera locuzione) che rende espliciti e chiarisce i legami logici con altre parti dello stesso testo, ne assicura coerenza e coesione, e concorre all'integrazione progressiva dell'esposizione delle informazioni.\nI connettivi mettono in relazione parti di un testo (ma anche di una singola frase) in diversi sensi: essi possono legare blocchi di testo o anche fatti e concetti espressi dal testo congiungendoli, relazionandoli, contrapponendoli, stabilendo rapporti di anteriorit\u00e0 o posteriorit\u00e0 cronologica o rapporti spaziali o di causa ed effetto. Essi possono anche segnalare la conclusione di un ragionamento o una causa dalla quale deriva o non deriva un effetto, enfatizzare una conseguenza o un fine, confrontare, esprimere una condizione di possibilit\u00e0, strutturare un elenco, riformulare, esemplificare, integrare, individuare un argomento di discussione.\nQuella dei connettivi \u00e8 una classe aperta, cio\u00e8 indefinitamente ampliabile, com'\u00e8 ampliabile il novero delle funzioni da essi assolte. Inoltre, alcuni connettivi assolvono diverse funzioni a seconda del contesto di utilizzo.\nCon i segnali discorsivi, i connettivi condividono l'invariabilit\u00e0 morfologica (sono morfemi liberi), ma a differenza dei primi hanno un valore semantico proprio (sono parole piene), che si riflette nella loro funzione logica di raccordo tra le parti di un testo.\nClassificazione.\nI connettivi possono essere classificati secondo la forma o secondo il significato. Le due classificazioni sono indipendenti, poich\u00e9 la medesima relazione logica pu\u00f2 essere espressa da forme diverse. Ad esempio, la relazione di concessione pu\u00f2 essere espressa da congiunzioni subordinanti (\"anche se\"), congiunzioni coordinanti (\"ma\") o locuzioni avverbiali (\"tuttavia\").\nSecondo la forma.\nHanno funzione di connettivo parole di svariata natura grammaticale, dunque diverse parti del discorso. Le congiunzioni rappresentano il tipo predominante di connettivo, tanto che la linguistica moderna tende a sostituire il termine \"congiunzione\" con \"connettivo\".\nSecondo il significato.\nI connettivi vengono classificati secondo il loro significato e quindi secondo la loro funzione testuale, ossia secondo la relazione logica che segnalano. Le relazioni possibili sono:\nElementi con funzioni simili che non sono connettivi.\nNon vengono considerati connettivi in senso stretto elementi che hanno funzioni analoghe. Ad esempio, non sono connettivi:"}
{"id": "2269483", "revid": "767487", "url": "https://it.wikipedia.org/wiki?curid=2269483", "title": "Cypher (film)", "text": "Cypher \u00e8 un film del 2002 diretto da Vincenzo Natali, con la sceneggiatura di Brian King.\nIl film, interamente girato a Toronto (Canada), \u00e8 uscito in Italia il 30 aprile 2004. Jeremy Northam e Lucy Liu sono gli interpreti principali.\nTrama.\nMorgan Sullivan \u00e8 un contabile disoccupato che conduce un'esistenza anonima. Deciso a sfuggire alla noia quotidiana della vita in periferia, cerca di intraprendere un ruolo nello spionaggio industriale. Finster, capo della sicurezza della Digicorp, lo assume, gli assegna una nuova identit\u00e0 e lo incarica di partecipare a dei convegni per registrarne in segreto le presentazioni.\nCon la nuova identit\u00e0 di Jack Thursby scopre il piacere per il whisky, le sigarette, il golf ed una intensa attrazione per una misteriosa donna, Rita Foster, ma, presto, ricorrenti incubi e forti dolori al collo iniziano a tormentarlo.\n\u00c8 proprio Rita che lo mette in guardia dalla Digicorp, svelandogli che tutti i partecipanti ai convegni sono spie come lui, manovrate dalla societ\u00e0, e gli fornisce un antidoto per riuscire a superare il lavaggio del cervello al quale vengono sottoposti durante la presentazione.\nMorgan, fingendo di credere alla sua nuova identit\u00e0, viene mandato presso un'azienda concorrente, la Sunway Systems, per fare controspionaggio, ma qui scopre che Callaway, capo della sicurezza, lo sta aspettando, avendo incaricato Sebastian Rooks, agente free-lance e capo di Rita Foster, di procurargli una spia della Digicorp che non avesse subito il lavaggio del cervello.\nAccettata la proposta di Callaway, inizia a fornire dati corrotti alla Digicorp, ma presto si mostra insofferente e si accorda con Rita affinch\u00e9 Rooks gli procuri una nuova identit\u00e0. In cambio continuer\u00e0 a fare il doppio gioco fino a guadagnare l'accesso alla banca dati della Sunway. Inaspettatamente, per\u00f2, ecco riapparire Finster che lo avverte di non fidarsi, Rita e Rooks lo stanno usando e sono pronti ad eliminarlo.\nDopo una rocambolesca uscita dalla banca dati della Sunway, dove Morgan viene messo alla prova da Virgil Dunn, un ex-agente specializzato nell'individuare coloro che fanno controspionaggio, Rita lo conduce, suo malgrado, a casa di Sebastian Rooks. In un crescendo di confusione e diffidenza, iniziano a riaffiorare ricordi di una vita passata ma prima che possa comprendere appieno ci\u00f2 che sta succedendo, lui e Rita si ritrovano inseguiti dalle squadre di sicurezza della Digicorp e della Sunway. Nel mezzo di una raffica di spari, un Morgan che ha ormai preso coscienza della realt\u00e0 rivelandosi essere proprio Rooks, riesce a guadagnare la fuga.\nSolo nel finale, a bordo di una barca al largo dell'oceano, viene svelato il contenuto del disco rubato: l'unica copia rimasta del file su Rita Foster, moglie di Rooks, della Sunway."}
{"id": "2269484", "revid": "767487", "url": "https://it.wikipedia.org/wiki?curid=2269484", "title": "Santa Cruz (Ilocos Sur)", "text": "Santa Cruz \u00e8 una municipalit\u00e0 di Seconda classe delle Filippine, situata nella Provincia di Ilocos Sur, nella Regione di Ilocos.\nSanta Cruz \u00e8 formata da 49 baranggay:"}
{"id": "2269497", "revid": "228587", "url": "https://it.wikipedia.org/wiki?curid=2269497", "title": "The Solids", "text": "I Solids sono un gruppo musicale statunitense attivo dal 1996.\nStoria.\nOriginaria di Middletown, la band \u00e8 stata formata nell'estate del 1996 da Carter Bays e Craig Thomas. A loro si unirono Patrick Butler e Nick Coleman. Hanno cantato per la prima volta il 28 settembre 1996, al civico 185 di High Street a Middletown, nel Connecticut, nel campus della Wesleyan University, posto dove tutti avevano studiato in passato.\nI Solids sono divenuti famosi negli Stati Uniti grazie a \"The Future Is Now\", sigla della serie televisiva \"Oliver Beene\". Dopo il successo ottenuto, il sito web della band \u00e8 diventato popolare tra i fan dell'alternative rock. Insieme a \"The Future Is Now\" hanno cominciato a diffondersi loro MP3, demo e performance dal vivo. Il successo mondiale \u00e8 arrivato grazie a \"Hey Beautiful\", i cui 12 secondi finali sono utilizzati come sigla di \"How I Met Your Mother\", sitcom creata dai membri della band Bays e Thomas.\nIl 24 gennaio 2008 il gruppo ha pubblicato il loro primo album, dal titolo omonimo. Il gruppo \u00e8 attivo ed attualmente risiede e lavora a Los Angeles. I componenti attuali sono Bays, Thomas, Butler, e CC DePhil."}
{"id": "2269499", "revid": "676022", "url": "https://it.wikipedia.org/wiki?curid=2269499", "title": "Copa Brasil 1984", "text": "La Copa Brasil 1984 (in italiano Coppa Brasile 1984) \u00e8 stata la 14\u00aa edizione del massimo campionato brasiliano di calcio.\nFormula.\nPrimo turno: 40 squadre divise in 8 gruppi di 5 club ciascuno. Ogni squadra affronta in partite di andata e ritorno tutte le componenti del proprio gruppo e si qualificano al secondo turno le migliori 3 di ogni raggruppamento, mentre le quarte classificate disputano i ripescaggi.\nRipescaggi: le 8 squadre quarte classificate vengono accoppiate tra di loro per disputare una gara ad eliminazione diretta. Le 4 squadre vincitrici delle partite di ripescaggio si qualificano per il secondo turno.\nSecondo turno: le 28 squadre (24 dopo il primo turno e altre 4 dopo i ripescaggi) vengono divise in 7 gruppi di 4 squadre ciascuno, che affrontano in partite di andata e ritorno tutte le componenti del proprio girone. Si qualificano al terzo turno le migliori 2 di ogni raggruppamento e la migliore tra le terze classificate.\nTerzo turno: alle 15 squadre qualificate nel turno precedente si aggiunge la vincitrice della Ta\u00e7a de Prata. le 16 squadre vengono divise in 4 gruppi di 4 squadre ciascuno, che affrontano in partite di andata e ritorno tutte le componenti del proprio girone. Si qualificano alla fase finale le migliori 2 di ogni raggruppamento.\nQuarti di finale, semifinali e finale: gare a eliminazione diretta in partita di andata e ritorno. Gioca in casa la seconda partita la squadra meglio classificata dopo i turni precedenti, in caso di parit\u00e0 si qualifica al turno seguente la squadra con il miglior risultato nel turno precedente."}
{"id": "2269510", "revid": "110157", "url": "https://it.wikipedia.org/wiki?curid=2269510", "title": "GSOAP Public License", "text": "La gSOAP Public License \u00e8 una licenza applicata a gSOAP, una libreria di sviluppo software open source scritta in C/C++ da Robert A. van Engelen.\n\u00c8 basata sulla Mozilla Public License (MPL), da cui differisce per alcune sezioni eliminate (1.0.1, 2.1.c, 2.1.d, 2.2.c, 2.2.d, 8.2.b, 10 e 11), una sezione aggiunta (3.8) e alcune sezioni modificate (2.1.b, 2.2.b, 3.2, 3.5 e 3.6).\nQuesta licenza non \u00e8 stata approvata n\u00e9 dalla Free Software Foundation come licenza per software libero, n\u00e9 dalla Open Source Initiative (OSI) come licenza open source e n\u00e9 dalle Debian Free Software Guidelines."}
{"id": "2269514", "revid": "2092989", "url": "https://it.wikipedia.org/wiki?curid=2269514", "title": "Santa Lucia (Ilocos Sur)", "text": "Santa Lucia \u00e8 una municipalit\u00e0 di Terza classe delle Filippine, situata nella Provincia di Ilocos Sur, nella Regione di Ilocos. Il sindaco in carica e Joseph Simon B. Valdez.\nSanta Lucia \u00e8 formata da 36 baranggay:"}
{"id": "2269515", "revid": "123530552", "url": "https://it.wikipedia.org/wiki?curid=2269515", "title": "Schleswig-Holstein-Sonderburg-Gl\u00fccksburg (Grecia)", "text": "La dinastia reale greca Schleswig-Holstein-Sonderburg-Gl\u00fccksburg-Grecia deriva dalla Casa Reale di Danimarca. \nIl suo primo monarca fu infatti Giorgio I, figlio di re Cristiano IX di Danimarca. La maggior parte dei membri della Casa Reale Greca porta il doppio titolo di \"Principe di Grecia e Danimarca\" e ha diritto al trattamento di \"Altezza reale\".\nStoria.\nOrigini.\nLa famiglia sal\u00ec sul trono quando il Regno Unito e il Secondo Impero francese costrinsero l'allora re di Grecia Ottone, della dinastia dei Wittelsbach ad abbandonare il paese, occupando militarmente il porto del Pireo, in modo da impedire alla Grecia di schierarsi a fianco dell'Impero Russo durante la guerra di Crimea (1853-1856). La mossa anglo-francese spinse l'esercito greco a deporre il sovrano nel 1862: i militari per ingraziarsi le potenze europee offrirono la corona ad un principe politicamente affine all'Inghilterra, e lo trovarono nel principe Guglielmo di Danimarca, la cui sorella Alessandra aveva sposato l'erede al trono inglese Edoardo, principe di Galles; l'Inghilterra in cambio rinunci\u00f2 al dominio sulle Isole Ionie; assunto il nome di Giorgio I, egli fu incoronato nel 1863 e i suoi discendenti governarono la Grecia, con alcune interruzioni, fino al 1973.\nIl regno di Giorgio I fu segnato dalle guerre tese ad espandere il territorio greco scacciando dall'Europa gli antichi invasori e dominatori dell'Europa slava e meridionale, l'Impero ottomano. Dopo il Congresso di Berlino (1878) ed il Congresso di Costantinopoli (1881) la Tessaglia torn\u00f2 alla madrepatria seguita, dopo la vittoria nelle Guerre balcaniche ed il Trattato di Bucarest, dall'Epiro e dalla Macedonia. In 40 anni la Grecia aveva duplicato la propria estensione territoriale.\nCostantino I.\nGiorgio I mor\u00ec nel 1913, ucciso ufficialmente da uno squilibrato, bench\u00e9 ci fossero molti dubbi sui reali mandanti. Gli succedette il figlio Costantino I, schierato su posizioni filo-germaniche: educato in Germania, aveva servito nell'esercito prussiano e qui conobbe e spos\u00f2 Sofia di Prussia, sorella dell'imperatore Guglielmo II il 27 ottobre 1889. Il suo governo, guidato da Eleutherios Venizelos era su posizioni liberali e, dallo scoppio della Prima guerra mondiale, per la Triplice Intesa. Questo port\u00f2 ben presto ad una rottura tra il sovrano e Venizelos, e nel 1916 al rischio di una guerra civile. Gli Alleati costrinsero Costantino I e l'erede al trono Giorgio ad andare in esilio, lasciando come nuovo sovrano il secondogenito maschio dell'ex sovrano, Alessandro I di Grecia, che mor\u00ec dopo appena 3 anni di regno per il morso di una scimmia. Scandalizzando le corti europee spos\u00f2 una donna della piccola nobilt\u00e0, Aspasia Manos, che gli diede una figlia, Alessandra, ultima regina di Jugoslavia.\nPaolo, il fratello minore di Alessandro si rifiut\u00f2 di salire al trono al posto del padre, ed essendo oramai finita la Prima guerra mondiale e sconfitti gli Imperi Centrali, dopo una breve reggenza con a capo la regina madre Olga, con un plebiscito si sanc\u00ec la possibilit\u00e0 di Costantino I di tornare sul trono, nel 1920. La Grecia era tra le potenze che avevano vinto la Grande Guerra ed aveva avuto come premio parte della Turchia, la zona abitata dai due millenni dai popoli di stirpe greca: purtroppo non fu in grado di difenderla dalle truppe riorganizzate da Kemal Ataturk, ed anzi, suo figlio il principe Andrea fu responsabile di svariate sconfitte militari che alla fine condussero alla vittoria turca e al terribile genocidio greco. Costantino I abdic\u00f2 nel 1922 per andare in esilio a Palermo, dove mor\u00ec l'anno successivo.\nGiorgio II.\nIl nuovo re Giorgio II ebbe una sorta sventurata come quella paterna. Esiliato gi\u00e0 da principe ereditario nel 1917, dopo un anno di regno in seguito ad un colpo di Stato dovette di nuovo lasciare la Grecia, venendo poi ufficialmente deposto nel 1924: a causa dei suoi numerosi esili, si dice che egli affermasse che \u201cl'oggetto pi\u00f9 importante di un Re di Grecia \u00e8 la valigia.\u201d Dopo aver vissuto per qualche anno in Romania, patria di sua moglie Elisabetta, da cui divorzier\u00e0 nel 1935, si trasfer\u00ec a Londra. Nel 1935 il generale Ioannis Metaxas lo richiam\u00f2 in patria, stabilendo di nuovo la monarchia e nel contempo sviluppando un governo dittatoriale.\nFavorevole agli inglesi, il sovrano nella Seconda guerra mondiale si schier\u00f2 con gli alleati, il che port\u00f2 all'invasione della Grecia da parte degli italiani (patria adottiva di sua sorella Irene, sposata al duca Aimone di Savoia-Aosta, quarto duca d'Aosta) e alla successiva conquista germanica: nel 1941 Giorgio II riand\u00f2 in esilio, prima a Creta e poi a Londra, mentre suo nipote Pietro di Grecia entrava nella Resistenza e comandava un reparto accanto alle truppe di Francia libera. Nel 1946 Giorgio II rientr\u00f2 in Grecia, anche dopo la vittoria dei monarchici in un referendum costituzionale, ma i suoi ultimi anni da re furono funestati dalla guerra civile greca. Mor\u00ec nel 1947.\nPaolo I e Costantino II.\nGli succedette il fratello Paolo I il giovane principe che nel 1920 non era voluto succedere al Alessandro, favorendo il rientro del loro padre Costantino I. La Grecia durante il suo regno inizi\u00f2 un forte sviluppo economico, mentre il sovrano (che era vissuto in esilio dal 1917 al 1920, dal 1923 al 1935 e dal 1941 al 1946) conduceva una vita sfarzosa, in questo assecondato dalla moglie Federica di Hannover. Come i suoi genitori prima di lui, riusc\u00ec a combinare un matrimonio prestigioso per una figlia, Sofia, che spos\u00f2 l'allora principe ereditario di Spagna Juan Carlos di Borbone-Spagna.\nPaolo I, di salute cagionevole, mor\u00ec nel 1964, lasciando come successore il giovane figlio Costantino II: questi lasci\u00f2 che la madre ed i circoli militari ostacolassero i partiti politici di sinistra, giudicati legati all'URSS, la dittatura che aveva finanziato la guerra civile greca. Il 21 aprile 1967 il governo legittimo fu deposto da un gruppo di ufficiali guidati dal colonnello Ge\u014drgios Papadopoulos, dando luogo alla cosiddetta Dittatura dei Colonnelli, in un primissimo tempo considerata con favore dal re. Dopo pochi mesi Costantino II cerc\u00f2 di riportare la Grecia verso una forma di governo pi\u00f9 democratica organizzando un contro-golpe che, per\u00f2, gestito in maniera velleitaria, fall\u00ec, costringendo lui e la sua famiglia ad andare in esilio a Roma.\nIl 1\u00ba giugno 1973 Costantino II fu dichiarato deposto e Papadopoulos si proclam\u00f2 presidente, azione cui segu\u00ec un plebiscito pilotato che il 29 giugno conferm\u00f2 l'abolizione della monarchia. Poco dopo la caduta della dittatura venne organizzato un altro referendum istituzionale, che l'8 dicembre 1974 mantenne la forma repubblicana.\nEsilio.\nI membri della famiglia reale greca si spostarono in vari stati europei: la regina madre Federica and\u00f2 a vivere presso la figlia Sofia in Spagna, mentre Costantino II e sua sorella Irene si spostarono nel Regno Unito, dove il Principe Consorte Filippo, duca di Edimburgo era suo zio. Altri presero residenza in Danimarca, terra degli avi. La famiglia porta ancora i propri titoli reali, quali il diritto al trattamento di Altezza Reale riconosciuti in moltissimi stati europei, dove perlatro regnano membri della Casa Reale. Inoltre possono, con l'approvazione della corte danese e del governo, rappresentare il Regno di Danimarca all'estero e, come discendenti in linea diretta di re Cristiano IX, hanno diritto al titolo di \"Principi di Danimarca\" in aggiunta a quello di \"Principi di Grecia\".\nStemma.\nLo scudo \u00e8 poggiato su di un piedistallo d'oro ed \u00e8 sorretto da due figure umane rappresentanti l'eroe mitologico greco H\u00e9racl\u00e8s (Ercole). \u00c8 incastonato nello stemma di Grecia \"D'azzurro, alla croce d'argento\".\nSotto il tutto, la fascia dorata con il motto recita in greco: \"\u0399\u03a3\u03a7\u03a5\u03a3 \u039c\u039f\u03a5 \u0397 \u0391\u0393\u0391\u03a0\u0397 \u03a4\u039f\u03a5 \u039b\u0391\u039f\u03a5\" che significa \"LA MIA FORZA \u00c8 L'AMORE DEL POPOLO\"\nBlasonatura.\nDiviso per la croce rossa e argento dell'Ordine di Danneborg. Inquartato: nel I \"\"d'oro, a nove cuori di rosso, posati in tre pali, a tre leoni passanti d'azzurro, coronati e armati del campo, lampassati di rosso\" (Casata di Danimarca); nel II \"d'oro, a due leoni passanti d'azzurro, armati del campo e lampassati di rosso\" (Casata di Schleswig); nel III troncato, il secondo tripartito: nel capo (1\u00b0) \"d'azzurro, a tre corone reali d'oro\"(Svezia); nel 2\u00b0 \"di rosso, a un baccal\u00e0 al naturale, coronato d'oro, attraversante in palo\" (Islanda); nel 3\u00b0 \"d'azzurro, all'ariete passante, cornato e squillato d'oro, lampassato di rosso\" (Isole F\u00e6r \u00d8er); nel 4\u00b0 \"d'azzurro, a un orso polare d'argento, lampassato di rosso\" (Groenlandia); nel IV troncato: nel capo (1\u00b0) \"d'oro, a un leone d'azzurro passante sopra nove cuori di rosso del re dei Goti\"; nel 2\u00b0 \"di rosso, a un lindworm d'oro coronato dello stesso\"; sul tutto lo stemma del Casato di Schleswig-Holstein-Sonderburg-Gl\u00fccksburg, inquartato: nel I \"di rosso, una foglia d'ortica d'argento\"; nel II \"di rosso, un cigno d'argento dal volo spiegato, imbeccato, armato e collarinato d'oro\"; nel III \"di rosso, un cavallo al galoppo d'argento, sellato d'azzurro e d'oro, brigliato d'oro, al cavaliere d'oro, una spada d'argento con l'elsa d'oro sopra la sua testa oscilla, e uno scudo d'azzurro alla croce d'oro, bordato d'oro regge nell'altra mano\"; nel IV \"di rosso, una testa recisa di cavallo d'oro\"; sul tutto lo stemma partito nel 1\u00b0 \"fasciato d'oro e di rosso di cinque pezzi\" (Casato degli Oldenburg), nel 2\u00b0 \"d'azzurro, alla croce patt\u00e9e d'oro\"\".\nGenealogia.\nIn dettaglio.\n Cristiano IX di Danimarca (1818-1906)\n = Luisa d'Assia-Kassel (1817-1898)\n \u251c\u2500\u2500 Re Federico VIII (1843-1912)\n \u2502 = Luisa di Svezia (1851-1926)\n \u251c\u2500\u2500 Alessandra di Danimarca (1844-1925)\n \u2502 = Edoardo VII del Regno Unito (1841-1910)\n \u251c\u2500\u2500 Giorgio I (1845-1913)\n \u2502 = Ol'ga Konstantinovna Romanova (1851-1926)\n \u2502 \u251c\u2500\u2500 Costantino I (1868-1923)\n \u2502 \u2502 = Sofia di Prussia (1870-1932)\n \u2502 \u2502 \u251c\u2500\u2500 Giorgio II (1890-1947)\n \u2502 \u2502 \u2502 = Elisabetta di Romania (1894-1956)\n \u2502 \u2502 \u251c\u2500\u2500 Alessandro I di Grecia (1893-1920)\n \u2502 \u2502 \u2502 = Aspasia Manos (1896-1972)\n \u2502 \u2502 \u2502 \u2514\u2500\u2500 Alessandra di Grecia (1921-1993)\n \u2502 \u2502 \u2502 = Pietro II di Jugoslavia (1923-1970)\n \u2502 \u2502 \u251c\u2500\u2500 Elena (1896-1982)\n \u2502 \u2502 \u2502 = Carlo II di Romania (1893-1953)\n \u2502 \u2502 \u251c\u2500\u2500 Paolo I (1901-1964)\n \u2502 \u2502 \u2502 = Federica di Hannover (1917-1981)\n \u2502 \u2502 \u2502 \u251c\u2500\u2500 Sofia (1938-viv.)\n \u2502 \u2502 \u2502 \u2502 = Juan Carlos I di Spagna (1938-viv.)\n \u2502 \u2502 \u2502 \u251c\u2500\u2500 Costantino II di Grecia (1940-viv.)\n \u2502 \u2502 \u2502 \u2502 = Anna Maria di Danimarca (1946-viv.)\n \u2502 \u2502 \u2502 \u2502 \u251c\u2500\u2500 Alessia (1965-viv.)\n \u2502 \u2502 \u2502 \u2502 \u2502 = Carlos Morales y Quintana (1970-viv.)\n \u2502 \u2502 \u2502 \u2502 \u251c\u2500\u2500 Paolo (1967-viv.)\n \u2502 \u2502 \u2502 \u2502 \u2502 = Marie-Chantal Miller (1968-viv.)\n \u2502 \u2502 \u2502 \u2502 \u251c\u2500\u2500 Nicola (1969-viv.)\n \u2502 \u2502 \u2502 \u2502 \u2502 = Tatiana Blatnik (1978-viv.)\n \u2502 \u2502 \u2502 \u2502 \u251c\u2500\u2500 Teodora (1983-viv.)\n \u2502 \u2502 \u2502 \u2502 \u2514\u2500\u2500 Filippo (1986-viv.)\n \u2502 \u2502 \u2502 \u2502 = Nina Flohr (1987-viv.)\n \u2502 \u2502 \u2502 \u2514\u2500\u2500 Irene (1942-viv.)\n \u2502 \u2502 \u251c\u2500\u2500 Irene (1904-1974)\n \u2502 \u2502 \u2502 = Aimone di Savoia (1902-1948)\n \u2502 \u2502 \u2514\u2500\u2500 Caterina (1913-2007)\n \u2502 \u2502 = Richard Brandram (1911-1994)\n \u2502 \u251c\u2500\u2500 Giorgio (1869-1957)\n \u2502 \u2502 = Maria Bonaparte (1882-1962)\n \u2502 \u2502 \u251c\u2500\u2500 Pietro (1908-1980)\n \u2502 \u2502 \u2502 = Irina Aleksandrovna Ovtchinnikova (1900-1990)\n \u2502 \u2502 \u2514\u2500\u2500 Eugenia (1910-1989)\n \u2502 \u2502 = Dominic Radziwill (1911-1976)\n \u2502 \u2502 = Raimondo della Torre e Tasso (1907-1986)\n \u2502 \u251c\u2500\u2500 Alessandra (1870-1891)\n \u2502 \u2502 = Pavel Aleksandrovi\u010d Romanov (1860-1919)\n \u2502 \u251c\u2500\u2500 Nicola (1872-1938)\n \u2502 \u2502 = Elena Vladimirovna Romanova (1882-1957)\n \u2502 \u2502 \u251c\u2500\u2500 Olga (1903-1997)\n \u2502 \u2502 \u2502 = Paolo Kara\u0111or\u0111evi\u0107 (1893-1976)\n \u2502 \u2502 \u251c\u2500\u2500 Elisabetta (1904 \u2013 1955)\n \u2502 \u2502 \u2502 = Carlo Teodoro di Toerring-Jettenbach (1900-1967)\n \u2502 \u2502 \u2514\u2500\u2500 Marina (1906 \u2013 1968)\n \u2502 \u2502 = Giorgio Windsor, duca di Kent (1902-1942)\n \u2502 \u251c\u2500\u2500 Maria (1876-1940)\n \u2502 \u2502 = Georgij Michajlovi\u010d Romanov (1863-1919)\n \u2502 \u2502 = Pericles Ioannides (1881-1965)\n \u2502 \u251c\u2500\u2500 Olga (1880-1880)\n \u2502 \u251c\u2500\u2500 Andrea (1882-1944)\n \u2502 \u2502 = Alice di Battenberg (1885-1869)\n \u2502 \u2502 \u251c\u2500\u2500 Margherita (1905-1981)\n \u2502 \u2502 \u2502 = Gottfried di Hohenlohe-Langenburg (1897-1960)\n \u2502 \u2502 \u251c\u2500\u2500 Teodora (1906-1969)\n \u2502 \u2502 \u2502 = Bertoldo di Baden (1906-1963)\n \u2502 \u2502 \u251c\u2500\u2500 Cecilia (1911-1937)\n \u2502 \u2502 \u2502 = Giorgio Donato d'Assia (1906-1937)\n \u2502 \u2502 \u251c\u2500\u2500 Sofia (1914-2001)\n \u2502 \u2502 \u2502 = Cristoforo d'Assia-Kassel (1901-1943)\n \u2502 \u2502 \u2502 = Giorgio Guglielmo di Hannover\n \u2502 \u2502 \u2514\u2500\u2500 Filippo (1921-2021)\n \u2502 \u2502 = Elisabetta II del Regno Unito (1926-viv.)\n \u2502 \u2502 \u2514\u2500\u2500 Mountbatten-Windsor\n \u2502 \u2514\u2500\u2500 Cristoforo (1888-1940)\n \u2502 = Nancy Stewart Worthington Leeds (1878-1923)\n \u2502 = Francesca d'Orl\u00e9ans (1902-1953)\n \u2502 \u2514\u2500\u2500 Michele (1939-viv.)\n \u2502 = Marina Karella (1940-viv.)\n \u2502 \u251c\u2500\u2500 Alessandra (1968-viv.)\n \u2502 \u2502 = Nicolas Mirzayantz (1963-viv.)\n \u2502 \u2514\u2500\u2500 Olga (1971-viv.)\n \u2502 = Aimone di Savoia (1967-viv.)\n \u251c\u2500\u2500 Dagmar di Danimarca (1847-1928)\n \u2502 = Alessandro III di Russia (1845-1894)\n \u251c\u2500\u2500 Thyra di Danimarca (1853-1933)\n \u2502 = Ernesto Augusto, duca di Cumberland (1845-1923)\n \u2514\u2500\u2500 Valdemaro (1858-1939)\n = Maria d'Orl\u00e9ans (1865-1909)"}
{"id": "2269518", "revid": "22596369", "url": "https://it.wikipedia.org/wiki?curid=2269518", "title": "Inno Trentino", "text": ""}
{"id": "2269520", "revid": "121915987", "url": "https://it.wikipedia.org/wiki?curid=2269520", "title": "Westland Helicopters", "text": "Westland Helicopters fu un'azienda di aerospazio britannica, nata nel 1961 dalla Westland Aircraft. Nel 2000 si fonde con l'italiana Agusta per formare la AgustaWestland, che a sua volta diventer\u00e0 nel 2016 Leonardo-Finmeccanica.\nStoria.\nOrigini.\nWestland Aircraft fu fondata nel 1935 quando la Petters Limited divise la sua divisione di velivoli da quella dei motori. Durante la seconda guerra mondiale produsse velivoli militari come il Lysander, il Whirlwind e il Welkin.\nDopo la guerra inizi\u00f2 a produrre elicotteri su licenza Sikorsky Aircraft. Negli anni \u201950 produsse il Sikorsky S-51, ovvero il Westland Dragonfly, che vol\u00f2 la prima volta nel 1948 e in uso alla Royal Navy e alla Royal Air Force nel 1953. Westland svilupp\u00f2 una versione aggiornata il Widgeon. Il Sikorsky S-55 divenne il Whirlwind, e la successive variante con motore aggiornato Sikorsky S-58 divenne il Wessex.\nAnni '60.\nIl presidente della societ\u00e0 Eric Mensforth dal 1953 al 1968 fece il cambiamento epocale con l\u2019aiuto del Governo britannico che nel 1959-1961 forz\u00f2 la fusione di circa venti societ\u00e0 aeronautiche a raggrupparsi in sole tre realt\u00e0. British Aircraft Corporation e Hawker Siddeley Group per I velivoli ad ala fissa, mentre per I velivoli ad ala rotante la Bristol Aeroplane Company, la Fairey Aviation Company e la Saunders-Roe (con gli hovercraft) si fusero assieme alla Westland nella Westland Helicopters, nel 1961.\nWestland eredit\u00f2 lo Saro Skeeter, sviluppato dal Cierva W.14 Skeeter e dal Fairey Rotodyne. Continuarono lo sviluppo creando il Westland Westminster.\nLa societ\u00e0 continu\u00f2 a produrre su licenza Sikorsky (Sea King) e Bell Helicopter (Sioux). Poi progettarono e produssero il Westland Scout e la variante navale Westland Wasp dal P.531, per il corpo dell\u2019esercito Army Air Corps e Fleet Air Arm.\nNegli anni \u201960 inizia la collaborazione con la francese A\u00e9rospatiale per disegnare tre nuovi elicotteri, ovvero A\u00e9rospatiale Puma, A\u00e9rospatiale Gazelle e Westland Lynx, quest\u2019ultimo sar\u00e0 l\u2019ultimo progetto originale Westland.\nAnni '70.\nAttraverso la Saunders-Roe, Westland divenne dal 1970 la proprietaria della British Hovercraft Corporation, poi divenuta Westland Aerospace con progetti derivati dalla Saunders-Roe.\nPer tanti anni Westland ebbe il possesso dell\u2019eliporto a Battersea.\nAnni '80.\nAnche se con il support del Governo britannico la societ\u00e0 gradualmente entr\u00f2 in crisi. Sikorsky approcci\u00f2 il problema con un bail-out deal nel 1985 che fece entrare in crisi il Governo e con le seguenti dimissioni del ministro della difesa Michael Heseltine nel gennaio 1986. L\u2019affare divenne noto come Westland affair, portando l\u2019azienda a rimanere in ambito europeo o diventare della societ\u00e0 americana. Venne avallato l\u2019accordo con Sikorsky.\nNel 1984, Westland propose il WG 44 basato sul Lynx, con tecnologie derivate dal SUPERVISOR e dal PHOENIX UAS risalenti alle progettazioni del 1977-1983.\nNel 1987, in parallelo con l\u2019 Agusta A129 supportato da Westland, Fokker, Messerschmitt-B\u00f6lkow-Blohm e CASA, il suo WG 47 fu completato nello sviluppo come accordo privato confidenziale tra le societ\u00e0.\nQuesto determin\u00f2 che il Boeing\u2013Sikorsky RAH-66 Comanche presentato nel 1995 fu poi cancellato nel 2004, mentre la forma della fusoliera fu utilizzata per l\u2019NH90.\nAnni '90.\nIn questo periodo la societ\u00e0 acquisisce contratti dal Ministry of Defence del Regno Unito per l\u2019EH101 Merlin e per 67 esemplari del Boeing AH-64 Apache costruito su licenza col nome Westland WAH-64.\nGKN compr\u00f2 Westland nel 1988, acquistando azioni dalla Hanson plc. Comprarono le azioni detenute anche dalla Fiat, assumendo il controllo completo della societ\u00e0. Nel 1994, Westland divenne una sussidiaria a controllo completo del Gruppo GKN. Venne poi fusa con la societ\u00e0 di Finmeccanica, Agusta elicotteri nel 2000 creando la AgustaWestland e nel 2004, Finmeccanica S.p.A. acquista le azioni GKN della joint venture, assumendone il pieno controllo.\nMusei.\nIl sito Westland di Weston-super-Mare ospita il The Helicopter Museum con diversi esemplari esposti."}
{"id": "2269532", "revid": "1568601", "url": "https://it.wikipedia.org/wiki?curid=2269532", "title": "Grande Cappella", "text": "Grande Cappella o Gran Cappella (in croato Velika Kapela) \u00e8 un gruppo montuoso della Croazia appartenente alle Alpi Dinariche: culmina con il monte Bjelolasica a 1.534\u00a0m."}
{"id": "2269541", "revid": "729019", "url": "https://it.wikipedia.org/wiki?curid=2269541", "title": "A Different Drum", "text": "A Different Drum \u00e8 stata un'etichetta discografica indipendente statunitense. Era specializzata soprattutto nel settore della musica synth pop e nei suoi derivati. L'etichetta ha pubblicato centinaia di album, singoli e compilation. Tra il 2001 e il 2010 \u00e8 stata una delle etichette di maggior prestigio del genere. Dal 2011 a causa della crisi del mercato discografico, ha terminato l'attivit\u00e0 di pubblicazione, commercializzando saltuariamente solo alcune edizioni limitate. Nel 2014 avviene la chiusura definitiva."}
{"id": "2269548", "revid": "729019", "url": "https://it.wikipedia.org/wiki?curid=2269548", "title": "Charlie Wilson (politico)", "text": "Biografia.\nCharles Wilson \u00e8 ricordato per aver coordinato l'operazione Cyclone, la pi\u00f9 grande operazione segreta mai eseguita dalla CIA, che riforn\u00ec i Mujaheddin afghani per combattere l'invasione sovietica dell'Afghanistan. \nBiopic.\nNel film \"La guerra di Charlie Wilson\" di Mike Nichols del 2007 \u00e8 impersonato da Tom Hanks."}
{"id": "2269551", "revid": "1851848", "url": "https://it.wikipedia.org/wiki?curid=2269551", "title": "Valerio Iafrate", "text": " Dopo una lunga attivit\u00e0 giornalistica in emittenti radiofoniche locali, nel 1990 entra a \"La Gazzetta dello Sport\", dove rimane fino al 1998, per poi diventare inviato dell'ANSA. Giornalista professionista dal 2000, entra in Rai nel 1999; nell'agosto 2003 passa a Sky Sport, dove ricopre i ruoli di conduttore dei TG e di telecronista di calcio (Serie A, B e Champions League) e di tennis, fino al dicembre 2007.\nNel gennaio 2008 torna in Rai, nella testata di Rai Sport, dove resta fino al 31 luglio 2016. Dal 1\u00ba agosto 2016 ha assunto il ruolo di responsabile del coordinamento della Comunicazione delle reti RAI, presso la Direzione Comunicazione e Relazioni Esterne e Istituzionali. Dal 15 ottobre 2019 \u00e8 il Responsabile della Comunicazione degli Eventi Sportivi Rai.\nHa seguito, come inviato, telecronista e conduttore, le Olimpiadi del 2000, 2004, 2008 e 2012, i Campionati del Mondo di Calcio del 2002, 2006, 2010 e 2014, gli Europei di calcio del 2004, 2008, 2012 e 2016, i tornei di tennis del Grande Slam, insieme a Gian Piero Galeazzi, tre edizioni del Campionato del mondo di ciclismo, quattro edizioni del Giro d'Italia, tre del Tour de France e quattro edizioni della Coppa del Mondo di sci nordico. Per quattro stagioni ha curato e condotto, in alternanza con altri colleghi, \"Zona 11 pm\", trasmissione in onda su Rai Sport dalle 23:00 alle 00:20 dal marted\u00ec al venerd\u00ec. Per due anni, invece, insieme a Roberto Gotta, \u00e8 stato il telecronista Rai del campionato di football NFL: ha raccontato, dal vivo, due Superbowl (2009 e 2010) e oltre settanta partite. Nel corso di questo periodo la sua frase \"Fino in fondo!\", pronunciata in occasione di ogni touchdown realizzato di corsa, \u00e8 diventata \"cult\".\n\u00c8 docente universitario di \"Storia e cultura americana\" e di \"Scienza della Comunicazione e dello Sport\" presso l'Universit\u00e0 degli Studi di Roma - Tor Vergata.\nIl suo libro d'esordio, pubblicato da Rai-ERI, \u00e8 \"Uno squalo in rosa\", scritto con Vincenzo Nibali, nel quale racconta la vittoria del ciclista siciliano al Giro d'Italia del 2016. Insieme alla moglie Martha, invece, ha pubblicato \"Il sentiero incantato\", una raccolta di fiabe per bambini. \u00c8 un appassionato di enogastronomia, diplomato sommelier AIS e runner dilettante: ha un primato di 3h48'24\" in maratona e di 1h45'40\" in mezza maratona."}
{"id": "2269552", "revid": "125689622", "url": "https://it.wikipedia.org/wiki?curid=2269552", "title": "Ga\u00ebl Kakuta", "text": "Caratteristiche tecniche.\nNel 2010 \u00e8 stato inserito nella lista dei migliori calciatori nati dopo il 1989 stilata da Don Bal\u00f3n. Per il suo stile di gioco \u00e8 stato molte volte paragonato al connazionale Florent Malouda.\nCarriera.\nClub.\nGli inizi.\nInizia a giocare a calcio all'et\u00e0 di 7 anni, Comincia a giocare nelle file del club locale del Lille-Moulins. Rimane nel club fino al 1999, anno in cui viene prelevato dal Lens. Nel club francese vi rimane per otto anni.\nChelsea e i vari prestiti.\nNel 2007 viene acquistato dal club londinese del Chelsea. Torna nella stagione successiva e l'allora allenatore del club londinese Carlo Ancelotti lo inserisce nella lista UEFA che parteciper\u00e0 alla UEFA Champions League. Il 3 settembre 2009, la \"Dispute Resolution Chamber\" annuncia che il giovane centrocampista francese sarebbe stato squalificato per quattro mesi con una multa di 780.000 euro da pagare al suo vecchio club di provenienza per una violazione contrattuale. Inoltre al club londinese venne vietato di acquistare nuovi giocatori fino a gennaio 2011 pi\u00f9 una multa di 130.000 euro per aver indotto il ragazzo a rompere i suoi vincoli contrattuali con il Lens. Successivamente, grazie al ricorso vinto dai legali del Chelsea, le sanzioni vennero revocate immediatamente.\nIl 21 novembre 2009 fa il suo debutto in Premier League, in occasione della vittoria per 4-0 contro il Wolverhampton, subentrando al 59' a Salomon Kalou. L'8 dicembre successivo fa il suo esordio anche in Champions League, nel pareggio per 2-2 contro il club cipriota dell', partendo da titolare e venendo poi sostituito al 73' da Fabio Borini. Conclude la sua prima stagione da professionista con 4 presenze all'attivo e con la vittoria finale del Campionato inglese e della FA Cup.\nL'esordio stagionale della seconda stagione, da professionista, arriva l'11 settembre 2010, nella vittoria per 3-1 contro il West Ham, subentrando al 76' a Nicolas Anelka. Dopo 12 presenze stagionali con la maglia del Chelsea, il 26 gennaio 2011 viene ceduto in prestito, fino a giugno, al Fulham. Esordisce con la nuova maglia il 2 febbraio successivo, nella vittoria per 1-0 contro il Newcastle, subentrando ad Andrew Johnson al 71'. In questa esperienza mette a segno anche il suo primo gol in carriera, aprendo le marcature nella vittoria per 3-0 contro il Sunderland. Conclude l'esperienza con il Fulham totalizzando 7 presenze e un gol.\nIn estate torna al Chelsea, che lo cede immediatamente, in prestito, al Bolton. Con la maglia dei \"Trotters\" esordisce il 20 settembre 2011, nella partita di League Cup contro l'Aston Villa e siglando la rete del 2-0 finale. A gennaio, dopo 6 presenze e un gol, viene ceduto al Digione. fino alla fine della stagione, ed esordisce con un gol in una partita di Coppa di Francia contro l'Istres, aprendo le marcature del 2-1 finale. Sette giorni dopo, il 28 gennaio 2012, esordisce nella Ligue 1 nella sconfitta per 3-1 contro il Lione, subentrando a Benjamin Corgnet al 54'. Il primo gol nel campionato francese arriva l'11 febbraio 2012, nel pareggio per 1-1 contro il Brest, aprendo le marcature al 76'. L'esperienza francese si conclude con un totale di 16 presenze e 5 reti.\nIl 31 agosto 2012, dopo l'ennesimo ritorno al Chelsea, viene ceduto in prestito al Vitesse, squadra militante nell'Eredivisie, massimo livello del campionato olandese di calcio. L'esordio arriva il 26 settembre 2012, in una partita di KNVB beker vinta 3-0 contro il Gemert, giocando la partita da titolare venendo poi sostituito da Brahim Darri al 46'. Il 28 ottobre successivo arriva la prima partita in Eredivisie, in occasione della sconfitta casalinga per 2-1 contro l'AZ. Il 19 gennaio 2013 mette a segno il suo primo gol in terra olandese, siglando il gol della bandiera nella sconfitta, in campionato, per 4-1 contro l'AZ. Conclude la stagione totalizzando 26 presenze e un gol, e il Vitesse decide di richiedere al Chelsea il rinnovo del prestito. Inizia cos\u00ec la nuova stagione con la stessa maglia di quella precedente, infatti l'esordio stagionale con il Vitesse arriva il 1\u00ba agosto 2013 nel pareggio per 1-1, nella partita di ritorno del turno di qualificazione di Europa League, contro il club romeno del Petrolul Ploie\u0219ti. Il 30 settembre successivo sigla la prima doppietta in carriera ai danni del Noordwijk, partita di Coppa d'Olanda vinta 5-0: Kakuta prima apre le marcature al 2' e la chiude all'84'. Conclude l'esperienza olandese il 31 gennaio 2014 totalizzando 40 presenze nelle quali ha siglato 4 gol.\nIl 31 gennaio 2014 viene acquisito dal club italiano della Lazio a titolo temporaneo con diritto di riscatto fissato a 3,5 milioni di euro. Il 20 febbraio successivo fa il suo esordio con la maglia del club capitolino, subentrando a Senad Luli\u0107 al minuto 68 in occasione della sconfitta casalinga per 1-0, nei sedicesimi di finale di Europa League, contro i bulgari del Ludogorets. Il 9 marzo successivo, arriva anche l'esordio nel Campionato italiano, subentrando all'86' a Miroslav Klose nella sconfitta casalinga per 1-0 contro l'Atalanta. Il 1\u00ba luglio 2014 la Lazio decide di non riscattare il cartellino del giocatore che torna di nuovo al Chelsea.\nIl 31 luglio 2014 viene acquisito, a titolo temporaneo, dal club spagnolo del Rayo Vallecano. Esordisce il 25 agosto successivo nel pareggio interno, per 0-0, contro i campioni in carica dell'Atl\u00e9tico Madrid. Il 14 settembre 2014 mette a segno la prima rete con la nuova maglia in occasione della sconfitta casalinga, per 2-3, contro l'Elche. Conclude la stagione con un totale di 35 presenze e 5 reti.\nSiviglia.\nIl 18 giugno 2015 viene acquistato dal Siviglia per una cifra vicina ai 4 milioni di euro. Lascia gli andalusi dopo sole 2 presenze in campionato e 3 presenze e 1 gol in Coppa del Re.\nHebei Fortune e vari prestiti.\nNel mercato invernale 2016 passa all'Hebei China Fortune nel campionato cinese. Chiude la sua esperienza cinese con 24 presenze e due reti.\nA distanza di un anno, nel gennaio 2017, torna in Spagna in prestito al fino al termine della stagione. \nRitornato all'Hebei, inizialmente lascia il club cinese a titolo definitivo per approdare in Francia all', ma il trasferimento viene negato; cos\u00ec viene ceduto ancora una volta in prestito per l'intera stagione, concludendo la sua esperienza con 38 presenze e 2 goal.\nRayo Vallecano.\nIl 13 luglio 2018 viene ingaggiato dal con il quale sottoscrive un contratto di 4 anni, ma alla fine della stagione, con solo 12 presenze, non riesce a contribuire alla salvezza del club che retrocede in Segunda Divisi\u00f3n.\nRitorno all'Amiens.\nIl 9 agosto 2019 ritorna all', squadra che, anche in questo caso, al termine della stagione retrocede in Ligue 2.\nLens.\nIl 9 luglio 2020 viene ceduto in prestito con diritto di riscatto al in Ligue 1, squadra in cui \u00e8 cresciuto; dopo una stagione convincente, il 26 maggio 2021, il club dell'Alta Francia esercita l'opzione di acquisto rendendo definitivo il suo trasferimento.\nNazionale.\nGiovanile.\nHa rappresentato il suo paese in tutti livelli di nazionale giovanile. Con la Francia Under-16 ha segnato all'esordio in un pareggio per 1-1 contro l'Irlanda U-16.\nVenne convocato con regolarit\u00e0 anche con la maglia della Francia Under-17 con la quale ha esordito il 4 ottobre 2007 nel pareggio per 1-1 contro la Svizzera Under-17. Con la Nazionale Under 17, partecipa al Campionato europeo di calcio Under-17 2008 in Turchia. Esordisce, nella competizione europea, il 4 maggio 2008 contro l'Irlanda Under-17, vincendo 2-1. Il 10 maggio successivo la Francia supera la fase a gironi al secondo posto dietro la Spagna Under-17. Il 13 maggio realizza uno dei calci di rigore che permette alla sua Nazionale di raggiungere la finale contro la Spagna, partita poi persa per 4-0. In tale competizione scende in campo in tutte e cinque le partite della competizione.\nCon la Francia Under-18 totalizza 5 presenze nelle quali mette a segno 3 gol, la doppietta contro l'Irlanda Under-18 e il gol vittoria contro la Turchia Under-18. Nel 2010 partecipa al Campionato europeo di calcio Under-19 2010 in Francia, esordendo, in tale competizione, con un gol il 18 luglio in occasione della vittoria, nella fase a gironi, per 4-1 contro l'Olanda U-19. Il 27 luglio successivo metta a segno il gol del momentaneo pareggio, per 1-1, contro la Croazia U-19 in semifinale, la partita verr\u00e0 poi vinta dai francesi per 2-1. Scende in campo anche per la finale contro la Spagna U-19, la partita viene vinta per 2-1 laureando cos\u00ec i francesi campioni d'Europa. Alla fine della competizione viene premiato come miglior giocatore dell'Europeo.\nMaggiore.\nDal 2016 sceglie di rappresentare la Repubblica Democratica del Congo.\nStatistiche.\nPresenze e reti nei club.\n\"Statistiche aggiornate al 27 maggio 2021.\""}
{"id": "2269555", "revid": "12405", "url": "https://it.wikipedia.org/wiki?curid=2269555", "title": "Chatyr-Kul", "text": ""}
{"id": "2269568", "revid": "4193", "url": "https://it.wikipedia.org/wiki?curid=2269568", "title": "Khotanese", "text": ""}
{"id": "2269571", "revid": "1318658", "url": "https://it.wikipedia.org/wiki?curid=2269571", "title": "Santa Maria (Ilocos Sur)", "text": "Santa Maria \u00e8 una municipalit\u00e0 di Terza classe delle Filippine, situata nella Provincia di Ilocos Sur, nella Regione di Ilocos.\nA Santa Maria si trova la Chiesa di Nuestra Se\u00f1ora de la Asuncion, una delle Chiese barocche delle Filippine Patrimonio dell'umanit\u00e0 dell'UNESCO.\nSanta Maria \u00e8 formata da 33 baranggay:"}
{"id": "2269572", "revid": "124892222", "url": "https://it.wikipedia.org/wiki?curid=2269572", "title": "Arthur Shearly Cripps", "text": "Biografia.\nNato nel Kent, studi\u00f2 alla Charterhouse School e al Trinity College di Oxford, dove studi\u00f2 storia. Frequent\u00f2 poi il Cuddeston Theological College prendendo i voti e dal 1894 fu parroco a Ford End, Essex.\nDivenne missionario per \"Society for the Propagation of the Gospel\" (Societ\u00e0 per la diffusione del Vangelo). Dal 1902 fu parroco vicino a Enkeldoorn (oggi Chivhu), Zimbabwe.\n\u00c8 noto principalmente per i suoi racconti, che sono letti e insegnati in Sudafrica."}
{"id": "2269573", "revid": "986213", "url": "https://it.wikipedia.org/wiki?curid=2269573", "title": "George FitzRoy, I duca di Northumberland", "text": "Biografia.\nGeorge era figlio illegittimo di re Carlo II d'Inghilterra (tornato sul trono nel 1660, in seguito al periodo repubblicano del Commonwealth of England) e della sua favorita pi\u00f9 nota, Barbara Palmer, I duchessa di Cleveland, appartenente ad una nobile famiglia inglese. George aveva due fratelli maggiori, entrambi creati dal re Pari, Charles e Henry.\nGeorge era nato presso il Merton College di Oxford e nel 1674 aveva ricevuto il titolo di conte di Northumberland poi divenuto duca di Northumberland nel 1683. Nel 1682 fu inviato in missione segreta a Venezia e al suo ritorno in Inghilterra nel 1684 fu nominato dal re Cavaliere dell'Ordine della Giarrettiera. Un anno pi\u00f9 tardi, nel 1685, partecip\u00f2 come volontario alla guerra che il re di Francia Luigi XIV stava combattendo in Lussemburgo, dalla parte dei francesi. George continu\u00f2 la carriera militare comandando le truppe a cavallo dell'esercito inglese. Nel 1688 fu nominato Lord of the Bedchamber e nel 1701 Constable of Windsor Castle; negli anni successivi divenne Lord Luogotenente del Surrey e del Berkshire. Ripresa la carriera militare, divenne colonnello delle Royal Horse Guards nel 1703. Sette anni pi\u00f9 tardi, nel 1710, fu nominato Luogotenente Generale. Nel 1713 entr\u00f2 a far parte del Consiglio Privato reale.\nIl duca si spos\u00f2 due volte e visse presso Frogmore House. Mor\u00ec senza discendenza ed alla sua morte i suoi titoli si estinsero.\nMatrimoni.\nNel marzo del 1686, il duca di Northumberland spos\u00f2 Catherine Wheatley, figlia di Robert Wheatley di Bracknell, nel Berkshire. Catherine era gi\u00e0 vedova di Thomas Lucy di Charlecote Park, un capitano delle Royal Horse Guards che George comandava. Dopo la morte di Catherine nel 1714, il duca si rispos\u00f2 con Mary Dutton, sorella del capitano Mark Dutton. Da entrambi i matrimoni non ebbe eredi."}
{"id": "2269580", "revid": "767487", "url": "https://it.wikipedia.org/wiki?curid=2269580", "title": "Enter The Vaselines", "text": "Enter The Vaselines \u00e8 una raccolta del gruppo indie rock The Vaselines, in uscita il 5 maggio 2009.\nTracce.\nCD 1\nCD 2"}
{"id": "2269582", "revid": "1652635", "url": "https://it.wikipedia.org/wiki?curid=2269582", "title": "Riccardo Gay", "text": "Riccardo Gay, nome completo Stage by Riccard Gay Model Management, \u00e8 stata una agenzia di moda italiana con sede a Milano.\nStoria.\nFondata nei primi anni sessanta da Riccardo Gay, l'agenzia \u00e8 diventata negli anni una consolidata realt\u00e0 non soltanto nel settore della moda, ma anche in quello del cinema e dello spettacolo, rappresentando, fra gli altri, personaggi come Monica Bellucci, Carla Bruni, Martina Colombari, Naomi Campbell, Carol Alt, Kate Moss, Eva Herzigov\u00e1, Roberta Potrich, Valeria Mazza, Megan Gale e Greta Cavazzoni, nonch\u00e9 personaggi maschili quali Raz Degan e Markus Schenkemberg.\nOltre che l'attivit\u00e0 di rappresentanza delle modelle, l'agenzia negli anni ha organizzato eventi come calendari, concorsi di bellezza e sponsorizzazioni.\nInoltre la Riccardo Gay ha stretto collaborazioni con altre aziende come la Italjet per la realizzazione dello scooter \"Torpedo\", con la Chronostar per la realizzazione dell'orologio \"MoDe\" e con le case automobilistiche Chrysler e Alfa Romeo."}
{"id": "2269585", "revid": "339392", "url": "https://it.wikipedia.org/wiki?curid=2269585", "title": "20 century fox", "text": ""}
{"id": "2269588", "revid": "1543377", "url": "https://it.wikipedia.org/wiki?curid=2269588", "title": "Municipalit\u00e0 locale di Umvoti", "text": "Umvoti \u00e8 una municipalit\u00e0 locale (in inglese Umvoti Local Municipality) appartenente alla municipalit\u00e0 distrettuale di Umzinyathi della provincia di KwaZulu-Natal in Sudafrica. \nIn base al censimento del 2001 la sua popolazione \u00e8 di 92.292 abitanti.\nLa sede amministrativa e legislativa \u00e8 la citt\u00e0 di Greytown e il suo territorio si estende su una superficie di ed \u00e8 suddiviso in 11 circoscrizioni elettorali (\"wards\"). Il suo codice di distretto \u00e8 KZN245.\nGeografia fisica.\nConfini.\nLa municipalit\u00e0 locale di Umvoti confina a nord con quelle di Nkandla (UThungulu) e Msinga, a est con quella di Maphumulo (iLembe), a sud con quelle di Ndwedwe (iLembe) e uMshwathi (Umgungundlovu) e a ovest con quella di Mpofana (Umgungundlovu)."}
{"id": "2269593", "revid": "767487", "url": "https://it.wikipedia.org/wiki?curid=2269593", "title": "Santiago (Ilocos Sur)", "text": "Santiago \u00e8 una municipalit\u00e0 di Quarta classe delle Filippine, situata nella Provincia di Ilocos Sur, nella Regione di Ilocos.\nSantiago \u00e8 formata da 24 baranggay:"}
{"id": "2269600", "revid": "1745361", "url": "https://it.wikipedia.org/wiki?curid=2269600", "title": "Punti estremi del mondo", "text": "I punti estremi del mondo sono quei luoghi della Terra che, in relazione alla loro posizione geografica, altezza, accessibilit\u00e0 o distanza, hanno dimensioni massime o minime.\nSe cerchi una lista che non si limiti ai punti geografici o ai centri abitati, ma che comprenda anche tipi di attivit\u00e0 (scuole, negozi, bar, uffici, squadre sportive, eccetera), vedi Cose pi\u00f9 a nord del mondo e Cose pi\u00f9 a sud del mondo."}
{"id": "2269601", "revid": "767487", "url": "https://it.wikipedia.org/wiki?curid=2269601", "title": "Semi Precious Weapons", "text": "I Semi Precious Weapons sono una glam rock band statunitense di New York rappresentata per lo pi\u00f9 dal leader cantante Justin Tranter. La band gioca molto sul fatto della loro immagine molto glamour rock, androgina e sulla loro filosofia trasgressiva e perversa.\nStoria.\nLa band \u00e8 stata formata nel 2006 alla Berklee School of Music dai laureati Tranter, Whittle, Crean e Tasjan. Nel 2007 riescono a far produrre il loro primo album \"We Love You\" promosso inizialmente dalle vendite dei gioielli di Tranter, dato che inizialmente le loro prime canzoni erano vendute su internet gratuitamente.\nNel marzo 2008 la band ha firmato un contratto con la Razor &amp; Tie. L'album della band \"We Love You\" \u00e8 stato nuovamente pubblicato sotto questa etichetta il 30 settembre 2008.\nNel novembre 2009 hanno firmato un contratto con la Interscope Records. Dal 27 novembre 2009, sono stati gli ospiti speciali del The Monster Ball Tour di Lady Gaga aprendole il concerto in ogni data.\nIl 29 giugno 2010 viene pubblicato il loro secondo album \"You Love You\", accompagnato dai singoli \"Semi Precious Weapons\", \"Magnetic Baby\" e \"Look at Me\"."}
{"id": "2269614", "revid": "767487", "url": "https://it.wikipedia.org/wiki?curid=2269614", "title": "Santo Domingo (Ilocos Sur)", "text": "Santo Domingo \u00e8 una municipalit\u00e0 di Quarta classe delle Filippine, situata nella Provincia di Ilocos Sur, nella Regione di Ilocos.\nSanto Domingo \u00e8 formata da 36 baranggay:"}
{"id": "2269623", "revid": "287204", "url": "https://it.wikipedia.org/wiki?curid=2269623", "title": "Catene (film)", "text": ""}
{"id": "2269625", "revid": "123111473", "url": "https://it.wikipedia.org/wiki?curid=2269625", "title": "Cinema di propaganda fascista", "text": "Il cinema di propaganda fascista fu insieme uno strumento del regime fascista per comunicare i propri ideali e valori alle masse e, nello stesso tempo, un fenomeno artistico che riusc\u00ec a creare, in alcuni casi, opere cinematografiche di notevole pregio. Cos\u00ec come il cinema nel Terzo Reich e il cinema sovietico, il cinema italiano del Ventennio fu sostenuto concretamente dallo Stato, quale strumento di propaganda della politica, anche coloniale, fascista.\nStoria.\nNel 1922 Mussolini sal\u00ec al potere in Italia. Durante i primi anni del Fascismo, il Duce inizi\u00f2 a dare importanza al cinema come mezzo di comunicazione di massa dichiarando pubblicamente di ritenerlo \u201cl'arma pi\u00f9 forte dello stato\u201d.\nIl primo film di propaganda fascista, \u00e8 \"Il grido dell'aquila\" (1923) di Mario Volpe, prodotto dalla fiorentina \"Montalbano Film\", che, bench\u00e9 costruito con ampio ricorso a parti documentarie, fu il primo tra quelli di \u201cfiction\u201d dedicati all'argomento della Marcia su Roma, che infatti usc\u00ec, nonostante difficolt\u00e0 di lavorazione, nella ricorrenza del primo anno dall'evento. Nel film la figura del Duce veniva esaltata associandola alla figura di Garibaldi ed alle sue imprese che pi\u00f9 volte vengono citate nella pellicola. Cos\u00ec come la figura di Mussolini si legava a quella dell'eroe dei due mondi, nel film veniva anche associata la figura del serpente (con evidenti riferimenti biblici) a quella del comunista. Si riscontra perci\u00f2 un altissimo livello di simbolizzazione, meccanismo che divenne molto comune nei film di propaganda fascista.\nNel 1924, l'anno della breve crisi subita dal regime fascista dopo l'omicidio del deputato socialista Giacomo Matteotti, venne costituita L'Unione Cinematografica Educativa, conosciuta col nome di Istituto Luce, di cui i vari Ministeri si servivano per la realizzazione di cinegiornali e documentari con finalit\u00e0 educative e propagandistiche.\nLo stesso articolo 1 dello statuto di fondazione dell'Istituto Luce, ne descrive gli scopi fondamentali come: \u201c\"diffusione della cultura popolare e della istruzione generale per mezzo delle visioni cinematografiche, messe in commercio alle minime condizioni di vendita possibile, e distribuite a scopo di beneficenza e propaganda nazionale e patriottica.\"\u201d\nNel 1934 venne istituito il \"Sottosegretariato di Stato per la Stampa e la Propaganda\", trasformato poi in \"Ministero per la Stampa e la Propaganda\", nel 1935. Infine venne rinominato Ministero della cultura popolare nel 1937. La funzione principale del ministero consisteva nel controllo delle pubblicazioni e la censura dei documenti considerati pericolosi per il regime, ma operava anche nel settore cinematografico, promuovendo la produzione di film propagandistici.\nAltri \"motori\" per lo sviluppo del cinema fascista furono l'inaugurazione, nel 1932, della Mostra del cinema di Venezia e la nascita, nel 1934, della \"Direzione Generale della Cinematografia\", di cui Luigi Freddi, venne nominato direttore generale. I compiti della Direzione variavano dalla revisione e modifica delle sceneggiature dei film, alla consegna di riconoscimenti per i registi che sostenevano la causa fascista, fino ad arrivare al monitoraggio dell'importazione di film stranieri. Difatti un buon numero di film americani vennero censurati perch\u00e9 avrebbero potuto influenzare il popolo italiano in modo negativo per il regime. L'obiettivo principale di questa attivit\u00e0 censoria, non era quello di vietare i film italiani che non appoggiassero l'ideologia fascista, ma piuttosto di modificarli, in modo che non la contraddicessero, o che non incitassero il popolo italiano a rivoltarsi contro il governo. A questo proposito, l'introduzione del sonoro nei primi anni '30, ampli\u00f2 le possibilit\u00e0 della censura che poteva inserirsi nella fase di doppiaggio di un film, apportando modifiche ai dialoghi. Quando invece un film veniva considerato totalmente inopportuno, ne veniva direttamente bloccato l'acquisto ai distributori. Un importante esempio \u00e8 quello de \"Lo sfregiato\" (\"Scarface\", 1932) di Howard Hawks, del quale venne proibita la distribuzione poich\u00e9: \u00abtutti i criminali che sostenevano l'impalcatura del terrificante soggetto, anche se vivevano in ambiente americano, erano scrupolosamente e deliberatamente italiani\u00bb.\nNel 1935 nacque l'Ente Nazionale Industrie Cinematografiche (E.N.I.C.), una casa di produzione e distribuzione cinematografica, rilevando l'attivit\u00e0 della Societ\u00e0 Anonima Stefano Pittaluga. Nel 1938 l'ENIC si espanse per regolare il numero di film stranieri che venivano importati in Italia. L'ENIC divenne l'unico canale attraverso il quale era possibile far entrare film stranieri nel paese e limit\u00f2 fortemente la selezione di film americani che potevano essere venduti alle case di distribuzione.\nNel 1937 vennero fondati a Roma gli studi di Cinecitt\u00e0 e l'annesso Centro Sperimentale di Cinematografia, la pi\u00f9 famosa scuola professionale di cinema in Italia ad oggi ancora in funzione. Il giorno dell'inaugurazione di Cinecitt\u00e0, il 21 aprile, fu scelto come data simbolica poich\u00e9 si ritiene essere il giorno della fondazione di Roma, instaurando cos\u00ec un legame con la grandezza del cinema italiano. Nello stesso anno la sede dell'Istituto Luce venne spostata nel quartiere Quadraro e per la cerimonia di posa della prima pietra venne allestito un gigantesco apparato scenografico raffigurante Mussolini dietro ad una macchina da presa e la scritta: \"\u201cla cinematografia \u00e8 l'arma pi\u00f9 forte\u201d\".\nCon la nascita della Repubblica sociale italiana, a Venezia nacque il Cinevillaggio (chiamato anche \"Cineisola\"), una struttura per la produzione cinematografica che fosse alternativa a Cinecitt\u00e0 (abbandonata dai fascisti a causa del conflitto), sorta a partire dall'autunno del 1943 per iniziativa del Ministero della cultura popolare della RSI, diretto da Ferdinando Mezzasoma. Negli studi del Cinevillaggio venne girato un ultimo film ascrivibile al filone propagandistico: \"Un fatto di cronaca,\" diretto da Piero Ballerini e interpretato da Osvaldo Valenti e Luisa Ferida (attori-simbolo del cinema fascista, in seguito fucilati dai partigiani perch\u00e9 accusati di collaborazionismo con i nazifascisti).\nCaratteristiche dei film.\nA livello estetico e tematico il cinema di propaganda \u00e8 virile, eroico, rivoluzionario (secondo i canoni fascisti) e celebrativo del regime e dei suoi ideali.\nDei 772 film prodotti in Italia dal 1930 al 1943, sono classificabili come film di propaganda diretta o indiretta circa un centinaio, con un'assoluta preminenza della propaganda indiretta su quella diretta.\nTra i principali film di propaganda si possono citare \"Camicia nera\" (1933) di Giovacchino Forzano, \"Vecchia guardia\" (1934) di Alessandro Blasetti, \"Lo squadrone bianco\" (1936) di Augusto Genina, \"Condottieri\" (1937) di Luis Trenker e \"Luciano Serra pilota\" (1938) di Goffredo Alessandrini.\nLe caratteristiche principali raffigurate nei film di propaganda fascista sono:\nVero e proprio manifesto del cinema di propaganda fascista fu \"Vecchia guardia\" di Alessandro Blasetti del 1934, film incentrato sulla Marcia su Roma.\nNonostante le ricorrenti caratteristiche di questi film, durante il periodo fascista sono state indubbiamente prodotte pellicole di valore diventati poi veri classici della cinematografia italiana. La dittatura di Mussolini si limitava al controllo esteriore del comportamento delle persone per schiacciare qualsiasi opposizione nei confronti del governo, dando invece un po' pi\u00f9 di spazio per sviluppare le proprie idee e opinioni personali. A differenza della Germania, in Italia, il governo era pi\u00f9 tollerante verso gli intellettuali purch\u00e9 non incitassero il popolo contro il governo. Questo fenomeno si \u00e8 indubbiamente ripercosso sulle produzioni cinematografiche del tempo.\nLa vera propaganda stava quindi nei cinegiornali mostrati prima delle proiezioni, permettendo cos\u00ec ai film di avere maggior respiro e soffermarsi su temi diversi.\nAltri filoni.\nIl cinema di propaganda fascista convisse con altri due filoni cinematografici: il primo era quello disimpegnato dei telefoni bianchi, il cui nome proveniva dalla presenza di telefoni bianchi in alcune sequenze di questi film, che delineavano il benessere sociale dei personaggi, in quanto all'epoca i telefoni di colore bianco erano assai pi\u00f9 costosi rispetto a quelli di colore nero, dai prezzi pi\u00f9 \"popolari\" (e dunque maggiormente diffusi). I film appartenenti a questo genere erano edulcorate commedie sentimentali, leggere e spensierate, d'ambientazione borghese, in cui gli argomenti preferiti erano la minaccia di un adulterio o di una separazione familiare (cose impensabili per l'Italia di quell'epoca). Una delle attrici iconiche rimasta legata a questo genere fu Assia Noris.\nUn altro genere cinematografico che viaggiava in parallelo a quello di propaganda era quello pi\u00f9 accurato e ricercato del calligrafismo, caratterizzato da una maggiore complessit\u00e0 formale e di trame e ricco di citazioni artistiche, teatrali e letterarie (da cui il termine) e in cui veniva posta particolare attenzione e cura alle ricostruzioni scenografiche e alla perfezione delle inquadrature e dei movimenti di macchina. Uno dei maggiori esponenti di questo movimento cinematografico fu Mario Soldati, regista e scrittore, consacrato al successo col film \"Piccolo mondo antico\" (1941), la pellicola pi\u00f9 rappresentativa di questa corrente cinematografica, con protagonisti Massimo Serato ed Alida Valli.\nI maggiori registi e film.\n\"Elenco non esaustivo\"\n\"L'ultimo sogno\" fu girato negli stabilimenti veneziani del cinevillaggio durante la RSI\nI film \"Ogni giorno \u00e8 domenica\" e \"Trent'anni di servizio\" furono girati negli stabilimenti veneziani del cinevillaggio durante la RSI\nAltri registi.\nAnche altri registi italiani di quegli anni, maggiormente legati ad altri generi cinematografici, si sono cimentati con il filone apologetico tra cui:\n\"Elenco non esaustivo\"\nQuesti film fanno parte della cosiddetta \"Trilogia della guerra fascista\" del regista (antecedente alla sua ben pi\u00f9 famosa \"Trilogia della guerra antifascista\" comprendente \"Roma citt\u00e0 aperta\", \"Pais\u00e0\" e \"Germania anno zero\", realizzata dopo la caduta del regime e la fine della guerra) in cui sono gi\u00e0 presenti alcuni elementi che anticipano il filone neorealista.\nPellicola co-diretta assieme a Carlo Duse.\nTale pellicola fu realizzata nel 1943 ma fu distribuita nelle sale soltanto nel 1945, una volta terminato il conflitto e caduto il regime fascista: per cui venne ridoppiata e riadattata in modo che i protagonisti da fascisti divennero dei partigiani e gli antagonisti da anglo-americani divennero nazisti.\n\"Aeroporto\" fu girato negli stabilimenti veneziani del cinevillaggio durante la RSI\nQuesto film inizialmente avrebbe dovuto intitolarsi \"Il trionfo di Roma\", ma cambi\u00f2 titolo all'ultimo momento ed usc\u00ec contemporaneamente all'omonima pellicola di Domenico Gaido (che oltre ad avere lo stesso titolo era anche dello stesso genere), provocando polemiche e querele da parte del regista e della casa di produzione del primo film, nonch\u00e9 la dissociazione da parte di Umberto Paradisi, autore del soggetto del film di Laurenti Rosa, che solidarizz\u00f2 con Gaido ed il produttore Stefano Pittaluga. \nfilm girato negli stabilimenti veneziani del cinevillaggio durante la RSI"}
{"id": "2269628", "revid": "767487", "url": "https://it.wikipedia.org/wiki?curid=2269628", "title": "Sigay", "text": "Sigay \u00e8 una municipalit\u00e0 di Quinta classe delle Filippine, situata nella Provincia di Ilocos Sur, nella Regione di Ilocos.\nSigay \u00e8 formata da 7 baranggay:"}
{"id": "2269629", "revid": "281901", "url": "https://it.wikipedia.org/wiki?curid=2269629", "title": "Pomatomus", "text": ""}
{"id": "2269630", "revid": "281901", "url": "https://it.wikipedia.org/wiki?curid=2269630", "title": "Pomatomidae", "text": ""}
{"id": "2269645", "revid": "729019", "url": "https://it.wikipedia.org/wiki?curid=2269645", "title": "Sinait", "text": "Sinait \u00e8 una municipalit\u00e0 di Terza classe delle Filippine, situata nella Provincia di Ilocos Sur, nella Regione di Ilocos.\nSinait \u00e8 formata da 44 baranggay:"}
{"id": "2269649", "revid": "30642249", "url": "https://it.wikipedia.org/wiki?curid=2269649", "title": "Fashion house", "text": ""}
{"id": "2269651", "revid": "729019", "url": "https://it.wikipedia.org/wiki?curid=2269651", "title": "Olivia Del Rio", "text": "Biografia.\n\u00c8 stata fra le prime attrici brasiliane ad avere successo nella pornografia, avendo lavorato con i principali attori e registi internazionali. Originaria di una famiglia numerosa (aveva 15 fratelli) ha vissuto parte della sua vita a Belo Horizonte. \u00c8 sposata e ha due figlie e vive a Los Angeles in California.\nHa iniziato la carriera nel mondo della pornografia nel 1995 e ha realizzato circa 250 film. Agli inizi della sua carriera di attrice non ha mai praticato sesso anale, salvo poi diventare negli anni successivi una specialista del genere e nella doppia penetrazione."}
{"id": "2269657", "revid": "767487", "url": "https://it.wikipedia.org/wiki?curid=2269657", "title": "Sugpon", "text": "Sugpon \u00e8 una municipalit\u00e0 di Quinta classe delle Filippine, situata nella Provincia di Ilocos Sur, nella Regione di Ilocos.\nSugpon \u00e8 formata da 6 baranggay:"}
{"id": "2269661", "revid": "599013", "url": "https://it.wikipedia.org/wiki?curid=2269661", "title": "Burg Pfalzgrafenstein", "text": " \nIl Burg Pfalzgrafenstein (XIV secolo), conosciuto comunemente anche come \"Die Pfalz\", \u00e8 un castello nella valle del Reno. Deve la sua fama alla particolare posizione su un isolotto (chiamato Falkenau) in mezzo al fiume Reno. Si tratta di uno dei castelli della Valle del Reno che hanno subito il minor numero di distruzioni.\nSi trova nei pressi della cittadina di Kaub, nel \"land\" Renania-Palatinato (\"Rheinland-Pfalz\"), Germania meridionale.\nStoria.\nL'inizio della costruzione del castello risale al 1326 \u2013 1327, quando Luigi IV di Baviera fece costruire la torre. L'isolotto sul quale sorse era stato acquistato dal conte palatino Ludovico II nel 1277."}
{"id": "2269666", "revid": "767487", "url": "https://it.wikipedia.org/wiki?curid=2269666", "title": "Suyo (Ilocos Sur)", "text": "Suyo \u00e8 una municipalit\u00e0 di Quarta classe delle Filippine, situata nella Provincia di Ilocos Sur, nella Regione di Ilocos.\nSuyo \u00e8 formata da 8 baranggay:\nDemografia.\nAbitanti censiti:&lt;graph&gt;{\n \"version\": 2,\n \"width\": 400,\n \"height\": 150,\n \"data\": [\n \"name\": \"table\",\n \"values\": [\n \"x\": 1918,\n \"y\": 1842\n {\n \"x\": 1939,\n \"y\": 3750\n {\n \"x\": 1948,\n \"y\": 3012\n {\n \"x\": 1960,\n \"y\": 4704\n {\n \"x\": 1970,\n \"y\": 5355\n {\n \"x\": 1975,\n \"y\": 6163\n {\n \"x\": 1980,\n \"y\": 6454\n {\n \"x\": 1990,\n \"y\": 7950\n {\n \"x\": 1995,\n \"y\": 8870\n {\n \"x\": 2000,\n \"y\": 9865\n {\n \"x\": 2007,\n \"y\": 10943\n {\n \"x\": 2010,\n \"y\": 10622\n {\n \"x\": 2015,\n \"y\": 11446\n ]\n ],\n \"scales\": [\n \"name\": \"x\",\n \"type\": \"ordinal\",\n \"range\": \"width\",\n \"zero\": false,\n \"domain\": {\n \"data\": \"table\",\n \"field\": \"x\"\n },\n \"name\": \"y\",\n \"type\": \"linear\",\n \"range\": \"height\",\n \"nice\": true,\n \"domain\": {\n \"data\": \"table\",\n \"field\": \"y\"\n \"axes\": [\n \"type\": \"x\",\n \"scale\": \"x\"\n {\n \"type\": \"y\",\n \"scale\": \"y\"\n ],\n \"marks\": [\n \"type\": \"rect\",\n \"from\": {\n \"data\": \"table\"\n \"properties\": {\n \"enter\": {\n \"x\": {\n \"scale\": \"x\",\n \"field\": \"x\"\n \"y\": {\n \"scale\": \"y\",\n \"field\": \"y\"\n \"y2\": {\n \"scale\": \"y\",\n \"value\": 0\n \"fill\": {\n \"value\": \"steelblue\"\n \"width\": {\n \"scale\": \"x\",\n \"band\": \"true\",\n \"offset\": -1\n}&lt;/graph&gt;"}
{"id": "2269670", "revid": "47767", "url": "https://it.wikipedia.org/wiki?curid=2269670", "title": "Jarod Cantombroso", "text": ""}
{"id": "2269671", "revid": "1543377", "url": "https://it.wikipedia.org/wiki?curid=2269671", "title": "Municipalit\u00e0 locale di uMfolozi", "text": "La municipalit\u00e0 locale di uMfolozi (in inglese uMfolozi Local Municipality), gi\u00e0 municipalit\u00e0 locale di Mbonambi, \u00e8 una municipalit\u00e0 locale del Sudafrica appartenente alla municipalit\u00e0 distrettuale di King Cetshwayo, nella provincia di KwaZulu-Natal.\nIn base al censimento del 2001 la sua popolazione \u00e8 di 106.943 abitanti.\nIl suo territorio si estende su una superficie di ed \u00e8 suddiviso in 13 circoscrizioni elettorali (\"wards\"). Il suo codice di distretto \u00e8 KZN281.\nGeografia fisica.\nConfini.\nLa municipalit\u00e0 locale di uMfolozi confina a nord con quelle di Hlabisa, Mtubatuba (Umkhanyakude), a est con l'Oceano Indiano, a sud con quella di uMhlathuze e a ovest con quella di Ntambanana."}
{"id": "2269673", "revid": "15756", "url": "https://it.wikipedia.org/wiki?curid=2269673", "title": "Tanoli", "text": "I Tanoli o (Tanole Tanolian Taniwal, dal nome del fiume Tanawal) sono una trib\u00f9 che vive nella valle di Tanawal ad Hazara, nel Pakistan del nord-ovest.\nAnche se \"non sono di solito conosciuti come Pathan, per la lunga associazione con essi i Tanoli ne hanno preso molte caratteristiche, maniere e costumi.\" \"Le pratiche tribali e culturali dei Tanoli assomigliano molto ad alcune dei Pathan.\" In quanto alleati dei Pathan, i Tanoli hanno partecipato alle guerre di frontiera con gli inglesi, e Charles Allen, nella sua analisi di queste guerre, li descrive come \"estremamente ostili\" e \"coraggiosi e resistenti e tra i migliori spadaccini dell'Hazara.\"\nNomi.\nI Tanoli sono anche conosciuti come Tanawal, dal nome del fiume. Il Censo Britannico includeva diverse varianti del nome: Taniwal Tanole Tanaoli, Tanol, Tol, Tholi, Tahoa, Tarnoli.\nPatria.\nI Tanoli incontrarono per la prima volta gli occidentali attorno al 1700 \"nel bacino del Mahaban oltre l'Indo da cui erano stati guidati attraverso l'Indo dalla [trib\u00f9 degli] Yusufzai\". Verso la fine del XIX secolo i Tanoli avevano colonizzato un tratto del Tanawal nel centro ovest della ragione, tra Abbottabad e l'Indo, e la vasta zona collinare tra il fiume e le pianure Urash.\nSecondo il Rapporto degli Insediamenti di Hazara, compilato dal sindaco Wace (1872), i Tanoli, che avevano fondato uno stato di nome Amb, avevano gi\u00e0 stabilito il loro dominio sul Tanawal. La voluminosa copia Urdu del rapporto contiene molti passaggi sul resoconto storico dell'area. In alcune mappe del tempo incluse nel rapporto, che mostrano Hazara sotto i Mughal e i Durrani, lo stato di Amb \u00e8 stato chiamato Mulk-i-Tanawal. L'esistenza originale di quel Mulk risale al periodo della grande invasione afgana dell'India.\nI Tanoli sono divisi in due principali sottotrib\u00f9: gli Hindwal e i Pallal. Questi ultimi occupano la porzione settentrionale del Tanawal, e, fino allo scioglimento degli stati principeschi nel 1968, costituivano il principato semi-indipendente di Amb.\nSecondo la tradizione Tanoli (riportata in un commentario basato su un censimento del 1881/1891), sono chiamati cos\u00ec per un posto in \"Afghanistan\" (da non confondere con l'attuale stato dell'Afghanistan)."}
{"id": "2269677", "revid": "22597921", "url": "https://it.wikipedia.org/wiki?curid=2269677", "title": "Elce", "text": ""}
{"id": "2269686", "revid": "767487", "url": "https://it.wikipedia.org/wiki?curid=2269686", "title": "Tagudin", "text": "Tagudin \u00e8 una municipalit\u00e0 di Quarta classe delle Filippine, situata nella Provincia di Ilocos Sur, nella Regione di Ilocos.\nTagudin \u00e8 formata da 43 baranggay:"}
{"id": "2269704", "revid": "599013", "url": "https://it.wikipedia.org/wiki?curid=2269704", "title": "Der Golem", "text": ""}
{"id": "2269708", "revid": "261173", "url": "https://it.wikipedia.org/wiki?curid=2269708", "title": "Francesco Sforza (cardinale)", "text": "Biografia.\nTra campi di battaglia e carriera ecclesiastica.\nFrancesco Sforza nacque a Parma il 6 novembre 1562, figlio di Sforza I Sforza e della sua seconda moglie, Caterina de' Nobili. Sin dalla giovent\u00f9 godette dei titoli di conte di Santa Fiora, marchese di Varzi e di Castell'Arquato. Nella sua famiglia, gi\u00e0 altre personalit\u00e0 con cui era imparentato strettamente erano divenuti cardinali, come suo zio Alessandro Sforza, oltre ad essere egli pronipote di Papa Paolo III (1534-1549).\nRicevette la propria educazione da Ottavio Farnese, duca di Parma, il quale gli impart\u00ec insegnamenti prevalentemente di stampo militare, mentre successivamente pass\u00f2 alla corte di Francesco I. A Firenze studi\u00f2 latino, retorica, matematica, filosofia morale e politica; le cronache d'epoca ricordano che il giovane e nobile rampollo era dotato di una memoria straordinaria, al punto da essere in grado di ricordare a memoria quanto letto anche una sola volta.\nPrima di divenire un ecclesiastico, egli aveva sposato all'et\u00e0 di diciotto anni la sorella del granduca Francesco I ed aveva prestato servizio militare nelle Fiandre sotto il cugino, il famoso Alessandro Farnese, divenendo comandante delle truppe italiane, titolo successivamente riconosciutogli anche dal Re Filippo II di Spagna che lo nomin\u00f2 anche generale di queste stesse truppe. Alla morte della moglie, incoraggiato dal matrimonio di sua sorella Costanza con Giacomo Boncompagni, figlio legittimato di papa Gregorio XIII, divenne chierico a Roma, ascendendo rapidamente nella carriera ecclesiastica, pur non avendo ancora preso i voti sacerdotali. Canonico del capitolo della chiesa di San Nicola in Carcere, venne creato cardinale diacono nel concistoro del 12 dicembre 1583, ricevendo la diaconia di San Giorgio in Velabro il 6 gennaio 1584 e fino alla nomina del cardinale Alessandro Damasceni Peretti, effettuata da Sisto V, \u00e8 stato il porporato italiano pi\u00f9 giovane. .\nNel 1585 partecip\u00f2 al conclave che elesse a pontefice Sisto V e successivamente opt\u00f2 per la diaconia di San Nicola in Carcere il 29 luglio 1585, passando poi a quella di Santa Maria in Via Lata dal 5 dicembre 1588. Divenuto cardinale protodiacono, partecip\u00f2 al conclave del 1590 ed a quello del 1591, e nuovamente a quello del 1592. Legato in Romagna (20 luglio 1591-1597), qui si occup\u00f2 in special modo di sedare le continue aggressioni di banditi che risolse in breve tempo con l'impiccagione di 800 di essi nel giro di pochi mesi, riportando pace e tranquillit\u00e0 nella provincia. Successivamente rappresent\u00f2 papa Clemente VIII al battesimo di Cosimo, granduca di Toscana, suo nipote, accompagnando poi il pontefice a Ferrara durante una visita pontificia del 1598.\nPartecip\u00f2 nuovamente al primo conclave del 1605, ed essendo protodiacono, ebbe l'onore di incoronare Leone XI il 10 aprile, partecipando poi al secondo conclave che si tenne quello stesso anno, incoronando Paolo V il 29 maggio 1605.\nL'ordinazione sacerdotale e gli incarichi pastorali.\nNel 1614, infine, venne ordinato sacerdote ed opt\u00f2 per il titolo presbiteriale di San Matteo in Merulana il 13 novembre 1617, divenendo quindi cardinale protopresbitero.\nSuccessivamente divenne cardinale-vescovo di Albano il 5 marzo 1618, venendo consacrato vescovo il 1\u00ba maggio 1618 nella cappella apostolica del Palazzo del Quirinale a Roma da Papa Paolo V, assistito dai cardinali Benedetto Giustiniani, Andrea Baroni Peretti Montalto, Alessandro Orsini e Scipione Cobelluzzi; Nella propria opera di episcopato, venne poi sostenuto da due cardinali che godevano di grande fama nella vita della corte pontificia dell'epoca, ovvero Scipione Borghese e Giulio Savelli. Il 6 aprile 1620 opt\u00f2 per la sede suburbicaria di Frascati. Successivamente partecip\u00f2 al conclave del 1621, che elesse papa Gregorio XV e nuovamente al conclave del 1623 che elesse papa Urbano VIII.\nOpt\u00f2 quindi per la sede suburbicaria di Porto e Santa Rufina il 27 settembre 1623, divenendo quindi vicedecano del Sacro Collegio dei cardinali.\nMor\u00ec il 9 settembre 1624 a Roma e venne sepolto nella chiesa di San Bernardo alle Terme, fondata da sua madre ventiquattro anni prima.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "2269709", "revid": "120963044", "url": "https://it.wikipedia.org/wiki?curid=2269709", "title": "Rozzol Melara", "text": "Rozzol Melara \u00e8 un quartiere di Trieste, delimitato a nord dal boschetto de \"Il Cacciatore\", a sud da via Cumano e piazzale \"Alcide De Gasperi\", a ovest da via delle Settefontane, via Vergerio, tratto di via Revoltella fino alla intersezione con via Domenico Rossetti, via Domenico Rossetti intersezione via Mameli, via dell'Eremo e infine via San Pasquale; a est con la rotonda stradale tra Via Marchesetti e via Forlanini. Inoltre \u00e8 conosciuto per ospitare Largo Vincenzo Barsigliano ed il complesso residenziale popolare ATER comunemente chiamato anche come \"Il quadrilatero\" di Melara.\nIl quadrilatero di Melara \u00e8 stato progettato da un nutrito gruppo di professionisti triestini (in numero di 29) selezionato dall'Ordine degli Architetti e degli Ingegneri, coordinati da Carlo Celli dello studio Celli di Trieste e costruito tra il 1969 e il 1982 sotto le teorie socio-architettoniche di Le Corbusier. Il complesso, in stile brutalista, \u00e8 formato da due corpi di fabbrica a L, dai sette ai quindici piani, del volume di 267.000 metri cubi che si estende su una superficie di 89.000 metri quadri e conta 648 appartamenti, da 45 a 100 mq., e circa 2.500 residenti. I due edifici a L sono posti in comunicazione attraverso percorsi coperti che formano al centro una grande crociera, luogo di incontro. Nell'intento progettuale l'idea era quella di creare una sorta di \"villaggio indipendente\" fornito di tutti i bisogni primari (negozi, scuole, ecc.). Le chiavi dei primi appartamenti furono consegnate tra il 1979 e il 1981 soprattutto a coppie giovani. Il quadrilatero dista quattro chilometri dal centro di Trieste.\nAltri edifici.\nA Rozzol sorge la parrocchia di San Pio X e a Melara quella di San Luca Evangelista; entrambe le chiese furono costruite nella seconda met\u00e0 del Novecento."}
{"id": "2269714", "revid": "53251", "url": "https://it.wikipedia.org/wiki?curid=2269714", "title": "Paradosso delle tre scatole", "text": ""}
{"id": "2269719", "revid": "834", "url": "https://it.wikipedia.org/wiki?curid=2269719", "title": "Il cielo in una stanza (album)", "text": ""}
{"id": "2269721", "revid": "484362", "url": "https://it.wikipedia.org/wiki?curid=2269721", "title": "Bloopers", "text": ""}
{"id": "2269740", "revid": "125910296", "url": "https://it.wikipedia.org/wiki?curid=2269740", "title": "Shin'ichir\u014d Miki", "text": "\u00c8 un membro della 81 Produce. \u00c8 noto per aver doppiato Roy Mustang in \"\", Kisuke Urahara in \"Bleach\" e Sir Nighteye in \"My Hero Academia.\"\nSecondo il sito Anime News Network, nella primavera del 2007, Miki \u00e8 il terzo pi\u00f9 prolifico seiy\u016b dietro Takehito Koyasu e Megumi Hayashibara con oltre 230 ruoli nel corso della sua carriera.\nDoppiatori italiani.\nCome doppiatore \u00e8 stato sostituito da:"}
{"id": "2269745", "revid": "121836", "url": "https://it.wikipedia.org/wiki?curid=2269745", "title": "George Fitzroy, I duca di Northumberland", "text": ""}
{"id": "2269746", "revid": "76963", "url": "https://it.wikipedia.org/wiki?curid=2269746", "title": "Jean Shrimpton", "text": "Biografia.\nDopo aver conseguito il diploma presso la scuola di modelle di Lucie Clayton nel 1960, all'et\u00e0 di 17 anni, Jean Shrimpton compare sulle copertine di \"Vogue\", \"Harper's Bazaar\" e \"Vanity Fair\" gi\u00e0 all'et\u00e0 di 18 anni, l'anno seguente. Nel 1965 dest\u00f2 clamore un suo abito corto, disegnato da Colin Rolfe, indossato durante la gara Victoria Derby, che attir\u00f2 grande attenzione su di lei da parte dei media. Grazie all'attenzione mediatica e alla popolarit\u00e0 ottenuta, nel 1967 Jean Shrimpton viene scritturata per recitare nel film \"Privilege\" di Peter Watkins, al fianco di Paul Jones.\nIn seguito la Shrimpton lavorer\u00e0 soprattutto come modella, apparendo nelle campagne pubblicitarie della Revlon, dei Corn flakes, e del profumo Chanel N.19 della casa di moda Chanel. Inoltre, fino a met\u00e0 anni settanta, continuer\u00e0 a collezionare apparizioni in copertina su importanti riviste di moda, tra cui \"Elle\", \"Vogue\", \"Harper's Bazaar\". Nel 1979 ha sposato il fotografo Michael Cox, dal quale ha avuto un figlio nel 1981. Insieme gestiscono un albergo a Penzance, in Cornovaglia."}
{"id": "2269750", "revid": "508036", "url": "https://it.wikipedia.org/wiki?curid=2269750", "title": "Guerra di trincea", "text": "Per guerra di trincea s'intende un tipo di guerra di posizione nella quale la linea del fronte consiste in una serie di trincee. Successivamente si ricorse a tattiche difensive basate sulla trincea nella Guerra di secessione americana e nel conflitto russo giapponese (1904-1905). Conobbe il suo apice nei sanguinosi combattimenti della prima guerra mondiale: solamente durante la battaglia di Verdun (febbraio-dicembre 1916) 700.000 soldati vennero feriti o uccisi, senza che la linea del fronte mutasse in maniera sostanziale. Pi\u00f9 di recente, anche la guerra tra Iran e Iraq (1980 - 1988) fu, parzialmente, una guerra di trincea. I soldati molto spesso durante queste guerre morivano a causa della poca igiene, malattie, malnutrizione, condizioni climatiche estreme, poche ore di riposo e potevano impazzire.\nL'utilizzo delle fortificazioni in battaglia.\nL'impiego di fortificazioni \u00e8 antico quanto la guerra stessa. Prima del secolo XIX, per\u00f2, le ridotte dimensioni degli eserciti e la portata limitata delle armi rendevano impossibile difendere fronti molto estesi. Le grandi linee fortificate dell'antichit\u00e0 (come il limes romano o la muraglia cinese) erano volte principalmente a rendere difficoltoso il superamento dei confini, non ad impedirlo.\nNonostante la veloce evoluzione sia delle tecniche di fortificazione che degli armamenti nei secoli che vanno dal XIII al XVIII, nemmeno l'introduzione di nuove armi offensive quali l'arco lungo o il moschetto, o addirittura dell'artiglieria modific\u00f2 in maniera sostanziale questa situazione: le fortificazioni richiedevano sempre un gran numero di uomini per poterle difendere efficacemente. Le unit\u00e0 di piccole dimensioni non avevano la potenza di fuoco necessaria a fermare un attacco.\nIl ricorso a trincee precede il secolo XIX; si trattava di una tecnica impiegata soprattutto durante gli assedi: erano gli assedianti a predisporre trincee, in modo da portare artiglieria e truppe il pi\u00f9 possibile a ridosso delle mura della citt\u00e0 assediata, in vista di un attacco o per dar modo agli zappatori di scavare una galleria di mina. Gi\u00e0 nel medioevo venivano talvolta impiegate anche in battaglie campali, per offrire difesa ad una linea di truppe appiedate armate in maniera leggera (per esempio arcieri o balestrieri).\nI fattori alla base.\nIl presupposto per la guerra di trincea fu la nascita dell'esercito di leva, introdotto dalla rivoluzione francese. Sino ad allora gli eserciti erano troppo piccoli per poter difendere a lungo territori molto estesi. Per questo le battaglie avevano durata limitata, o si trasformavano in assedi. Gli eserciti di leva, per le loro stesse dimensioni, rendevano difficoltoso tentare di aggirare l'avversario, e per questo la tattica preferita era quella di un attacco frontale da parte della fanteria o della cavalleria, appoggiate dall'artiglieria.\nMa l'evoluzione tecnica delle armi da fuoco, con l'avvento in particolare della mitragliatrice e i carri armati, rese sempre pi\u00f9 difficile l'applicazione di questa tattica. La guerra di secessione americana inizi\u00f2 con tattiche mutuate dalle guerre napoleoniche, ma termin\u00f2 con battaglie che anticipavano gli orrori della prima guerra mondiale. Le fortificazioni da campo assunsero un'importanza sempre pi\u00f9 rilevante. Esse consistevano in cavalli di frisia costruiti con tronchi appuntiti, che avevano la stessa funzione pi\u00f9 tardi assolta dal filo spinato. Il \"Gatling gun\" era il precursore della mitragliatrice. La battaglia di Gettysburg dimostr\u00f2 che un attacco frontale ad una linea fortemente difesa non aveva possibilit\u00e0 di successo e il ricorso alle trincee divenne generalizzato nell'ultima fase della guerra: nell'assedio di Petersburg (1865) vennero scavati 85 km di trincee.\nI fattori principali di questa evoluzione erano due:\nNegli anni successivi alla guerra civile americana un'ulteriore evoluzione fu la nascita della moderna artiglieria. I cannoni moderni divennero rapidamente una delle armi pi\u00f9 micidiali presenti sui campi di battaglia. Questi sviluppi divennero ancora pi\u00f9 marcati nella guerra russo-giapponese (1904-1905), dove i fronti composti da trincee divennero lunghi centinaia di chilometri.\nLa prima guerra mondiale.\nI primi episodi di guerra di trincea si verificarono durante la guerra di secessione americana (1861-1865) e durante la guerra russo-giapponese (1904-1905), ma \u00e8 durante la prima guerra mondiale che la guerra di trincea si diffuse su larga scala costituendone sicuramente il capitolo pi\u00f9 terribile e sanguinoso. Le novit\u00e0 introdotte dall'evoluzione delle armi da fuoco e di grandi eserciti di leva avevano modificato in maniera drammatica la natura stessa della guerra, ma la dottrina militare non aveva compreso appieno gli effetti e l'estensione di tale cambiamento. Allo scoppio della prima guerra mondiale i comandi militari avevano pianificato un conflitto di breve durata, non molto diverso dalle guerre precedenti.\nMa subito ci si accorse che era possibile respingere un attacco anche disponendo di una copertura molto limitata. Gli attacchi frontali comportavano perdite drammatiche, per cui si riteneva che solo un aggiramento sui fianchi desse qualche possibilit\u00e0 di vittoria. La battaglia della Marna fu appunto il tentativo delle forze franco-inglesi di aggirare le armate tedesche. Questi tentativi di reciproco aggiramento proseguirono con la cosiddetta corsa al mare. Ma una volta giunti sulle coste della Manica, non esistevano pi\u00f9 possibilit\u00e0 di manovra. Ben presto si form\u00f2 un sistema di trincee ininterrotto, dalla Svizzera al mare del Nord. Il fronte occidentale sarebbe rimasto praticamente fermo per pi\u00f9 di tre anni, sino alle offensive di primavera del 1918.\nLa zona compresa tra le trincee avversarie era chiamata \"terra di nessuno\". La distanza tra le trincee variava a seconda del fronte. Sul fronte francese era, generalmente, di 100 - 250 metri, anche se in alcuni settori (per esempio nei pressi di Vimy) era di soli 25 metri. Dopo il ritiro tedesco sulla linea Hindenburg, la distanza media crebbe sino a pi\u00f9 di un chilometro, mentre sul fronte di Gallipoli, in qualche punto, le trincee non distavano pi\u00f9 di 15 metri, rendendo possibili degli scontri basati sul lancio di bombe a mano.\nStrutture delle trincee.\nLe trincee venivano quasi sempre scavate seguendo una linea a zig zag, che divideva la trincea in settori, a loro volta uniti da trincee trasversali di collegamento. Non esistevano tratti rettilinei di lunghezza maggiore di 10 metri. In questo modo, qualora una parte della trincea fosse stata conquistata dal nemico, questi non avrebbero avuto modo di colpire d'infilata il resto della trincea e inoltre se avveniva un'esplosione al suo interno, con questa struttura essa non si propagava oltre. Inoltre questo schema costruttivo riduceva gli effetti di quei proiettili d'artiglieria che colpivano direttamente la trincea. Il lato della trincea rivolto al nemico era chiamato parapetto. Generalmente era munito di un gradino che consentiva di sporgersi oltre il bordo della trincea. I fianchi della trincea erano rinforzati con sacchi di sabbia, tavole, filo di ferro o spinato; il fondo delle trincee, che nei primi mesi della guerra era terra nuda, venne successivamente ricoperto di tavole in legno leggermente sopraelevate; questo per contrastare i disastrosi effetti sanitari dovuti alla prolungata immersione degli scarponi nelle trincee in presenza di acqua sul fondo.\nLa seconda linea di trincee era munita di bunker. Quelli britannici erano scavati in genere ad una profondit\u00e0 che variava tra i 2,5 e i 5 metri, mentre quelli tedeschi erano realizzati generalmente a profondit\u00e0 maggiori, e comunque non inferiori ai quattro metri. Talvolta erano realizzati su pi\u00f9 livelli, collegati tra loro con scale in cemento.\nPer rendere possibile l'osservazione della linea nemica, nel parapetto erano aperte delle feritoie. Poteva semplicemente trattarsi di una fessura tra i sacchi di sabbia, talvolta protetta da una lastra d'acciaio. I tiratori scelti impiegavano munizioni speciali per forare queste piastre. Un'altra possibilit\u00e0 era quella di impiegare un periscopio. A Gallipoli i soldati alleati svilupparono un particolare \"fucile a periscopio\" che rendeva possibile colpire il nemico senza esporsi al fuoco avversario.\nVi erano tre metodi per lo scavo delle trincee. Il primo consisteva nello scavare una trincea, contemporaneamente, in tutta la sua lunghezza. Era il metodo pi\u00f9 efficiente, perch\u00e9 consentiva di operare con molti uomini su tutta la lunghezza della trincea. Ma se si trattava di una trincea in prima linea, gli uomini sarebbero stati allo scoperto di fronte al fuoco nemico. Pertanto questo metodo veniva impiegato solo lontano dalla prima linea o di notte. La seconda possibilit\u00e0 era di allungare una trincea gi\u00e0 esistente. In questo caso vi erano solo 1 o 2 uomini a scavare, ad un estremo della trincea. Chi scavava era in questo modo sufficientemente coperto. Lo svantaggio era che si trattava di un metodo molto lento. Il terzo metodo consisteva nello scavare una sorta di tunnel, di cui alla fine si faceva crollare la copertura.\nSecondo i manuali dell'esercito britannico, per scavare una trincea di 250 metri erano necessarie sei ore di lavoro da parte di 450 uomini. Una volta terminata, una trincea necessitava comunque di una continua manutenzione, per rimediare ai danni provocati dalle intemperie e dal fuoco nemico.\nIl sistema delle trincee.\nAll'inizio della guerra la dottrina militare britannica prevedeva un sistema di trincee organizzato su tre linee comunicanti tra loro tramite trincee di collegamento. I punti dove si congiungevano trincee principali e trincee di collegamento erano pesantemente difesi, per via della loro importanza. Le trincee pi\u00f9 avanzate, di norma, erano presidiate in forza solamente nelle prime ore del mattino e la sera, mentre durante il giorno vi rimanevano solo pochi uomini. Circa 60 - 100 metri dietro la prima linea si trovavano le trincee d'appoggio (ingl. \"travel trench\"), dove si ritiravano le truppe quando cominciava il fuoco dell'artiglieria. Dietro le trincee d'appoggio, tra i 250 e 500 metri, si trovavano le \"trincee di riserva\", nelle quali si radunavano le truppe di riserva per un contrattacco se le linee di trincea pi\u00f9 avanzate fossero state conquistate dal nemico.\nCon l'aumento della potenza di fuoco dell'artiglieria questa suddivisione venne ben presto abbandonata. In alcuni tratti del fronte, per\u00f2, si mantenne la linea delle trincee d'appoggio per distrarre il nemico attirandovi il fuoco dell'artiglieria. In queste trincee-civetta venivano accesi fuochi da campo, per dare l'impressione che fossero occupate, e, bench\u00e9 vuote, venivano riparate.\nVenivano scavate anche trincee provvisorie. Durante i preparativi per una grande offensiva venivano scavate, immediatamente dietro alle trincee pi\u00f9 avanzate, delle trincee destinate alla raccolta delle truppe che dovevano seguire la prima ondata dell'attacco, che invece partiva dalla prima trincea. Inoltre venivano scavate trincee che si spingevano all'interno della terra di nessuno, spesso lasciate senza presidio di uomini, che servivano come posti di osservazione avanzati oppure come base per attacchi di sorpresa.\nDietro al fronte venivano approntate delle trincee incomplete, da impiegarsi in caso di ritirata. L'esercito tedesco si serv\u00ec spesso di pi\u00f9 sistemi di trincee successivi. Sul fronte della Somme, nel 1916, disponeva di due sistemi completi di trincea, a distanza di un chilometro l'uno dall'altro. In questo modo uno sfondamento del fronte diventava quasi impossibile. Se una parte del primo sistema veniva conquistato dal nemico, le truppe si ritiravano nel secondo, comunque collegato tramite trincee \"di scambio\" ai settori della prima linea che non erano caduti in mano al nemico.\nLe trincee tedesche erano pesantemente fortificate, dotate di bunker e di fortificazioni fisse nei punti strategici. L'esercito tedesco, pi\u00f9 degli alleati, tendeva a ritirarsi in postazioni gi\u00e0 predisposte di fronte alle offensive alleate, e svilupp\u00f2 la tecnica della difesa in profondit\u00e0, che prevedeva la costruzione di una serie di avamposti lungo il fronte, piuttosto che affidarsi ad un'unica trincea. Ogni avamposto copriva gli altri. Solo verso la fine della guerra questa tecnica venne fatta propria da tutti i belligeranti sul fronte occidentale.\nTipologia.\nLa tipologia delle trincee cambiava nei diversi fronti di guerra. Sul fronte dolomitico e carsico tra Italia e Austria, ad esempio, il tipo di terreno non rendeva possibile lo scavo di fossati profondi, cosicch\u00e9 si utilizzavano come fortificazioni ammassi rocciosi, mucchi di sassi e a volte dei bassi muretti costruiti a secco oppure in cemento.\nInoltre, la differenza tra le trincee esprimeva anche le diverse strategie e i diversi approcci alla guerra delle forze in campo. Ad esempio sul fronte occidentale l'esercito tedesco aveva intenzione di rimanere il pi\u00f9 possibile nei territori francesi e belgi conquistati: per tale motivo furono allestite delle trincee con alloggi pi\u00f9 curati. La strategia delle truppe inglesi era invece quella di avanzare verso la Germania, e pertanto le trincee inglesi furono costruite senza particolari attenzioni agli alloggi delle truppe. Sul fronte italiano, da un lato gli austriaci non ebbero problemi a costruire delle solide fortificazioni in cemento armato, dall'altro gli italiani dovettero costruire i propri ricoveri con maggiori difficolt\u00e0, a guerra gi\u00e0 avviata e sotto il bombardamento nemico.\nNelle Fiandre, dove si svolsero alcune delle pi\u00f9 estenuanti battaglie della prima guerra mondiale, le particolari condizioni resero particolarmente difficoltosa la costruzione delle trincee, in particolare ai britannici, le cui posizioni si trovavano, generalmente, in zone pianeggianti. In taluni settori del fronte, infatti, la falda acquifera si trovava a non pi\u00f9 di un metro di profondit\u00e0: al di sotto di quella profondit\u00e0 le trincee erano immediatamente allagate. Per questo, inizialmente, alcune trincee erano poco profonde, ma dotate di parapetti molto alti costruiti con sacchi di sabbia. Pi\u00f9 tardi si rinunci\u00f2 addirittura a costruire il fianco posteriore, in modo che, qualora una parte della trincea fosse stata espugnata dal nemico, sarebbe stato possibile colpirla da una trincea pi\u00f9 arretrata.\nAvvicendamenti delle truppe.\nGeneralmente i soldati trascorrevano nelle trincee di prima linea un periodo di tempo molto limitato, da un giorno a due settimane, dopodich\u00e9 si procedeva ad un avvicendamento delle unit\u00e0. \u00c8 vero che vi furono eccezioni: il 31\u00ba Battaglione australiano trascorse 53 giorni in prima linea nei pressi di Villers-Bretonneux. Ma furono casi rari, almeno per quel che riguarda il fronte occidentale.\nIn un anno, un soldato mediamente suddivideva il proprio tempo come segue:\nLa vita in trincea.\nIl primo nucleo della linea di trincee fu ottenuto dalle buche provocate dalle granate, collegate tra loro da passaggi e difese con il filo spinato. Gi\u00e0 dopo la battaglia della Marna, sul fronte occidentale si era sviluppato un sistema articolato di fossati e fortificazioni che per molto tempo rimase teatro di atroci sofferenze per i soldati in guerra.\nLe due linee contrapposte erano separate dalla cosiddetta \"terra di nessuno\", un vero e proprio ammasso di cadaveri, feriti e crateri (certe volte non superava neanche i 100\u00a0m di distanza tra le due trincee nemiche), cui non potevano accedere nemmeno le squadre di soccorso.\nLe retrovie delle trincee ospitavano i comandi militari e i centri di assistenza medica, mentre all'interno delle trincee le truppe vivevano in condizioni molto disagiate dentro ad alloggi sotterranei.\nQuando il fischietto di un ufficiale lanciava un attacco alla linea del nemico, i soldati andavano all'assalto all'arma bianca con le baionette inastate sui fucili: moltissimi venivano falcidiati dal fuoco delle mitragliatrici nemiche, altri rimanevano feriti o mutilati nella terra di nessuno senza poter essere soccorsi. Spesso tutti gli sforzi profusi per conquistare qualche linea delle trincee nemiche si rivelavano inutili a causa della controffensiva del nemico. Andare avanti voleva dire andare incontro alla morte, ma anche chi tornava indietro veniva giustiziato in modo sommario per vigliaccheria o per ammutinamento. Fu un vero massacro: migliaia di uomini furono uccisi per conquistare pochi metri, spesso poi regolarmente persi.\nLa situazione era aggravata dal fatto che i soldati in trincea erano sempre esposti al pericolo di morte durante le lunghe ore di inerzia tra un combattimento e l'altro: il fuoco dei cecchini, le granate, le mitragliatrici e gli assalti nemici erano sempre all'ordine del giorno, logorando i nervi delle truppe gi\u00e0 provate dalle pessime condizioni di vita dovute alla sporcizia e, nei mesi invernali, al freddo, alla pioggia e al fango. Per sopportare il logorio mentale e la stanchezza sovrumana cui erano sottoposti, i soldati avevano come unici conforti le sigarette, immancabili per rilassare e per scaricare la tensione, la corrispondenza da casa e le saltuarie licenze. L'alcool invece era vietato sul fronte, quindi quando i generali lo fornivano, significava solo che di l\u00ec a poco ci sarebbe stato un assalto. \nLe trincee nemiche spesso erano davvero molto vicine tra loro, tanto che non mancarono episodi di tregua in cui i due eserciti fermarono le ostilit\u00e0. La vicenda pi\u00f9 conosciuta \u00e8 quella della tregua di Natale, 1914, quando nei pressi di Ypres, ma anche in molti altri punti del fronte occidentale, sorse spontanea una breve tregua durante la quale i due eserciti si incontrarono per fraternizzare, scambiarsi sigari, cioccolata, bevande alcoliche e c'\u00e8 chi organizz\u00f2 addirittura una partita di pallone. In questa atmosfera incredibile ed irreale fu possibile raccogliere i caduti rimasti nella terra di nessuno e dare loro sepoltura.\nLe truppe schierate nella prima linea furono dotate di corazze particolari e di protezioni speciali per la testa e il torace. Questi rivestimenti ricordavano le antiche armature dei soldati medioevali ma si rivelarono molto spesso vulnerabili al fuoco delle mitragliatrici ed impedivano i movimenti dei soldati che sovente le abbandonavano sul campo di battaglia. Maggiore efficacia esibirono, invece, le protezioni adottate dai soldati di vedetta dentro la trincea. I tiratori, inoltre, si riparavano dietro a degli scudi speciali fissati a terra con un piccolo sportello in cui inserire il fucile.\nAnche le armi usate nei combattimenti furono adattate alla guerra di trincea: furono introdotti degli speciali congegni per il lancio delle bombe a mano e per l'uso dell'artiglieria pesante atti a non far esporre troppo i soldati protetti dalle trincee. Si introdussero dei nuovi tipi di bombe che andavano lanciate a breve distanza dai soldati con l'obiettivo di distruggere le difese nemiche. Anche i fucili furono modificati cos\u00ec da poter essere usati come strumenti di lancio di bombe a mano.\nTutto questo si tradusse in un tormento quotidiano di indicibile sofferenza:\nquei pochi che riuscirono a sopravvivere, non avrebbero mai pi\u00f9 potuto dimenticare.\nLa morte in trincea.\nLa mortalit\u00e0 dei soldati che presero parte alla prima guerra mondiale si aggira attorno al 10%. Per avere un termine di paragone, nella seconda guerra mondiale questa percentuale fu del 4,5 %. La probabilit\u00e0 di essere feriti era del 56%. Questo senza considerare che i soldati direttamente coinvolti nei combattimenti erano circa 1/4 del totale; gli altri erano impiegati nelle retrovie (artiglieria, sanitari, addetti ai rifornimenti, ecc.). Per un soldato della prima linea la possibilit\u00e0 di superare la guerra senza rimediare una ferita o essere ucciso era molto bassa. Al contrario, fu molto frequente il caso di soldati che vennero feriti pi\u00f9 volte durante il loro servizio al fronte. Le ferite pi\u00f9 gravi erano provocate dall'artiglieria. Particolarmente temute erano le ferite al volto, che sfiguravano per sempre chi ne fosse colpito.\nAll'epoca della prima guerra mondiale l'assistenza medica era ancora rudimentale. Non esistevano antibiotici, e anche ferite relativamente leggere potevano facilmente evolvere in una mortale setticemia. Le statistiche dimostrano che i proiettili rivestiti in rame (o in leghe di questo metallo) provocavano ferite meno suscettibili di sviluppare la setticemia rispetto ai proiettili con rivestimenti diversi. I medici militari dell'esercito tedesco verificarono che il 12% delle ferite alle gambe e il 23% delle ferite alle braccia avevano un esito letale. Nell'esercito americano mor\u00ec il 44% di tutti i feriti colpiti da setticemia. Era destinato alla morte la met\u00e0 dei feriti al capo e il 99% dei feriti al ventre.\nTre quarti delle ferite era provocata dalle schegge dei proiettili dell'artiglieria. Si trattava di ferite spesso pi\u00f9 pericolose e pi\u00f9 cruente di quelle provocate dalle armi leggere. Inoltre, oltre alle schegge metalliche, l'esplosione di una granata provocava una pioggia di detriti del terreno e delle fortificazioni che, penetrando nella ferita, rendevano molto pi\u00f9 probabili le infezioni. Altrettanto micidiale era lo spostamento d'aria provocato dall'esplosione. In aggiunta ai danni fisici vi erano quelli psicologici. I soldati sottoposti ad un bombardamento di lunga durata (sulla Somme il bombardamento preparatorio britannico dur\u00f2 una settimana) soffrivano spesso di sindrome da stress postraumatico (in Italia, per indicare le persone colpite da questa sindrome, si usava l'espressione \"scemo di guerra\").\nLe condizioni sanitarie nelle trincee erano catastrofiche. Molti soldati divennero vittime di malattie infettive: dissenteria, tifo, colera. Molti soldati erano afflitti da diverse malattie provocate da parassiti.\nSpesso seppellire i morti era un lusso che nessuna delle parti belligeranti aveva intenzione di sobbarcarsi. Per questo i cadaveri rimanevano insepolti nella \"terra di nessuno\" sino a quando il fronte non si muoveva. In questo caso era per\u00f2 troppo tardi per procedere ad un'identificazione. Cos\u00ec vennero introdotte le piastrine identificative. Su alcuni fronti (come per esempio quello di Gallipoli) fu possibile seppellire i morti solo dopo la fine della guerra. E ancor oggi, in occasione di scavi lungo le linee del fronte della prima guerra mondiale, vengono rinvenuti dei cadaveri.\nPi\u00f9 volte, durante la guerra (anche se soprattutto nel primo periodo), vennero contrattati degli armistizi ufficiosi, per soccorrere i feriti e seppellire i morti. I vertici militari erano per\u00f2 contrari ad ammorbidire l'ostilit\u00e0 tra le parti in lotta, fosse anche per motivi umanitari, e tendevano a impartire alle truppe ordini che intimavano di impedire il lavoro dei sanitari del nemico (in pratica, fare fuoco su di loro). Tali ordini, per\u00f2, furono generalmente ignorati. Per questo, quando i combattimenti cessavano, i sanitari avevano modo di soccorrere i feriti, e accadeva frequentemente che i sanitari di parti avverse si scambiassero i rispettivi feriti.\nIl combattimento in trincea.\nStrategia.\nLa strategia tipica delle guerre di posizione \u00e8 quella del logoramento, imponendo al nemico un consumo di risorse tale da non consentirgli il proseguimento della guerra.\nNella prima guerra mondiale per\u00f2 i vertici militari non abbandonarono mai del tutto la strategia dell'annientamento del nemico, da realizzarsi\u00a0\u2013 idealmente\u00a0\u2013 con uno scontro risolutivo. Douglas Haig, comandante del corpo di spedizione britannico, tent\u00f2 in diverse occasioni di sfondare le linee tedesche, in modo da poter impiegare le proprie divisioni di cavalleria. Le sue grandi offensive sulla Somme (1916) e nelle Fiandre (1917) erano state ideate come battaglie di sfondamento, anche se si risolsero in pure operazioni di logoramento. I tedeschi, invece, seguirono coscientemente la strategia del logoramento nella battaglia di Verdun, che aveva come obiettivo esplicito di \"dissanguare\" l'esercito francese.\nLa strategia basata sul logoramento richiese da parte di tutti i belligeranti la mobilitazione di tutte le risorse ai fini bellici (la cosiddetta guerra totale), e ci\u00f2 senza riguardo alle sofferenze della popolazione civile. La strategia del logoramento si rivel\u00f2 infine fatale per gli imperi centrali, quando l'entrata in guerra degli Stati Uniti spost\u00f2 con decisione l'equilibrio delle forze a favore dell'Intesa.\nTattica.\nL'immagine classica di un attacco di fanteria durante la prima guerra mondiale consiste in grandi masse di soldati che si gettano sulle trincee nemiche, contrastati dal fuoco delle mitragliatrici e dell'artiglieria. Questa immagine risponde alla realt\u00e0 solo per i primi mesi della guerra. Inoltre poche volte attacchi del genere furono coronati dal successo. Generalmente un attacco partiva da trincee di avvicinamento preparate durante la notte, eliminando nel frattempo gli ostacoli principali che si frapponevano all'avvicinamento alle trincee avversarie.\nNel 1917 l'esercito tedesco (ispirandosi a tattiche introdotte dal generale russo Aleksei Brusilov nella campagna del 1916 in Galizia) introdusse la tattica dell\"'infiltrazione\": piccole unit\u00e0 (i cosiddetti battaglioni d'assalto), ben armate e altamente addestrate dovevano attaccare i punti deboli delle linee nemiche, e aggirare i settori maggiormente difesi. Questi attacchi erano preceduti da un bombardamento di artiglieria particolarmente intenso ma di breve durata, allo scopo di non dare al nemico, preavvisato dell'imminenza dell'attacco, la possibilit\u00e0 di organizzare riserve. Solo dopo l'infiltrazione delle truppe scelte avanzavano unit\u00e0 di fanteria pi\u00f9 grandi, ad attaccare le posizioni fortemente munite, che per\u00f2, a questo punto, erano tagliate fuori dai rinforzi. In questo modo era possibile realizzare profonde avanzate nel territorio nemico, anche se i problemi di comunicazione e di rifornimento delle truppe in avanzata ponevano grossi limiti a questa tattica, che venne comunque impiegata con grande successo sul fronte orientale, nella battaglia di Riga, su quello italiano a Caporetto e su quello occidentale nelle offensive di primavera.\nL'artiglieria aveva un duplice ruolo. In primo luogo doveva distruggere le difese nemiche e respingere le truppe inviate al contrattacco, in secondo luogo doveva creare uno \"schermo\" di proiettili (il cosiddetto \"fuoco di sbarramento\") che impediva alle truppe nemiche di attaccare la fanteria in avanzata. Il fuoco dell'artiglieria si concentrava pertanto su un determinato settore del fronte, precedendo immediatamente la fanteria. Seguendo poi uno schema prestabilito, il fuoco si spostava di qualche metro in avanti, mentre la fanteria, tenendosi il pi\u00f9 possibile vicina al fuoco dell'artiglieria, avanzava a sua volta. La difficolt\u00e0 maggiore di questo meccanismo era il coordinamento tra i movimenti della fanteria e quelli dell'artiglieria.\nLa conquista di un obiettivo rappresentava solo la met\u00e0 di una vittoria. Era poi necessario riuscire a mantenere le conquiste fatte. Gli attaccanti non dovevano portare con s\u00e9 solamente armi, per conquistare una trincea, ma anche tutto il materiale necessario a riparare la trincea dai danni provocati dall'assalto (sacchi di sabbia, filo spinato, pale, tavole) per renderla idonea ad affrontare un eventuale contrattacco. Il compito era particolarmente difficile perch\u00e9, come visto, le trincee erano tipicamente asimmetriche, con alte paratie di difesa solo dalla parte del nemico; se il nemico conquistava una trincea avrebbe dovuto difendersi a sua volta da un contrattacco proveniente dalla parte \"bassa\" della trincea stessa. Soprattutto la dottrina militare dell'esercito tedesco poneva grande attenzione a contrattacchi immediati per riconquistare le posizioni perdute, come si vide nella battaglia di Cambrai.\nComunicazioni.\nUna delle difficolt\u00e0 principali per gli attaccanti era mantenere un'efficace comunicazione tra le unit\u00e0. Non era un caso eccezionale che un comandante attendesse diverse ore per avere notizie sugli sviluppi di un'operazione. Per questo era quasi impossibile prendere decisioni in tempi brevi. La comunicazione via etere non aveva ancora raggiunto una maturit\u00e0 tecnica tale da consentirne l'impiego sul campo di battaglia. Per questo si impiegavano telefoni, semafori, segnali luminosi (lampade o razzi), oltre che servirsi di staffette e piccioni viaggiatori. Nessuno di questi metodi era affidabile. I cavi telefonici erano molto vulnerabili al fuoco dell'artiglieria, e generalmente venivano tranciati gi\u00e0 all'inizio di una battaglia. I razzi luminosi venivano impiegati soprattutto per segnalare il raggiungimento di un obiettivo o per dare il via ad un bombardamento.\nIl superamento.\nLo stallo tattico della guerra di trincea fu il risultato dello sviluppo e della produzione di massa di armi automatiche adatte all'impiego nelle formazioni della fanteria. Per questo \u00e8 convinzione diffusa che anche il superamento di questo stallo tattico sia dovuto allo sviluppo di nuove tecnologie, in primo luogo con l'introduzione del carro armato.\nSi tratta di una visione parziale, che mette in ombra il ruolo determinante dell'introduzione di nuove tattiche nell'impiego di fanteria e artiglieria, e del successivo enorme sviluppo delle capacit\u00e0 offensive e ricognitive della aviazione.\nI carri armati furono senza dubbio un'innovazione determinante, ma vennero impiegati in maniera consistente solo negli ultimi mesi del conflitto. Le prime operazioni basate sull'uso di carri armati non ottennero successi rilevanti, sia per la mancanza di esperienza tattica e operativa, sia per il loro limitato numero. I primi modelli di carro armato erano inoltre molto limitati dal punto di vista della maneggevolezza, della velocit\u00e0, dell'armamento e della corazzatura. Rimanevano spesso bloccati nel fango o dalle irregolarit\u00e0 del terreno, ed erano molto vulnerabili se attaccati con lanciafiamme, artiglieria o semplici mitragliatrici. Anche la loro efficacia psicologica svan\u00ec molto rapidamente.\nFu nella battaglia di Cambrai che per la prima volta venne tentato un attacco massiccio di carri armati. Riuscirono a sfondare la linea delle trincee tedesche, ma questo sfondamento non venne sfruttato adeguatamente, e i carri armati vennero ritirati troppo presto. L'offensiva britannica realizz\u00f2 consistenti conquiste territoriali, che vennero per\u00f2 annullate dalla successiva controffensiva tedesca.\nIl carro armato spiega solo in parte perch\u00e9 la guerra di trincea divenne obsoleta. Molte vittorie alleate vennero ottenute senza l'impiego di carri armati, o con un impiego molto limitato. Lo stesso vale per le spettacolari vittorie degli imperi centrali tra la fine del 1917 e la met\u00e0 del 1918. L'evoluzione sostanziale non era di natura tecnica, ma di natura tattica.\nLa chiave che ruppe il vantaggio difensivo delle trincee fu l'idea di ottenere un vantaggio tattico, attaccando i punti deboli del fronte avversario, aggirando i settori meglio difesi, e abbandonando l'idea di avere un piano dettagliato per affrontare ogni eventualit\u00e0. Divenne decisiva l'azione coordinata di unit\u00e0 corazzate, aviazione e fanteria, concentrando il baricentro dell'azione su di un settore molto ristretto del fronte.\nSi impiegarono piccole unit\u00e0 altamente addestrate, che agivano in maniera molto indipendente. I lunghissimi bombardamenti preparatori vennero abbandonati a favore di bombardamenti molto pi\u00f9 brevi, ma molto pi\u00f9 precisi ed intensi. In questo modo non era possibile, per il nemico, sapere in anticipo dove sarebbe avvenuto l'attacco e avere il tempo di approntare le necessarie contromisure.\nNon tutti gli eserciti appresero appieno la lezione degli ultimi mesi della prima guerra mondiale: i francesi costruirono negli anni trenta la linea Maginot, nella previsione di un futuro conflitto con la Germania basato sui canoni della prima guerra mondiale. La costosissima linea di fortificazioni fu invece aggirata durante l'attacco tedesco del maggio 1940 e si rivel\u00f2 perci\u00f2 completamente inutile. Anche su tutto il confine italiano fu costruito un sistema fortificato di difesa: il Vallo Alpino.\nIl ricorso in epoca contemporanea.\nDopo la prima guerra mondiale, grazie all'enorme sviluppo tecnologico dei mezzi corazzati e soprattutto dell'aviazione, oltre che delle tattiche e delle capacit\u00e0 di manovra, la guerra di trincea divenne un'eventualit\u00e0 piuttosto remota: se si giungeva allo scontro tra due eserciti di grandi dimensioni, il risultato era generalmente una guerra di movimento, similmente a quanto avvenne nella seconda guerra mondiale. Se una delle parti aveva una superiorit\u00e0 schiacciante, la parte soccombente ricorreva piuttosto alla tattica della guerriglia.\nL'esempio pi\u00f9 noto registrato dopo il secondo dopoguerra fu la guerra Iran-Iraq negli 'anni 80; in questo caso ambedue i belligeranti avevano grossi eserciti basati sulla fanteria, che non disponevano in quantit\u00e0 sufficiente di mezzi corazzati e aviazione, e il cui addestramento era insufficiente. Il risultato furono combattimenti paragonabili a quelli della prima guerra mondiale, compreso l'impiego delle armi chimiche.\nLa prima guerra del Golfo evidenzi\u00f2 quanto la guerra di trincea fosse superata dall'evoluzione della tattica militare. L'Iraq tent\u00f2 di opporsi alla coalizione guidata dagli Stati Uniti con una difesa fissa basata su una linea di trincee. La combinazione di attacchi aerei e terrestri consent\u00ec alla coalizione di superare agevolmente le difese irachene. Un esempio analogo \u00e8 rappresentato dal conflitto che ha opposto l'Etiopia all'Eritrea, nel quale i combattimenti vennero sostenuti principalmente da unit\u00e0 di fanteria, prive di supporto da parte di unit\u00e0 corazzate e dell'aviazione.\nLa linea di demarcazione tra Corea del Nord e Corea del Sud, cos\u00ec come il confine tra Pakistan e India nella regione del Kashmir sono pesantemente fortificati, con estese trincee e bunker. In caso di conflitto, anche in queste zone potrebbe svilupparsi una guerra di trincea.\nNell'arte.\nGli orrori della guerra di trincea segnarono per sempre chi vi prese parte, e molti cercarono di elaborare le proprie esperienze in diari e romanzi. Molto spesso queste opere sono caratterizzate da un deciso messaggio contro la guerra, come \"Niente di nuovo sul fronte occidentale\" di Erich Maria Remarque (1928/29), oppure \"Un anno sull'Altipiano\" di Emilio Lussu o \"Il fuoco\" (\"Le feu\") di Henri Barbusse. Piero Jahier, che combatt\u00e9 nel corpo degli Alpini, elabor\u00f2 la raccolta \"Canti di soldati\" (1918), nella quale convogli\u00f2 le esperienze vissute al fronte che, l'anno successivo, trovarono nuova forma nella raccolta di prose e liriche \"Con me e con gli alpini\". Jaroslav Ha\u0161ek, ne Il buon soldato Sc'v\u00e8ik, volge in satira le assurdit\u00e0 della guerra raccontando le disavventure di un fante austroungarico.\nGiuseppe Ungaretti, che serv\u00ec come fante sul fronte italiano, lasci\u00f2 una struggente testimonianza poetica in \"San Martino del Carso\" ed altre poesie composte durante la guerra. Altri autori vollero invece dare un quadro eroicizzante della guerra, tra questi Ernst J\u00fcnger con il suo \"In Stahlgewittern\" (trad. it \"Nelle tempeste d'acciaio\"), o superomistico, come Filippo Tommaso Marinetti. Ardengo Soffici propose un particolare punto di vista della guerra in \"Kobilek-Giornale di battaglia\" (1918), nel quale riportava una cronaca dettagliata della battaglia per la conquista del Kobilek ricca di retorica dal forte sapore nazionalista cos\u00ec come in \"La ritirata del Friuli\".\nAnche nelle arti figurative l'esperienza della guerra in trincea lasci\u00f2 tracce indelebili: tra gli autori le cui opere riflettono l'orrore della guerra di trincea Otto Dix (trittico \"La guerra\"), Fernand L\u00e9ger, Christopher R. W. Nevinson, John Nash (\"Over the Top\").\nLa guerra di trincea divenne ben presto anche oggetto di opere cinematografiche: gi\u00e0 nel 1918, a conflitto non ancora terminato, Charlie Chaplin girava \"Charlot soldato\". La versione filmica del romanzo di Remarque (1930) ebbe un successo internazionale, e rimane ancor oggi una delle opere di maggior spicco del cinema antimilitarista. Pi\u00f9 recentemente Stanley Kubrick ha fornito con \"Orizzonti di gloria\" un quadro fieramente antimilitaristico della guerra di trincea, prendendo spunto da un fatto realmente accaduto durante la prima guerra mondiale riguardante la fucilazione di cinque soldati francesi accusati di ammutinamento."}
{"id": "2269752", "revid": "121836", "url": "https://it.wikipedia.org/wiki?curid=2269752", "title": "Cavaliere dell'Ordine della Giarrettiera", "text": ""}
{"id": "2269753", "revid": "287204", "url": "https://it.wikipedia.org/wiki?curid=2269753", "title": "Chesapeake (Virginia)", "text": "Chesapeake \u00e8 una citt\u00e0 autonoma (\"independent city\") degli Stati Uniti d'America situata nello Stato della Virginia. Nel 2007 possedeva una popolazione di 219.154 abitanti."}
{"id": "2269758", "revid": "36426", "url": "https://it.wikipedia.org/wiki?curid=2269758", "title": "Jacob Le Maire", "text": "Biografia ed esplorazioni.\nCircumnavig\u00f2 il globo tra il 1615 ed il 1616. Lo stretto tra la Terra del Fuoco e Isola degli Stati, in Argentina, prende il suo nome: fu Le Maire stesso a proporre all'equipaggio della sua nave, la \"Eendracht\", di chiamare cos\u00ec lo stretto, e l'equipaggio acconsent\u00ec all'unanimit\u00e0.\nJacob era uno dei 22 figli di Maria Walraven di Anversa e Isaac Le Maire (1558-1624), di Doornik, importante mercante di Anversa. Isaac e Maria si sposarono poco prima dell'assalto spagnolo ad Anversa, del 1585, a seguito del quale la coppia si trasfer\u00ec ad Amsterdam. Jacob \u00e8 il primogenito dei 22 figli e nacque nel periodo a cavallo del trasferimento nella capitale olandese, il suo luogo e data di nascita sono quindi un po' incerti. Isaac ebbe grande fortuna ad Amsterdam e fu tra i fondatori della Compagnia Olandese delle Indie Occidentali. Nel 1605 Isaac fu per\u00f2 costretto ad abbandonare la societ\u00e0 a causa di una disputa e per la decade successiva cerc\u00f2 di rompere il monopolio della Compagnia nelle Indie Orientali. Nel 1615 Isaac fond\u00f2 una nuova compagnia, la \"Compagnia Australiana\", con lo scopo di trovare una nuova rotta per il Pacifico e le Isole Spice, cos\u00ec da eludere le restrizioni commerciali delle rotte della Compagnia delle Indie Orientali. Egli contribu\u00ec con due navi: la \"Eendracht\" e la \"Hoorn\", e pose suo figlio Jacob a capo dei commerci per la spedizione. L'esperto in spedizioni Willem Schouten fu messo a capo della \"Eendracht\" e partecip\u00f2 alla pari con Isaac nell'organizzazione dell'impresa.\nIl 14 giugno 1615 Jacob le Maire e Willem Schouten salparono da Texel nei Paesi Bassi. Il 29 gennaio 1616 doppiarono Capo Horn, al quale diedero il nome della citt\u00e0 natale di Schouten. Dopo aver fallito l'attracco all'isola Juan Fern\u00e1ndez agli inizi di marzo, le navi solcarono il Pacifico in linea retta, visitando molte delle Tuamotus. Tra il 21 ed il 24 aprile del 1616 furono i primi Occidentali a visitare le Tonga, nelle loro isole settentrionali: \"Cocos Island\" (Tafahi), l'\"Isola dei Traditori\" (Niuatoputapu), e l'\"Isola della Grande Speranza\" (Niuafo'ou). Il 28 aprile scoprirono le Isole Hoorn (Futuna e Alofi), dove furono ricevuti con tutti gli onori e si fermarono sino al 12 maggio. Loro seguirono quindi la costa settentrionale della Nuova Irlanda e Nuova Guinea, visitando le isole vicine, incluse quelle che vennero chiamate le Schouten Islands, il 24 luglio.\nAttraversarono le Molucche Settentrionali in agosto e finalmente raggiunsero Ternate, quartier generale della Compagnia delle Indie Orientali, dove furono accolti con entusiasmo dal governatore Laurens Reael, dall'ammiraglio Steven Verhagen, e dal governatore di Ambon, Jasper Jansz.\nL\u2019\"Eendracht\" salp\u00f2 alla volta di Giava, e pass\u00f2 Giacarta il 28 ottobre. Nonostante avessero aperto una nuova rotta, sconosciuta prima, Jan Pietersz Coen, della Compagnia, li addit\u00f2 di infrazione del monopolio di commercio alle Spice Islands. Le Maire e Schouten furono arrestati e l\u2019\"Eendracht\" confiscata. Dopo essere stati rilasciati, tornarono da Giacarta ad Amsterdam, in compagnia di Joris van Spilbergen, che stava circumnavigando la terra, ma attraverso il tradizionale Stretto di Magellano.\nLe Maire si trovava a bordo della nave \u201cAmsterdam\u201d nel suo viaggio di ritorno in patria, ma mor\u00ec in viaggio. Van Spilbergen si trovava a fianco al suo letto di morte e raccolse i racconti dei suoi viaggi e li incluse nel suo libro \"Mirror of the East and West Indies\"."}
{"id": "2269760", "revid": "729019", "url": "https://it.wikipedia.org/wiki?curid=2269760", "title": "Macchi M.52", "text": "Il Macchi M.52 era un idrocorsa (\"idrovolante da corsa\") con configurazione \"a scarponi\" realizzato dall'azienda italiana Aeronautica Macchi per partecipare alla Coppa Schneider del 1927, in cui tutti i 3 velivoli si ritirarono prima del traguardo. Un'evoluzione, designata M.52R, prese parte all'edizione successiva, nel 1929, dove si classific\u00f2 secondo ai comandi di Dal Molin.\nSviluppo del precedente M.39 vincitore della nona edizione della Coppa disputata nel 1926, l'M.52 ne conservava l'aspetto generale ma adottava una motorizzazione pi\u00f9 potente, un'ala di apertura inferiore (con maggiore freccia) e, infine, uno scarpone di lunghezza inferiore.\nEsemplari sopravvissuti.\nNessun esemplare di M.52 \u00e8 giunto sino ad oggi, a differenza del predecessore, M.39, e del successore, M.67. La semiala destra \u00e8 stata a lungo tempo conservata dal Politecnico di Torino e di recente \u00e8 stata restaurata dal Gruppo Amici Velivoli Storici."}
{"id": "2269761", "revid": "228587", "url": "https://it.wikipedia.org/wiki?curid=2269761", "title": "Chesapeake", "text": ""}
{"id": "2269762", "revid": "278828", "url": "https://it.wikipedia.org/wiki?curid=2269762", "title": "Championnat de France Amateurs", "text": ""}
{"id": "2269763", "revid": "1149807", "url": "https://it.wikipedia.org/wiki?curid=2269763", "title": "Riccone", "text": ""}
{"id": "2269779", "revid": "17815", "url": "https://it.wikipedia.org/wiki?curid=2269779", "title": "Wilhelm Schouten", "text": ""}
{"id": "2269780", "revid": "247933", "url": "https://it.wikipedia.org/wiki?curid=2269780", "title": "Newport News (Virginia)", "text": ""}
{"id": "2269782", "revid": "154893", "url": "https://it.wikipedia.org/wiki?curid=2269782", "title": "Tenda canadese", "text": ""}
{"id": "2269786", "revid": "125963860", "url": "https://it.wikipedia.org/wiki?curid=2269786", "title": "Ferrovia Canicatt\u00ec-Caltagirone", "text": "La ferrovia a scartamento ridotto Canicatt\u00ec-Caltagirone (o pi\u00f9 precisamente Canicatt\u00ec-San Michele di Ganzaria) era una ferrovia della Sicilia centrale in parte gi\u00e0 costruita ma non attivata (tra Canicatt\u00ec e Riesi) e in parte solo progettata (tra Riesi e San Michele di Ganzaria). Il tratto tra San Michele di Ganzaria e Caltagirone (aperto nel 1930) sarebbe dovuto risultare in comune con la linea Dittaino-Caltagirone.\nStoria.\nAnche questa ferrovia venne concepita in funzione delle esigenze dell'industria mineraria dello zolfo e per permettere lo spostamento dei minatori pendolari che dalle varie localit\u00e0 si dovevano recare al lavoro nelle tante miniere di zolfo nel territorio dei comuni circostanti. In particolare la linea attraversava l'area su cui sorgeva uno dei bacini pi\u00f9 importanti e redditizi del \"nisseno\", il complesso minerario Trabia-Tallarita, ma come tante altre linee secondarie della Sicilia fu costruita con grande ritardo rispetto alle necessit\u00e0, divenendo inutile allo scopo iniziale anche se, realizzata, avrebbe costituito un itinerario diretto e pi\u00f9 breve tra Catania ed Agrigento, via Caltagirone e Canicatt\u00ec.; caldeggiata assieme alla pletorica quantit\u00e0 di linee finanziabili in seguito alla \"Legge Baccarini\" del 1879, venne tuttavia costruita molto tempo appresso. Il maggiore tra quelli attraversati era il complesso minerario Trabia-Tallarita, che si estende tra i comuni di Sommatino e Riesi; si tratta di un vasto giacimento, attraversato dal fiume Salso, che affiora alla superficie nelle localit\u00e0 di Rocca Messana, Maracchella, la Montagna, Olivella, Solfarella, Solfara Grande, Tallarita, Palladio, Rocca d'Amo e Pizzo di Conte Bosco. Nel 1904, allo scopo di aumentare la quantit\u00e0 di minerale trasportato agli imbarchi portuali, fu costruita una teleferica della lunghezza di 10\u00a0km tra i piazzali di raccolta della miniera Trabia-Tallarita e la stazione di Campobello di Licata, posta sulla linea ferroviaria Canicatt\u00ec-Licata-Siracusa, allo scopo di caricare lo zolfo sui carri ferroviari per portarlo ai porti di Licata, Terranova (Gela) e Siracusa. Tuttavia, data l'importanza crescente delle raffinerie della citt\u00e0 di Catania, nella quale operavano le pi\u00f9 grandi societ\u00e0 del settore zolfifero, e del Porto di Catania, si rese sempre pi\u00f9 necessaria la costruzione della ferrovia che, attraversando direttamente l'area mineraria e congiungendosi alla Caltagirone-Catania, gi\u00e0 attiva dal 31 ottobre 1892, abbreviasse il percorso per quest'ultima localit\u00e0, riducendo consistentemente i costi di commercializzazione. Con l'avvento dell'amministrazione FS, nel 1906 vennero ripresi tutti i progetti che erano rimasti inevasi e tra il 1911 e il 1914 un certo numero di linee siciliane vide la luce. Tuttavia l'iter della Canicatt\u00ec-Caltagirone procedette a rilento fino allo scoppio della prima guerra mondiale, che blocc\u00f2 del tutto ogni lavoro pubblico. Dopo la fine della guerra vennero finalmente iniziati i lavori tra Canicatt\u00ec e Delia; la relazione finanziaria del Ministero delle Comunicazioni-Direzione Generale delle Ferrovie dello Stato, pubblicata nel 1922, indicava come in \"avanzato stato di progettazione i tronchi Delia-Sommatino e Sommatino-Riesi\". In corso d'opera si venne ad evidenziare il fatto che la linea, se realizzata a scartamento normale, avrebbe anche ridotto consistentemente il tempo necessario ai treni viaggiatori tra Catania e Agrigento/Licata; cos\u00ec la tratta Sommatino-Riesi venne realizzata con sagoma adatta allo scartamento ordinario della gi\u00e0 esistente linea per Catania. La previsione del progetto era di allacciare l'ulteriore tratta da Riesi a San Michele di Ganzeria, sulla Piazza Armerina-Caltagirone, risparmiando sulle spese di tracciato; quest'ultima tratta venne aperta nel 1930 a scartamento ridotto e molto rimaneggiata nell'esecuzione, forse perch\u00e9 si prevedeva di doverla riarmare a doppio scartamento.\nI lavori comunque procedettero molto a rilento, anche perch\u00e9 la crisi del 1929 aveva colpito abbondantemente anche il commercio dello zolfo, gi\u00e0 contratto a causa della concorrenza americana. La sfortunata ferrovia tuttavia non fu mai inaugurata perch\u00e9 con l'entrata in guerra dell'Italia i binari e le attrezzature in ferro vennero distolti per l'uso nell'industria bellica. Nel dopoguerra i lavori, allora affidati al Ministero dei lavori pubblici vennero ripresi, frammentariamente e con esasperante lentezza, insieme a quelli della tratta Caltagirone-Gela; tuttavia in questo caso non vennero completati e furono definitivamente abbandonati, con totale sperpero del denaro pubblico, nei primi anni cinquanta. Della tratta Canicatt\u00ec-Riesi di 34,25\u00a0km, nonostante fosse gi\u00e0 stata completata la sede, si decise di interrompere la costruzione prima della posa delle rotaie e della messa in condizioni di operativit\u00e0; per questa erano gi\u00e0 state realizzate anche le stazioni, ma venne definitivamente dismessa con decreto pubblicato sulla \"Gazzetta Ufficiale\" della Regione Siciliana.\nIl complesso minerario rimase attivo sino al 1975.\nCaratteristiche.\nSecondo il progetto iniziale la ferrovia avrebbe ricevuto i binari a scartamento ridotto 0,95\u00a0mm. Il secondo tratto venne tuttavia costruito gi\u00e0 con sagoma delle gallerie e della sede adatti allo scartamento normale.\nIl tracciato della ferrovia aveva inizio dal piazzale a sud ovest della Stazione di Canicatt\u00ec e all'uscita della stazione scavalcava con un ponte ad una arcata la linea a scartamento normale per Licata e Siracusa curvando decisamente ad est in direzione di Delia dove incontrava il primo gruppo di miniere \"Falzirotta-Failla\" lungo la vallata del fiume Gibbesi percorrendo la quale si dirigeva verso il cuore dell'area mineraria raggiungendo Sommatino, che veniva contornato proseguendo verso la vallata del fiume Salso. Qui era infatti situato, a cavallo del fiume che veniva attraversato con imponente viadotto, il grande complesso minerario Trabia-Tallarita. Lasciata la valle dopo un'altra miniera, la \"Portella di pietra\" (tra Sommatino e Riesi), si inerpicava poi verso Riesi con un ardito percorso elicoidale, parte allo scoperto e parte in galleria. Il successivo percorso, se realizzato avrebbe raggiunto Mazzarino e l'altra miniera di \"Gallitano\", poi San Cono e San Michele di Ganzaria. Qui la stazione sarebbe divenuta di diramazione (anzich\u00e9 di transito) e la linea si sarebbe innestata sulla preesistente Ferrovia Dittaino-Piazza Armerina-Caltagirone.\nPercorso.\nIl percorso costruito in attesa di essere \"armato\" \u00e8 quello tra Canicatt\u00ec e Riesi; il restante tratto era in parte in corso di costruzione fino agli anni cinquanta."}
{"id": "2269800", "revid": "1793900", "url": "https://it.wikipedia.org/wiki?curid=2269800", "title": "Henderson (Nevada)", "text": "Henderson \u00e8 una citt\u00e0 degli Stati Uniti d'America, situata nella contea di Clark, nello Stato del Nevada. Appartiene all'area metropolitana di Las Vegas, dal centro della quale dista circa 26 chilometri. Henderson occupa la porzione sudorientale della \"Las Vegas Valley.\" Nel 2015 la popolazione era stimata in 285.667 abitanti, mentre era 272.063 al censimento del 2005.\nNel 2011, il periodico \"Forbes\" ha individuato in Henderson una delle citt\u00e0 pi\u00f9 sicure degli Stati Uniti, mentre \"Bloomber Businessweek\" l'ha scelta come una delle citt\u00e0 pi\u00f9 vivibili della nazione.\nStoria.\nLa cittadina di Henderson si \u00e8 sviluppata durante la seconda guerra mondiale con la costruzione di un impianto per lo stoccaggio e la lavorazione del magnesio. Grazie a questo, la citt\u00e0 divenne sempre pi\u00f9 importante per esigenze belliche: un quarto di tutto il magnesio usato dalle forze armate statunitensi proveniva da Henderson. La citt\u00e0, si diceva al tempo, era \"nata per la difesa dell'America\" (\"born in America's defense\"), riferendosi all'importanza del magnesio l\u00ec situato durante la guerra.\nTuttavia, al termine della guerra il futuro della citt\u00e0 divenne incerto, dato che il magnesio non era pi\u00f9 necessario: molti abbandonarono la cittadina avendo perso il posto di lavoro nel suddetto impianto, che fu messo in vendita. Dopo un periodo di incertezze, nel 1947 l'allora governatore del Nevada Vail Pittman firm\u00f2 un decreto che affid\u00f2 alla \"Colorado River Commission of Nevada\" il compito di acquistare l'impianto di magnesio.\nCol tempo la citt\u00e0 si espanse sempre di pi\u00f9 e nel 1953 fu incorporata. In quell'anno contava una popolazione di appena 7.410 abitanti e una estensione di circa 34 chilometri quadrati.\nLa sorte di Henderson cambi\u00f2 nel 1988, quando un impianto della \"Pacific Engineering and Production Company of Nevada\" (PEPCON) and\u00f2 a fuoco, con differenti esplosioni ed emissioni di fumi tossici. In totale due persone morirono e 372 furono ferite. Questo disastro port\u00f2 Henderson a lasciarsi alle spalle il suo legame con l'industria, con un notevole sviluppo residenziale e commerciale al suo posto.\nGeografia fisica.\nTerritorio.\nHenderson si trova a 26 km a sud del centro di Las Vegas e occupa un'area di 279 chilometri quadrati.\nLa citt\u00e0 si trova nel deserto del Mojave, circondata da catene montuose, che raggiungono un'altezza massima di 1.200 metri. Il paesaggio \u00e8 dunque prettamente desertico, senza tracce di acqua.\nClima.\nHenderson ha un clima caldo desertico, rientrando nel gruppo \"BWh\" secondo la classificazione di K\u00f6ppen. Le estati sono molto calde e gli inverni miti, anche se a volte possono esserci delle precipitazioni nevose. La citt\u00e0 \u00e8 soggetta a monsoni, che possono portare con s\u00e9 piogge torrenziali in estate, causando allagamenti, temporali e interruzioni di elettricit\u00e0.\nSociet\u00e0.\nEvoluzione demografica.\nSecondo i dati del censimento del 2010, la popolazione di Henderson ammontava a 257.729 abitanti. I bianchi ammontano al 76.9%, di cui il 14.9% ispanici, gli asiatici al 7.2%, gli afroamericani al 5.1%, i nativi americani allo 0.7%, e 0.6% di oceaniani.\nStando ai dati del censimento sopracitato, il numero di nuclei familiari ammonta a 66.331, di cui il 33% con figli.\nIl 25% della popolazione aveva meno di 18 anni, il 7.9% dai 18 ai 24 anni, il 32.5% da 25 a 44, il 24.4% da 45 a 64 e infine il 10.1% della popolazione con pi\u00f9 di 65 anni.\nIl reddito medio familiare era di $55.949, mentre quello pro capite di $26.815. Il 5.6% della popolazione viveva sotto la soglia di povert\u00e0.\nEconomia.\nSecondo il \"Comprehensive Annual Financial Report\" della citt\u00e0, nell'anno fiscale che termina il 30 giugno 2015 i principali datori di lavoro sono:\nGoverno e amministrazione.\nHenderson ha ricevuto il suo Statuto dal Parlamento statale del Nevada nel 1953, quando la citt\u00e0 fu incorporata. La citt\u00e0 \u00e8 divisa in 4 distretti, e ognuno di essi \u00e8 rappresentato da un consigliere. L'attuale sindaco della citt\u00e0 \u00e8 Debra Anne March (D), eletta il 4 aprile 2017 con il 55,04% dei voti.\nEducazione.\nIl sistema educativo elementare, medio inferiore e medio superiore \u00e8 sotto la competenza della contea di Clark. Il principale college della citt\u00e0 \u00e8 il \"Nevada State College,\" fondato nel 2002.\nSport.\nLa citt\u00e0 ha ospitato i Campionati del mondo Ironman del 2013."}
{"id": "2269805", "revid": "1305772", "url": "https://it.wikipedia.org/wiki?curid=2269805", "title": "Garden Grove", "text": ""}
{"id": "2269807", "revid": "287204", "url": "https://it.wikipedia.org/wiki?curid=2269807", "title": "Nostalgias (album)", "text": ""}
{"id": "2269808", "revid": "290023", "url": "https://it.wikipedia.org/wiki?curid=2269808", "title": "Nostalgias", "text": ""}
{"id": "2269809", "revid": "380338", "url": "https://it.wikipedia.org/wiki?curid=2269809", "title": "Valle Ufita", "text": ""}
{"id": "2269810", "revid": "2130303", "url": "https://it.wikipedia.org/wiki?curid=2269810", "title": "Chiesa della Concezione a Materdei", "text": "La chiesa della Concezione a Materdei \u00e8 una delle chiese monumentali di Napoli, sita in salita San Raffaele, nella zona di Materdei.\nStoria e descrizione.\nLa struttura fu fondata nel 1743 dal padre Francesco Pepe, insieme ad un conservatorio per fanciulle. Sub\u00ec modifiche nel 1789, assumendo l'attuale configurazione, e venne terminata poco tempo dopo. La direzione del conservatorio, in seguito, fu affidata a un magistrato ordinario reale. La direzione laica giov\u00f2 molto al ritiro, che fu ritenuto uno dei migliori del suo tempo anche per interessamento del canonico Domenico Ventapane, poi vescovo di Teano, sepolto a lato dell'altare maggiore della chiesa.\nLa chiesa \u00e8 ad aula unica con tre piccole cappelle laterali, articolate da paraste dalle quali si dipartono i costoloni che scandiscono la volta. Di notevole importanza \u00e8 l'altare maggiore, di scuola vaccariana. \u00c8 ipotizzabile un intervento di Domenico Antonio Vaccaro perch\u00e9 era particolarmente stimato dal gesuita che gli aveva commissionato la statua argentea dell'\"Immacolata\" per la chiesa del Ges\u00f9 Nuovo. \nPresso la cappella destra c'\u00e8 la sepoltura ipogea della famiglia Serra dei Duchi di Cassano.\nL'elemento di spicco del conservatorio, prima di essere spostato, era la \"Guglia dell'Immacolata\" attribuita a Giuseppe Astarita. Prima di essere collocata nel luogo attuale, lo slargo di via Ugo Falcando (poco lontano dal luogo di culto), la guglia era posta nel cortile del conservatorio.\nLa chiesa versa in condizioni di degrado e non \u00e8 visitabile."}
{"id": "2269811", "revid": "729019", "url": "https://it.wikipedia.org/wiki?curid=2269811", "title": "M202 FLASH", "text": "L'M202 \u00e8 un lanciarazzi di fabbricazione statunitense.\nAttualmente pressoch\u00e9 dimenticato, \u00e8 stato un tentativo di sviluppare una nuova arma da fanteria, che verteva essenzialmente nello sviluppo di un discendente dei lanciafiamme. Queste armi negli anni sessanta erano ancora in auge, ma via via dismesse, dati alcuni limiti essenziali che la loro struttura intrinsecamente possedeva.\nIl principale di questi era la ridotta gittata utile, che non superava i 25-40 metri nel caso dei sistemi portatili. Anche il peso e l'ingombro non erano trascurabili.\nPer contro, i lanciafiamme hanno sempre avuto prestazioni formidabili nel 'ripulire' qualunque caposaldo difensivo, e la minaccia di essere bruciati vivi \u00e8 risultata spesso sufficiente per far desistere uomini altrimenti decisi a resistere ad oltranza.\nLa questione quindi si concretizz\u00f2 nella domanda: come dirigere la capacit\u00e0 distruttiva dei loro getti a maggiori distanze, senza perdere 'per strada' gran parte del carico utile, consumato nella fiammata? Una prima risposta venne trovata nello sviluppo di speciali munizioni incendiarie, per esempio al fosforo, ma anche, nel caso dei carri sovietici, nell'uso di speciali proiettili contenenti sostanze incendiarie, proiettabili ad alta pressione fino a 200 metri (i carri OT-55).\nPer la fanteria, la scelta pi\u00f9 congeniale era quella dei razzi e proiettili autopropulsi. In particolare, nei primi anni sessanta vennero messi in servizio i razzi leggeri controcarro (LAW, light anti-tank weapon) del tipo M72, calibro 66mm. Essi erano abbastanza leggeri e maneggevoli, ma anche con una discreta potenza nonostante il peso di appena 2,3\u00a0kg. Vennero presi a modello per la nuova arma con lo sviluppo di una versione incendiaria. Per la testata, venne utilizzato materiale solido come la termite, piuttosto che le soluzioni di liquidi quali la benzina e il napalm. La gittata era migliore di qualunque lanciafiamme, con elevata precisione. Si stima che pochi colpi fossero sufficienti per centrare finestre a 200metri di distanza.\nMa i lanciarazzi erano armi con la capacit\u00e0 di sparare diverse 'salve' di fuoco prima della ricarica. Per risolvere la questione, venne pertanto sviluppato un lanciatore quadruplo, un vero e proprio lanciarazzi multiplo portatile. Esso aveva 2 coppie di razzi sovrapposte l'una all'altra. Il tutto era abbastanza leggero per essere portato a spalla e, se necessario, poteva essere lanciato un razzo ogni secondo. Infine, i colpi di riserva vennero sistemati in clip per ricaricare simultaneamente tutti i tubi di lancio.\nL'arma entr\u00f2 in servizio nell'US Army durante gli anni settanta, ma nonostante tutto non vi rimase a lungo. Infatti, se il concetto era sensibilmente migliore del tradizionale lanciafiamme, vi erano anche problemi: la truppa non gradiva il peso considerevole dell'arma, la ricarica dei 9\u00a0kg di razzi era faticosa, e le munizioni erano difettose e vulnerabili all'umidit\u00e0. \u00c8 un fatto che gi\u00e0 negli anni ottanta quest'arma, nominalmente diffusa nelle unit\u00e0 di fanteria a livello di plotone, fosse invece lasciata prevalentemente nei depositi, mentre le esercitazioni al tiro erano a quanto risulta, decisamente rare. In pratica, questo sistema d'arma non ha combattuto alcuna guerra significativa, ed \u00e8 sparito rapidamente dagli arsenali e dalla memoria dei reparti operativi statunitensi.\nNon cos\u00ec per Hollywood: infatti, nel film Commando Arnold Schwarzenegger ne usa uno, anche se caricato con razzi esplosivi (cosa teoricamente possibile, data la comunanza con i LAW). Ovviamente, il fisico del noto attore e il compito 'commando' dell'arma in quel film d'azione non sono uno standard per il soldato medio, che preferisce l'uso dei normali razzi per fanteria (pare che l'M72 sia ancora in produzione, nel modello M72 A7) con lanciatori singoli, decisamente pi\u00f9 maneggevoli."}
{"id": "2269812", "revid": "1437331", "url": "https://it.wikipedia.org/wiki?curid=2269812", "title": "Mussaurus", "text": "Il Mussaurus era un sauropode vissuto tra 220 e 210 milioni d'anni fa, nel Triassico superiore, nell'attuale Argentina.\nSi sa poco su questo dinosauro poich\u00e9 di esso sono stati scoperti soltanto i resti dei piccoli, dei quali i pi\u00f9 grandi erano lunghi tra 20 e 37 centimetri, e delle loro uova, del diametro di 2,5 centimetri; il suo nome, infatti, vuol dire \"lucertola topo\" ed allude al fatto che, inizialmente, gli scienziati credessero che gli scheletri rinvenuti appartenessero ad una nuova specie di dinosauri di taglia ridottissima.\nLa difficolt\u00e0 nel determinare l'aspetto da adulto di questo dinosauro sta nel fatto che, come accade in molte specie animali, le proporzioni delle ossa cambiavano quando i dinosauri crescevano; in pratica, i Mussaurus-baby avevano occhi grandi e zampe larghe.\nTuttavia, da recenti indagini si \u00e8 concluso che il Mussaurus era un prosauropode, parente del Coloradisaurus; esso era quindi erbivoro e si cibava di conifere e felci.\nAttualmente si stima che le dimensioni del Mussaurus fossero di 5 metri di lunghezza per un peso di 120 kg."}
{"id": "2269813", "revid": "361026", "url": "https://it.wikipedia.org/wiki?curid=2269813", "title": "Mussasaurus", "text": ""}
{"id": "2269815", "revid": "842", "url": "https://it.wikipedia.org/wiki?curid=2269815", "title": "1993 nei videogiochi", "text": ""}
{"id": "2269822", "revid": "110157", "url": "https://it.wikipedia.org/wiki?curid=2269822", "title": "Museo Cerralbo", "text": "Il Museo Cerralbo \u00e8 situato a Madrid, nell'antica residenza del collezionista Enrique de Aguilera y Gamboa, sedicesimo marchese di Cerralbo. La raccolta in essa contenuta si deve per la maggior parte al marchese stesso, il quale non si limit\u00f2 solo a radunare dipinti o suppellettili vari, ma promosse anche numerosi scavi archeologici. Gamboa mor\u00ec a Madrid nel 1922, lasciando in eredit\u00e0 tutto il patrimonio artistico da lui accumulato.\nStoria.\nIl palazzo attuale era stato concepito per una duplice funzione: oltre a quella di abitazione, non era da escludere quella di museo, in modo da poter conservare tutte le ricchezze artistiche radunate da marchese e dai suoi discendenti durante i vari viaggi compiuti in Spagna e in Europa.\nAlla sua morte, infatti, Galboa aveva dichiarato testualmente: \"le mie collezioni rimarranno sempre intatte e saranno oggetto di studio per tutti gli appassionati di scienza ed arte\". Lo Stato accett\u00f2 questo atto, e di conseguenza il possesso del palazzo, il 24 settembre 1924.\nDieci anni pi\u00f9 tardi, la residenza fu costituita Fundaci\u00f3n Museo Cerralbo (il 22 marzo 1934). Per l'inaugurazione del museo si dovettero attendere altri dieci anni, mentre nel 1962 la loggia entr\u00f2 a far parte dei Monumenti Storico Artistici della Spagna.\nPalazzo.\nIl palazzo, sede del museo omonimo, venne eretto come residenza abituale dei marchesi Cerralbo tra 1883 e 1893 dagli architetti Alejandro Sureda, Luis Cabello y As\u00f3 y Luis Cabello la Piedra. Lo stile architettonico dell'edificio si rif\u00e0 alla corrente allora in voga del Classicismo, in un alternarsi di pietre e laterizi.\nLe sale interne sono decorate secondo il gusto neobarocco e Rococ\u00f2 mentre il giardino del palazzo \u00e8 una recente reinterpretazione del giardino romantico inglese del XIX secolo con busti e sculture a soggetti mitologici o storici (imperatori romani o animali).\nCollezioni.\nIl patrimonio artistico del palazzo conta pi\u00f9 di 50.000 oggetti di valore, tra dipinti, sculture, disegni, stampe, ceramiche, mobili, libri e medaglie. In affinit\u00e0 col Museo L\u00e1zaro Galdiano, la collezione non vanta un nucleo di dipinti di eccezionale qualit\u00e0, n\u00e9 meritevoli di importante menzione. Lo stesso Gamboa, di gusti pi\u00f9 eclettici, non nutriva una particolare passione per questa arte, privilegiando l'archeologia.\nI dipinti conservati sono principalmente di ambito iberico; meritevoli di menzione sono l'\"Immacolata Concezione\" di Francisco de Zurbar\u00e1n, le \"Stimmate di san Francesco\", opera di El Greco, \"San Domenico en Soriano\" di Antonio de Pereda, una toccante \"Piet\u00e0\" di Alonso Cano, copiata da un'incisione di Antoon van Dyck (che riscosse notevole successo all'epoca), la \"Conversione di Saulo\" di Juan Antonio Fr\u00edas y Escalante, \"Paesaggio di Portugalete\" di Luis Paret e il \"Martirio di san Sebastiano\", opera del madrileno Jos\u00e9 Antolinez. Memorabili sono inoltre le nature morte di Luis Eugenio Mel\u00e9ndez.\nLa pittura italiana ha particolare importanza, con importanti opere dei secoli XVI e XVII. Sono due ritratti: uno di Alessandro de' Medici, primo Duca ereditario di Firenze, dipinto da Bronzino e la sua bottega, e il \"Ritratto di Agostino Doria\" di Jacopo Tintoretto (esposto nella recente retrospettiva di questo artista al Museo del Prado). Da segnalare anche le grandi tele di Girolamo Muziano e Palma il Giovane, le nature morte di Giovan Battista Ruoppolo e Giuseppe Recco, ed esempi di Ludovico Carracci, Giulio Cesare Procaccini (\"Autoritratto\"), Pietro Paolini e Sebastiano Ricci (due dipinti). In un soffitto \u00e8 un'opera di Francesco Maffei.\nTra le sculture, spicca il legno policromo raffigurante \"Maria Maddalena\", eseguito tra XV e XVI secolo da un anonimo spagnolo; pietrificata dal dolore, la santa accenna un passo in avanti con le mani sollevate, in un moto di inquietudine interna.\nIl museo \u00e8 stato chiuso per lavori di restauro nel 2006 e, dopo diversi ritardi, ha riaperto il 14 dicembre 2010."}
{"id": "2269823", "revid": "842", "url": "https://it.wikipedia.org/wiki?curid=2269823", "title": "1971 nei videogiochi", "text": ""}
{"id": "2269825", "revid": "984922", "url": "https://it.wikipedia.org/wiki?curid=2269825", "title": "Valanidi", "text": "Il Torrente Valanidi \u00e8 situato a sud della citt\u00e0 di Reggio Calabria. Nel suo corso la fiumara bagna il territorio di tre differenti comuni, quelli di Reggio Calabria (nelle frazioni di Trunca, Rosario Valanidi, Oliveto e San Gregorio), quello di Motta San Giovanni (nelle frazioni di Serro Valanidi, Ribbata e Cubba), e del comune di Montebello Ionico (in una frazione di Trunca).\nA circa 1,5\u00a0km dalla sua foce, si divide in due parti, creando una sorta di delta, chiamato \"la Forbice\". Nei pressi del delta sorge sul mare la frazione di San Gregorio (San Gri\u00f2li). Risalendo la vallata immediatamente al di sopra si trova Croce Valanidi con Bovetto, Luppinari e Pernasiti. Pi\u00f9 in alto ancora San Giuseppe e Oliveto (U Livitu). Oltrepassato Oliveto, c'\u00e8 Candico, Rosario Valanidi (a sua volta diviso in Serro Valanidi, Ribbata e Cubba), Trunca, dove si origina la fiumara. All'estremo est, sopra Trunca vi sono i piani di Santa Venere.\nI due tronchi, Valanidi uno e Valanidi due, sono caratterizzati entrambi da un letto largo e secco per l'imbrigliamento delle acque a monte.\nNel 1953, dopo una serie di abbondanti piogge, il suo straripamento inond\u00f2 le contrade che si affacciano su di esso, con un numero di danni e vittime, in particolare nelle frazioni di Oliveto e Rosario Valanidi."}
{"id": "2269826", "revid": "842", "url": "https://it.wikipedia.org/wiki?curid=2269826", "title": "1972 nei videogiochi", "text": ""}
{"id": "2269827", "revid": "287204", "url": "https://it.wikipedia.org/wiki?curid=2269827", "title": "Paterson", "text": ""}
{"id": "2269828", "revid": "842", "url": "https://it.wikipedia.org/wiki?curid=2269828", "title": "1975 nei videogiochi", "text": ""}
{"id": "2269829", "revid": "842", "url": "https://it.wikipedia.org/wiki?curid=2269829", "title": "1976 nei videogiochi", "text": ""}
{"id": "2269830", "revid": "842", "url": "https://it.wikipedia.org/wiki?curid=2269830", "title": "1977 nei videogiochi", "text": ""}
{"id": "2269831", "revid": "765341", "url": "https://it.wikipedia.org/wiki?curid=2269831", "title": "Tombe eneolitiche di Materdei", "text": "Le tombe eneolitiche rinvenute nel rione Materdei sono le pi\u00f9 antiche cavit\u00e0 artificiali sinora scoperte nel sottosuolo di Napoli; fungevano da luoghi di sepoltura.\nRisalenti al III millennio a.C. (periodo eneolitico), sono riferibili alla cultura del Gaudo e sono caratterizzate da tombe \"a forno\" scavate nella roccia con un pozzetto d'accesso ed una o due camere sepolcrali a sepoltura multipla. Questi luoghi accoglievano le salme di clan familiari di indole guerriera. \nSono state scoperte fortuitamente nel 1950 in vico Neve, mentre si stava provvedendo a scavare in un giardino di un palazzo al civico 30 per preparare la costruzione di un edificio. La prima tomba fu scoperta l'11 aprile, la seconda quattro giorni dopo (15 aprile). Nella prima fu trovato un corpo integro rannicchiato, nella seconda furono rinvenuti anche cinque vasi ad impasto e un piccolo pugnale di bronzo, posto accanto a uno degli inumati. L'archeologo Giorgio Buchner provvide ad eseguire alcuni rilievi."}
{"id": "2269833", "revid": "842", "url": "https://it.wikipedia.org/wiki?curid=2269833", "title": "1978 nei videogiochi", "text": ""}
{"id": "2269834", "revid": "842", "url": "https://it.wikipedia.org/wiki?curid=2269834", "title": "1979 nei videogiochi", "text": ""}
{"id": "2269835", "revid": "842", "url": "https://it.wikipedia.org/wiki?curid=2269835", "title": "1980 nei videogiochi", "text": ""}
{"id": "2269838", "revid": "842", "url": "https://it.wikipedia.org/wiki?curid=2269838", "title": "1981 nei videogiochi", "text": ""}
{"id": "2269839", "revid": "842", "url": "https://it.wikipedia.org/wiki?curid=2269839", "title": "1982 nei videogiochi", "text": ""}
{"id": "2269841", "revid": "842", "url": "https://it.wikipedia.org/wiki?curid=2269841", "title": "1983 nei videogiochi", "text": ""}
{"id": "2269843", "revid": "842", "url": "https://it.wikipedia.org/wiki?curid=2269843", "title": "1984 nei videogiochi", "text": ""}
{"id": "2269844", "revid": "842", "url": "https://it.wikipedia.org/wiki?curid=2269844", "title": "1985 nei videogiochi", "text": ""}
{"id": "2269846", "revid": "842", "url": "https://it.wikipedia.org/wiki?curid=2269846", "title": "1986 nei videogiochi", "text": ""}
{"id": "2269847", "revid": "842", "url": "https://it.wikipedia.org/wiki?curid=2269847", "title": "1987 nei videogiochi", "text": ""}
{"id": "2269848", "revid": "842", "url": "https://it.wikipedia.org/wiki?curid=2269848", "title": "1988 nei videogiochi", "text": ""}
{"id": "2269849", "revid": "842", "url": "https://it.wikipedia.org/wiki?curid=2269849", "title": "1989 nei videogiochi", "text": ""}
{"id": "2269850", "revid": "842", "url": "https://it.wikipedia.org/wiki?curid=2269850", "title": "1990 nei videogiochi", "text": ""}
{"id": "2269851", "revid": "842", "url": "https://it.wikipedia.org/wiki?curid=2269851", "title": "1991 nei videogiochi", "text": ""}
{"id": "2269852", "revid": "842", "url": "https://it.wikipedia.org/wiki?curid=2269852", "title": "1992 nei videogiochi", "text": ""}
{"id": "2269853", "revid": "842", "url": "https://it.wikipedia.org/wiki?curid=2269853", "title": "1994 nei videogiochi", "text": ""}
{"id": "2269854", "revid": "842", "url": "https://it.wikipedia.org/wiki?curid=2269854", "title": "1995 nei videogiochi", "text": ""}
{"id": "2269855", "revid": "842", "url": "https://it.wikipedia.org/wiki?curid=2269855", "title": "1996 nei videogiochi", "text": ""}
{"id": "2269857", "revid": "842", "url": "https://it.wikipedia.org/wiki?curid=2269857", "title": "1997 nei videogiochi", "text": ""}
{"id": "2269858", "revid": "842", "url": "https://it.wikipedia.org/wiki?curid=2269858", "title": "1998 nei videogiochi", "text": ""}
{"id": "2269860", "revid": "842", "url": "https://it.wikipedia.org/wiki?curid=2269860", "title": "1999 nei videogiochi", "text": ""}
{"id": "2269861", "revid": "842", "url": "https://it.wikipedia.org/wiki?curid=2269861", "title": "2000 nei videogiochi", "text": ""}
{"id": "2269862", "revid": "842", "url": "https://it.wikipedia.org/wiki?curid=2269862", "title": "2001 nei videogiochi", "text": ""}
{"id": "2269863", "revid": "842", "url": "https://it.wikipedia.org/wiki?curid=2269863", "title": "2002 nei videogiochi", "text": ""}
{"id": "2269864", "revid": "842", "url": "https://it.wikipedia.org/wiki?curid=2269864", "title": "2003 nei videogiochi", "text": ""}
{"id": "2269865", "revid": "842", "url": "https://it.wikipedia.org/wiki?curid=2269865", "title": "2004 nei videogiochi", "text": ""}
{"id": "2269867", "revid": "842", "url": "https://it.wikipedia.org/wiki?curid=2269867", "title": "2005 nei videogiochi", "text": ""}
{"id": "2269868", "revid": "1573940", "url": "https://it.wikipedia.org/wiki?curid=2269868", "title": "Channa argus", "text": "La testa di serpente settentrionale (Channa argus ) \u00e8 un pesce osseo perciforme della famiglia dei Channidae.\nDistribuzione.\nLa specie, con due sottospecie (\"Channa argus argus\" e \"Channa argus warpachowskii\"), \u00e8 originaria dei grandi fiumi a corso lento della Cina orientale e della Manciuria. Nel corso dei secoli, essa \u00e8 stata inoltre introdotta a scopo alimentare in numerosi fiumi dell'Asia centrale e del Giappone: a pi\u00f9 riprese, inoltre, questo animale \u00e8 stato introdotto negli Stati Uniti, dove si \u00e8 moltiplicata al punto di diventare nociva, in quanto l'assenza di predatori naturali ne provoca un aumento smisurato del numero di questi animali, che li spinge a divenire ancora pi\u00f9 aggressivi e a danneggiare seriamente le popolazioni di pesci native.\nDescrizione.\nDimensioni.\nMisura mediamente circa un metro di lunghezza, per un peso che raggiunge i 15\u00a0kg: pu\u00f2 tuttavia misurare fino a un metro e mezzo\nAspetto.\nIl corpo ha forma allungata e cilindrica: sul dorso \u00e8 presente una lunga pinna dorsale dai bordi arrotondati che conta fino a cinquanta raggi, mentre sul ventre \u00e8 presente una pinna anale di forma simile a quella dorsale, ma pi\u00f9 corta (al massimo 35 raggi).\nLa testa \u00e8 massiccia e depressa anteriormente, con piccoli occhi posti all'incirca a met\u00e0 della mascella ed una bocca assai larga e irta di denti.\nLa colorazione delle scaglie \u00e8 piuttosto simile fra i giovanili e gli adulti (caso inusuale nella famiglia Channidae): generalmente essa \u00e8 di colore bruno-giallastro, con variegature pi\u00f9 chiare sui fianchi e sul dorso. Nella parte anteriore del corpo, le variegature tendono a separarsi nelle zone distali, mentre nella parte posteriore del corpo esse tendono invece ad essere contigue.\nLa colorazione \u00e8 assai simile a quella dell'affine \"Channa maculata\": tuttavia, le due specie possono essere riconosciute grazie alla presenza di due bande scure poste all'attaccatura della coda, che nella specie \"maculata\" tagliano completamente la coda in senso trasversale ed hanno bordi sfumati, mentre nella specie \"argus\" tendono (in particolare la banda pi\u00f9 distale) ad essere irregolari in forma e dimensioni, senza aree sfumate.\nBiologia.\nLa specie \u00e8 tipica delle acque stagnanti e torbide con fondali fangosi ed abbondante vegetazione acquatica, come le risaie: qui questo pesce si muove silenzioso, appostandosi a poca distanza dalle prede per poi piombare loro addosso con un velocissimo scatto e dilaniarle coi forti denti da predatore.\nRespirazione.\nVista la scarsa ossigenazione delle acque nelle quali \u00e8 solito vivere, questo pesce ha sviluppato un particolare organo soprabranchiale, collegato all'aorta ventrale, che gli permette di respirare anche l'aria atmosferica: l'animale \u00e8 anzi forzato a salire periodicamente a galla per inalare aria, o muore in breve tempo per soffocamento. Questo adattamento permette al pesce di rimanere anche per giorni fuori dall'acqua, mentre solo i giovani di questa specie sono in grado di muoversi attivamente strisciando da un corso d'acqua all'altro nei periodi di secca.\nAlimentazione.\nSi nutre prevalentemente di altri pesci, che spesso cattura tutti interi nella grande bocca: mangia per\u00f2 qualsiasi sostanza di origine animale che riesca a catturare e sopraffare, come molluschi, crostacei, invertebrati ed anfibi.\nRiproduzione.\nDurante il periodo riproduttivo, i maschi costruiscono dei nidi fatti con vegetazione acquatica, che fungono da attrazione per le femmine. La femmina depone le proprie uova (fino a mille) sui nidi, lasciando che il maschio le fecondi: ciascun esemplare pu\u00f2 rilasciare i propri gameti numerose volte durante la stagione riproduttiva.\nEffetti ecologici della sua introduzione.\nIl primo documento che attesta la presenza di questo pesce nelle acque nordamericane risale al 2000, quando un pescatore fece esaminare un pesce sconosciuto che egli stesso aveva pescato in uno stagno a Crofton, nel Maryland: le autorit\u00e0 competenti videro la presenza della testa di serpente nell'area come un pericolo e decisero di ricorrere al dragaggio per eradicare la specie dal laghetto, nel quale furono infine rinvenuti una coppia adulta ed un centinaio di giovanili. Si scopr\u00ec che l'introduzione dell'animale nel laghetto era stata opera di un uomo che aveva comprato la coppia in un mercato di New York. Da questo episodio hanno avuto origine vari film di serie B ispirati alla vicenda, come \"Frankenfish\" e \"Snakehead Terror\".\nQuattro anni dopo, nelle acque del Potomac furono pescati diciannove di questi pesci, alcuni dei quali in fase riproduttiva: la loro presenza \u00e8 tuttavia limitata ad un tratto di fiume compreso fra le Great Falls e la Baia di Chesapeake, dove l'eccessiva salinit\u00e0 dell'acqua frenerebbe l'avanzata di questo pesce, che non supera valori superiori al dieci per mille.\nNel 2008, in seguito ad un incidente avvenuto in un impianto di piscicoltura, numerosi esemplari di \"Channa argus\" fuggirono da un allevamento in Arkansas, andandosi a riversare in un bacino chiuso: si pensa che le recenti alluvioni che hanno colpito lo stato abbiano permesso a questi animali di raggiungere i fiumi Arkansas e Mississippi.\nSempre nel 2008, in estate, nella citt\u00e0 di Ridgebury (New York) fu confermata una presenza massiccia di questi pesci: intervenne il dipartimento statale per la tutela della natura, che provvide a prelevare campioni di ciascuna specie ittica presente nella zona e successivamente ad avvelenare le acque con CFT-legumina, una forma liquida di rotenone.\nLa presenza di questo pesce pare inoltre stabile in alcune aree di Florida e California, mentre esemplari isolati vengono di tanto in tanto pescati nel New England. Il timore diffuso \u00e8 che la specie possa raggiungere i Grandi Laghi, andando a distruggere gli ecosistemi locali."}
{"id": "2269869", "revid": "842", "url": "https://it.wikipedia.org/wiki?curid=2269869", "title": "2006 nei videogiochi", "text": ""}
{"id": "2269870", "revid": "842", "url": "https://it.wikipedia.org/wiki?curid=2269870", "title": "2007 nei videogiochi", "text": ""}
{"id": "2269871", "revid": "842", "url": "https://it.wikipedia.org/wiki?curid=2269871", "title": "2008 nei videogiochi", "text": ""}
{"id": "2269872", "revid": "320578", "url": "https://it.wikipedia.org/wiki?curid=2269872", "title": "2009 nei videogiochi", "text": ""}
{"id": "2269882", "revid": "1305772", "url": "https://it.wikipedia.org/wiki?curid=2269882", "title": "Waite", "text": ""}
{"id": "2269884", "revid": "287204", "url": "https://it.wikipedia.org/wiki?curid=2269884", "title": "Salome", "text": ""}
{"id": "2269885", "revid": "729019", "url": "https://it.wikipedia.org/wiki?curid=2269885", "title": "Francis Lewis Cardozo", "text": "\u00c8 stato il primo afroamericano a ricoprire una carica politica nazionale negli Stati Uniti d'America.\nBiografia.\nEra figlio di una donna nera libera, Lydia Weston, e di un ebreo, Isaac Cardozo, che lavorava alla dogana. Frequent\u00f2 scuole per neri liberi e lavor\u00f2 come carpentiere e costruttore navale.\nNel 1858 si iscrisse all'Universit\u00e0 di Glasgow, in Scozia e in seguito frequent\u00f2 dei seminari a Edimburgo e Londra. Fu poi ordinato ministro di culto della chiesa presbiteriana.\nNel 1864 divenne pastore della \"Temple Street Congregational Church\" di New Haven, in Connecticut e spos\u00f2 Catherine Rowena Howell. Nel 1865 divenne agente della \"American Missionary Association\" di Charleston. Successe al fratello Thomas come sovrintendente di una scuola dell'American Missionary Association, la ricostru\u00ec, rendendola quello che oggi \u00e8 l'Avery Normal Institute, che educa studenti afroamericani.\nCarriera politica.\nPartecip\u00f2 come delegato all'assemblea costituente della Carolina del Sud e, come presidente della commissione alla pubblica istruzione sostenne la causa della realizzazione di scuole pubbliche dove non si praticasse la segregazione razziale.\nEletto segretario di stato della Carolina del Sud nel 1868, Cardozo divenne il primo afroamericano a ricoprire una carica statale negli Stati Uniti. Riform\u00f2 la South Carolina Land Commission, che assegn\u00f2 terreni agli ex schiavi.\nViene eletto tesoriere nel 1872. Dal momento che non prestava il fianco al sistema di corruzione allora diffuso, alcuni deputati cercarono di metterlo in stato d'accusa ma senza successo. Venne quindi rieletto nel 1874 e nel 1876. Nel periodo successivo all'elezione del '76, il Partito democratico riottenne il governo dello Stato. Dopo che il governatore Wade Hampton III gli chiese le dimissioni, Cardozo abbandon\u00f2 la propria carica il 1\u00ba maggio 1877.\nVenne accusato di cospirazione nel novembre dello stesso e anno e, nonostante molte prove a suo carico fossero molto dubbie, venne riconosciuto colpevole e pass\u00f2 sei mesi in prigione. Dopo che le frodi alle elezioni federali vennero riconosciute essere state opera di alcuni democratici, nel 1879 Cardozo fu graziato dal governatore William Dunlap Simpson.\nSi trasfer\u00ec a Washington DC ed accett\u00f2 un posto al Dipartimento del Tesoro.\nL'insegnamento.\nNel 1884, Cardozo torn\u00f2 all'insegnamento, come preside della Colored Preparatory High School. Introdusse un corso di studi economici e fece della scuola una tra le pi\u00f9 rinomate tra gli afroamericani. Rimase preside fino al 1896.\nCardozo mor\u00ec a Washington il 22 luglio 1903.\nLa Cardozo Senior High School nella parte nordovest di Washington, DC, \u00e8 intitolata a lui."}
{"id": "2269887", "revid": "585241", "url": "https://it.wikipedia.org/wiki?curid=2269887", "title": "Suddivisione amministrativa del Sichuan", "text": "La suddivisione della provincia dello Sichuan \u00e8 articolata sui seguenti tre livelli: prefetture (\u5730\u533a d\u00ecq\u016b), a loro volta suddivise in contee (\u53bf xi\u00e0n), che a loro volta sono suddivise in citt\u00e0 (\u9547 zh\u00e8n). \nPer una loro illustrazione, si rinvia alla voce sulla Suddivisioni della Cina"}
{"id": "2269888", "revid": "287204", "url": "https://it.wikipedia.org/wiki?curid=2269888", "title": "Kit car", "text": "Le Kit car sono vetture da rally a due ruote motrici suddivise in 4 gruppi (K0, K9, K10 e K11), derivate da modelli di Gruppo A e protagoniste nella seconda met\u00e0 degli anni novanta. Tale regolamento \u00e8 principalmente un'estensione delle classi A0, A5, A6 E A7.\nLe Kit car possono montare freni molto maggiorati, un'aspirazione a 4 farfalle in luogo della monofarfalla dei Gruppo A, e possono avere la carreggiata allargata rispetto al modello di serie da cui derivano con ovvia sostituzione di molte parti della carrozzeria. Mentre in Gruppo A la carreggiata e la carrozzeria deve rimanere tale e quale al modello stradale. La trazione deve rimanere quella del modello di serie quindi anteriore. Le principali Kit car sono le K11 che avevano un peso minimo a vuoto di 960\u00a0kg che successivamente \u00e8 stato innalzato poco sopra i 1000\u00a0kg. Montano un motore 2000 aspirato che sviluppa circa 270-280 cavalli (nelle ultime evoluzioni). Questi motori erano in grado di raggiungere 10.000 giri al minuto ed essere comunque abbastanza affidabili da partecipare ad un rally. Le pi\u00f9 note K11 erano la Peugeot 306 Maxi, la Renault Megane Maxi, la Citro\u00ebn Xsara Maxi, la Seat Ibiza, la Renault Clio Maxi. Le K10 sono Kit car con motore 1600 aspirato e potenze nell'ordine dei 220-230 cavalli erano la Citro\u00ebn Saxo, la Peugeot 106 Maxi e la Fiat Punto.\nContesto.\nPer incentivare l'ingresso dei costruttori nei rally, spesso restii per motivi di bilancio a produrre le fatidiche 2.500 vetture speciali solo per l'omologazionein Gruppo A, la FIA decise di affiancare al regolamento di Gruppo A in vigore anche una sua variante pi\u00f9 flessibile e permissiva.\nLe vetture Kit car vennero istituite dalla FIA nel 1995 creando una nuova classe di vetture denominata \"F2\", rispetto ai normali modelli Gruppo A da competizione, erano permesse sostanziali modifiche alla meccanica e alla carrozzeria. La prima vettura predisposta appositamente per questa nuova formula fu la Renault Clio Maxi Kit Car, che debutt\u00f2 al Rally di Monte Carlo 1995.\nCompetizioni.\nDotate di un peso minimo di 960\u00a0kg, di carreggiate allargate e potenze nell'ordine dei 250-300 CV si dimostravano sovente molto competitive anche per la classifica assoluta di solito appannaggio delle vetture A8 turbo a 4 ruote motrici o delle WRC, che erano pi\u00f9 potenti ma anche pi\u00f9 pesanti (peso minimo 1230\u00a0kg). Specialmente nelle gare disputate su asfalto (in particolar modo con fondo asciutto) esse potevano far valere la maggiore leggerezza e agilit\u00e0 e non pativano l'assenza della trazione integrale, fondamentale sui terreni a scarsa aderenza, tant'\u00e8 vero che nel mondiale rally hanno ottenuto un 2\u00ba posto al Rally di Corsica nel 1998 (Peugeot 306 Maxi) e due vittorie di Philippe Bugalski sulla Citro\u00ebn Xsara Kit Car al Rally di Corsica e Catalogna nel 1999.\nL'istituzione del titolo mondiale di F2 per le vetture Kit car a 2 ruote motrici non riscosse molto successo, costruttori come Renault e Peugeot che disponevano dei modelli pi\u00f9 competitivi concentrarono i loro sforzi principalmente per la conquista di titoli nazionali, mentre l'unico costruttore impegnato a gareggiare nelle varie prove mondiali era la Seat, con la propria Ibiza GTI Kit Car vincitrice del titolo dal 1995 al 1997.\nIn seguito a queste buone prestazioni anche le Kit car A7 sono stati penalizzate dalla FIA alla fine del 1999, il che preluder\u00e0 la loro scomparsa. Nel 2001, la FIA ha creato la sottocategoria Super 1600 in gran parte ispirata alle Kit car A6. \u00c8 stato anche creato un campionato del mondo per i giovani conducenti, il JWRC (Junior World Rally Championship), che utilizza automobili di questa sottocategoria.\nEsempi di Kit car erano la Peugeot 306 Maxi, la Renault Megane Maxi e la Citro\u00ebn Xsara Kit Car per i modelli 2000\u00a0cm\u00b3, mentre vi erano le Citro\u00ebn Saxo, la Fiat Punto, la Renault Clio per il 1600\u00a0cm\u00b3. Attualmente vi \u00e8 una classe appunto per le Super 1600 come per esempio la Citro\u00ebn C2.\nAttualmente, le loro partecipazioni nei rally sono molto limitate, in quanto soffrono il confronto prestazionale con le pi\u00f9 recenti Super 2000, come per esempio la Fiat Grande Punto Abarth, la Ford Fiesta, la \u0160koda Fabia o la Peugeot 207\nQueste nuove Super 2000, con motore appunto di 2000\u00a0cm\u00b3 e trazione integrale , riescono a sviluppare fino a 280 Cv senza l'adozione di turbo o sovralimentazioni come invece le WRC."}
{"id": "2269890", "revid": "287204", "url": "https://it.wikipedia.org/wiki?curid=2269890", "title": "Todavia", "text": ""}
{"id": "2269893", "revid": "125294630", "url": "https://it.wikipedia.org/wiki?curid=2269893", "title": "Arlo U. Landolt", "text": "Biografia.\nOttenuto il titolo di \"Doctor of Philosophy\" nel 1962 presso l'Universit\u00e0 dell'Indiana, Landolt si \u00e8 occupato principalmente di fotometria pubblicando un gran numero di liste, oggi molto utilizzate, di stelle standard.\nLandolt fu lo scopritore di una particolare classe di nane bianche, le nane bianche pulsanti, quando osserv\u00f2 tra il 1965 e il 1966 che la luminosit\u00e0 di HL Tau 76 variava con un periodo di circa 12,5 minuti.\nRiconoscimenti.\nRicevette nel 1995 il Premio George van Biesbroeck da parte dell'American Astronomical Society..\nNel 1998 gli \u00e8 stato assegnato il \"LSU Distinguished Faculty Award\" .\nNel 2015 \u00e8 stato insignito del \"Premio Peltier\" .\nA lui \u00e8 stato dedicato l'asteroide 15072 Landolt."}
{"id": "2269895", "revid": "110157", "url": "https://it.wikipedia.org/wiki?curid=2269895", "title": "Hell's Ditch", "text": "Hell's Ditch \u00e8 il quinto album di studio del gruppo celtic rock irlandese The Pogues, pubblicato nel 1990 da Island Records.\nL'album \u00e8 stato prodotto da Joe Strummer dei The Clash, che in seguito rimpiazz\u00f2 temporaneamente Shane MacGowan quando la band part\u00ec per un tour."}
{"id": "2269897", "revid": "373458", "url": "https://it.wikipedia.org/wiki?curid=2269897", "title": "Ti amo", "text": ""}
{"id": "2269902", "revid": "287204", "url": "https://it.wikipedia.org/wiki?curid=2269902", "title": "Antoine Le Nain", "text": "Biografia.\nA causa delle notevoli somiglianze negli stili pittorici dei tre fratelli e alla difficolt\u00e0 nel distinguere le opere di uno o degli altri (loro stessi spesso firmarono con il solo cognome e spesso collaborarono sullo stesso dipinto), generalmente ci si riferisce a loro tre come una singola entit\u00e0. Lenain e i suoi fratelli Louis e Mathieu avevano un comune atelier a Parigi e furono tra i primi ammessi all'Acad\u00e9mie royale de peinture et de sculpture il 7 marzo 1648.\nI dipinti di quest'artista spesso ritraggono scene della vita di campagna, luogo dove Antoine era cresciuto, nonostante il trasferimento a Parigi in et\u00e0 adulta, avvenuto nel 1629. Antoine Le Nain fu anche autore di numerose miniature, molte delle quali su supporti in rame, ritraenti scene di vita familiare e vivacemente colorate.\nLe sue opere presentano reminiscenze di Frans Hals e Adriaen van de Venne.\nI dipinti dei fratelli Le Nain ebbero un ritorno di popolarit\u00e0 a partire dal 1848 grazie a Champfleury, che in quell'anno li fece esporre al museo del Louvre.\nOggi le opere di quest'artista sono esposte in tutto il mondo: fra gli altri al Detroit Institute of Arts, alla National Gallery, all'Hunterian Museum and Art Gallery ed al Fine Arts Museums of San Francisco."}
{"id": "2269903", "revid": "66387", "url": "https://it.wikipedia.org/wiki?curid=2269903", "title": "Olio vegetale (carburante)", "text": ""}
{"id": "2269908", "revid": "322321", "url": "https://it.wikipedia.org/wiki?curid=2269908", "title": "Mazzorno Sinistro", "text": "Mazzorno Sinistro \u00e8 una frazione del comune di Adria, in provincia di Rovigo.\nSi trova sulla riva sinistra del fiume Po e dista da Adria 10,4 chilometri.\nStoria.\nDell'abitato, il cui nome probabilmente deriva da un ramo del fiume Po citato anche come Po di Corbola o di Longola, si ha traccia gi\u00e0 dal 1528. Viene infatti citato in un documento che attesta, su commissione della famiglia Querini, conti della Repubblica di Venezia e proprietari della zona, l'erezione di un oratorio dedicato a San Giacomo ora scomparso.\nMazzorno in passato attirava la popolazione vicina grazie alle sue due sagre annuali, la prima, del 24 aprile, dedicata alla venerazione di San Giorgio, la seconda del 16 agosto, dedicata a San Rocco pellegrino, santo protettore degli appestati. Quest'ultima traeva origine dalla minore virulenza, considerata miracolosa, dell'epidemia di colera che alla fine del XVIII secolo colp\u00ec le popolazioni del Polesine. Durante quel periodo, bench\u00e9 la fede consigliasse alle popolazioni di riunirsi in preghiera all'approssimarsi della festa di San Rocco, le autorit\u00e0 religiose della zona sconsigliavano assembramenti per scongiurare il diffondersi del contagio. Bench\u00e9 la raccomandazione fosse stata recepita ovunque tra le parrocchie, gli abitanti di Mazzorno continuarono le funzioni religiose con la relativa processione dove gli stessi portavano a spalla la statua del santo per le vie dell'abitato. La leggenda popolare narra che in virt\u00f9 di quell'ostentazione di fede la malattia lasci\u00f2 il paese ed i suoi abitanti al contrario delle popolazioni delle zone limitrofi dove continu\u00f2 a manifestare i propri effetti fino al novembre successivo.\nMonumenti e luoghi d'interesse.\nAll'esterno, sul portale laterale che da sull'omonima piazza, \u00e8 presente sul timpano lo stemma del casato della famiglia Querini.\nLa chiesa, sede parrocchiale, \u00e8 amministrativamente parte del vicariato di Loreo, a sua volta parte della diocesi di Chioggia."}
{"id": "2269920", "revid": "767487", "url": "https://it.wikipedia.org/wiki?curid=2269920", "title": "Ajuy", "text": "Ajuy \u00e8 una municipalit\u00e0 di Quarta classe delle Filippine, situata nella Provincia di Iloilo, nella Regione del Visayas Occidentale.\nAjuy \u00e8 formata da 34 baranggay:"}
{"id": "2269924", "revid": "767487", "url": "https://it.wikipedia.org/wiki?curid=2269924", "title": "Panzhihua", "text": "Panzhihua (in cinese: \u6500\u679d\u82b1; in pinyin: P\u0101nzh\u012bh\u016ba) \u00e8 una citt\u00e0 della Cina nella provincia del Sichuan."}
{"id": "2269929", "revid": "125885314", "url": "https://it.wikipedia.org/wiki?curid=2269929", "title": "Deranged - Il folle", "text": "Deranged - Il folle (\"Deranged\") \u00e8 un film del 1974 diretto da Jeff Gillen ed Alan Ormsby basato sulle gesta del serial killer Ed Gein che ha ispirato film come \"Psyco\", \"Non aprite quella porta\" e \"Il silenzio degli innocenti\".\nTrama.\nEzra Cobb, detto \"il Macellaio di Woodsideun\", \u00e8 un contadino mentalmente disturbato dalla morte della madre: esso inizia a profanare i cadaveri di un cimitero e a parlarci come se fossero vivi. Ma ci\u00f2 non gli baster\u00e0 ed inizia anche a torturare ed uccidere giovani donne innocenti: questo suo disgustoso vizio lo porter\u00e0 ad uccidere una ragazza di troppo e verr\u00e0 arrestato dalla polizia.\nDistribuzione.\n\"Deranged - Il folle\" ebbe la sua prima a Los Angeles, California, il 20 marzo 1974.\nCensura.\nPer ottenere un visto censura con certificazione \"R\" dalla Motion Picture Association of America (MPAA), si rese necessario il taglio di molte scene. Tra le scene eliminate anche la lunga sequenza dell'omicidio di Mary, e la scena della dissezione di un cadavere da parte di Ezra."}
{"id": "2269930", "revid": "1748167", "url": "https://it.wikipedia.org/wiki?curid=2269930", "title": "Genio della lampada", "text": "Il genio della lampada \u00e8 un personaggio della fiaba \"Aladino e la lampada meravigliosa\" de \"Le mille e una notte\".\nMille e una notte.\nNella fiaba, il genio \u00e8 un \"Jinn\" (Genio), un'entit\u00e0 soprannaturale nella religione preislamica e in quella musulmana, intermedia fra mondo angelico e umanit\u00e0, che ha per lo pi\u00f9 carattere maligno, anche se in certi casi pu\u00f2 esprimersi in maniera del tutto benevola e protettiva. Il Genio viene risvegliato quando Aladino involontariamente strofina l'anello che il mago gli aveva dato come talismano. Un altro Genio obbedisce ad Aladino: si tratta di un potente e gigantesco jinn destinato ad obbedire al suo padrone, il proprietario della lampada magica che Aladino ha raccolto in un sotterraneo.\nComandato, il Genio della lampada aiuta Aladino e sua madre ad uscire dalla miseria, permettendogli di aprire un negozio di stoffe. Finalmente, il Genio, che apparentemente tutto pu\u00f2, potendo recuperare ricchezze inestimabili e completare lavori in apparenza impossibili, sostiene Aladino nella sua scalata sociale. Il Genio costruisce un palazzo meraviglioso, grande, bello e ricco di ogni ben di Dio, con un sontuoso salone di 24 finestre, tutte adornate di gemme, per Aladino, ormai divenuto genero e fidato consigliere del sovrano.\nIl Genio dell'anello non poteva sovrastare le magie di quello della lampada, anche se era capace di altrettante meraviglie, come trasportare Aladino istantaneamente da un punto all'altro del reame.\nCultura di massa.\nDisney.\nIl Genio appare nel classico Disney \"Aladdin\" del 1992 e nelle opere seguenti. \nIl Genio appare anche brevissimamente nell'episodio \"Ercole e le Mille e una notte\" della serie animata \"Hercules\" dell'omonimo film del 1997.\nTra le icone della cultura popolare, il Genio \u00e8 capace di prendere la forma di vari e assortiti personaggi: William F. Buckley Jr., Groucho Marx, don Vito Corleone, Arnold Schwarzenegger, Jack Nicholson, Optimus Prime, Alan Grant, il Capitano Achab, Spock, Davy Crockett, Lo Squalo, un Cylone, Michael Buffer, Godzilla, Superman (o meglio \"SuperGenio\"), Paul Bunyan (con la band Babe the Big Blue Ox), John Wayne, Forrest Gump, Elvis Presley, Woody Allen, Mrs. Doubtfire, e anche personaggi Disney come Baloo, il Bianconiglio, lo Stregatto, Pocahontas, Topolino, Pinocchio, Geppetto, il Grillo Parlante, Mago Merlino, Bongo, Ariel, Re Tritone, DeCastor, Zazu, Pumbaa, Paperon de' Paperoni, Darkwing Duck, Pluto, Bonkers e Tigro.\n\u00c8 stato interpretato dall'attore Will Smith nel film remake live action di \"Aladdin\" diretto da Guy Ritchie, uscito nel 2019.\nIl Genio appare anche nei videogiochi della saga \"Kingdom Hearts e\" \".\"\nCinema e televisione.\nIl Genio appare nella serie televisiva \"C'era una volta e\" nella pellicola di Bruno Corbucci \"Superfantagenio\"."}
{"id": "2269938", "revid": "729019", "url": "https://it.wikipedia.org/wiki?curid=2269938", "title": "Moskovskaja (metropolitana di San Pietroburgo)", "text": "Moskovskaja () \u00e8 una stazione di metropolitana della linea 2 della metropolitana di San Pietroburgo, inaugurata il 25 dicembre 1969.\nSituata a circa 29 metri sotto la sede stradale, \u00e8, come quasi tutte quelle della stessa linea, dotata della tecnologia di sicurezza definita \"ascensore orizzontale\"; l'atrio \u00e8 infatti chiuso da porte che impediscono l'accesso diretto ai binari, che sono convenientemente spaziate per essere aperte in corrispondenza delle aperture delle vetture metrotranviarie e che vengono sbloccate solo in concomitanza dell'arresto del convoglio.\nSituata verso il termine meridionale del Moskovskiy Prospekt \u00e8 la stazione pi\u00f9 vicina alla plo\u0161\u010dad' Pobedy (piazza della Vittoria) dove \u00e8 stato eretto un mausoleo in ricordo delle vittime dell'Assedio di Leningrado."}
{"id": "2269939", "revid": "288300", "url": "https://it.wikipedia.org/wiki?curid=2269939", "title": "Drogba", "text": ""}
{"id": "2269940", "revid": "767487", "url": "https://it.wikipedia.org/wiki?curid=2269940", "title": "Bicker", "text": "La Casa di Bicker fu un'influente famiglia del patriziato cittadino di Amsterdam, che nel diciassettesimo secolo era una delle pi\u00f9 importanti citt\u00e0 della Contea d'Olanda. Grazie all'attivit\u00e0 finanziaria la famiglia divenne molto ricca, per alcuni periodi documentati fu la pi\u00f9 ricca della citt\u00e0. Col tempo ebbero anche il titolo di Junker. \nNel 1632, a seguito dell'acquisto del Castello di Swieten da parte della famiglia (con Cornelis Bicker), la famiglia assunse il nome completo di Bicker van Swieten (1632-1755).\nStoria.\nLe origini della famiglia di Amsterdam risalgono al XV secolo. Il fondatore della famiglia fu Dirck Helmer (1383-1390), e il primo membro ad emergere nella storia fu Gerrit Bicker (1554-1604), Signore di Amstelveen e di Nieuwer-Amstel, Sindaco di Amsterdam e Presidente della Compagnia Olandese delle Indie Orientali. \nLe famiglie Bicker, De Graeff e De Witt favorirono l'apertura delle trattative di pace col Sacro Romano Impero Germanico al termine della Guerra degli ottant'anni, coronate con la firma della Pace di Vestfalia nel 1648."}
{"id": "2269941", "revid": "287204", "url": "https://it.wikipedia.org/wiki?curid=2269941", "title": "Trattato di Lussemburgo (2005)", "text": "Il trattato di Lussemburgo del 2005, noto anche come trattato di adesione del 2005 \u00e8 stato firmato a Lussemburgo il 25 aprile 2005 fra gli allora venticinque membri dell'Unione europea e Bulgaria e Romania, prevedeva la loro adesione all'Unione europea.\nLa firma del suddetto trattato fu preceduta dalla firma di accordi di pre-adesione.\nTitolo formale.\nTrattato tra il Regno del Belgio, la Repubblica ceca, il Regno di Danimarca, la Repubblica federale di Germania, la Repubblica di Estonia, la Repubblica ellenica, il Regno di Spagna, la Repubblica francese, l'Irlanda, la Repubblica italiana, la Repubblica di Cipro, la Repubblica di Lettonia, la Repubblica di Lituania, il Granducato del Lussemburgo, la Repubblica di Ungheria, la Repubblica di Malta, il Regno dei Paesi Bassi, la Repubblica d'Austria, la Repubblica di Polonia, la Repubblica portoghese, la Repubblica di Slovenia, la Repubblica slovacca, la Repubblica di Finlandia, il Regno di Svezia e il Regno Unito di Gran Bretagna e Irlanda del Nord (Stati membri dell'Unione europea) e la Repubblica di Bulgaria e la Romania, relativo all'adesione della Repubblica di Bulgaria e della Romania all'Unione europea.\nContesto.\nNel 1995 presentarono la domanda di adesione la Romania il 22 giugno e la Bulgaria il 14 dicembre.\nLa Bulgaria svolse i negoziati di adesione in seno ad una Conferenza intergovernativa a livello ministeriale dal 15 febbraio 2000 al 15 giugno 2004, mentre la Romania svolse i negoziati di adesione in seno ad una Conferenza intergovernativa a livello ministeriale dal 15 febbraio 2000 al 14 settembre 2004.\nLa cerimonia della firma avvenne ail 25 aprile 2005 e vi presero parte i plenipotenziari dei Governi degli Stati membri dell'Unione europea e quelli dei due paesi che chiedevano di aderirvi. Dopo il processo di ratifica il trattato entr\u00f2 in vigoire il 1\u00ba gennaio 2007.\nIter di ratifica.\nNella tabella qui sotto sono riportati i dati riguardanti l'iter di ratifica del trattato tra il Regno del Belgio, la Repubblica ceca, il Regno di Danimarca, la Repubblica federale di Germania, la Repubblica di Estonia, la Repubblica ellenica, il Regno di Spagna, la Repubblica francese, l'Irlanda, la Repubblica italiana, la Repubblica di Cipro, la Repubblica di Lettonia, la Repubblica di Lituania, il Granducato del Lussemburgo, la Repubblica di Ungheria, la Repubblica di Malta, il Regno dei Paesi Bassi, la Repubblica d'Austria, la Repubblica di Polonia, la Repubblica portoghese, la Repubblica di Slovenia, la Repubblica slovacca, la Repubblica di Finlandia, il Regno di Svezia e il Regno Unito di Gran Bretagna e Irlanda del Nord (Stati membri dell'Unione europea) e la Repubblica di Bulgaria e la Romania, relativo all'adesione della Repubblica di Bulgaria e della Romania all'Unione europea. La lista qui sotto \u00e8 ordinata in base alla data di deposito degli strumenti di ratifica presso il Governo italiano. Se la data di deposito coincide la lista \u00e8 ordinata in base alla data di approvazione parlamentare."}
{"id": "2269950", "revid": "22600427", "url": "https://it.wikipedia.org/wiki?curid=2269950", "title": "Amiga 500+", "text": ""}
{"id": "2269961", "revid": "1222164", "url": "https://it.wikipedia.org/wiki?curid=2269961", "title": "De Graeff", "text": "La casa di De Graeff (anche \"Graef, Graeff, De Graaf, De Graef, Graaff, De Graeff van Polsbroek\") \u00e8 una famiglia appartenente al patriziato cittadino di Amsterdam, che nel secolo d'oro olandese era una delle pi\u00f9 importanti citt\u00e0 della Contea d'Olanda.\nStoria.\nAmsterdam.\nAlcune fonti hanno indicato, in passato, Wolfgang von Graben come antenato della famiglia de Graeff. Le teorie attuali negano questa ipotesi. La prima persona a essere chiamata familia De Graeff fu Pieter Graeff, vissuto nella prima met\u00e0 del XV secolo.\nIl primo membro ad emergere nella storia fu Diederik Jansz Graeff (1529-1589), sindaco di Amsterdam e amico di Guglielmo I d'Orange. Le famiglie De Graeff, Bicker e De Witt favorirono l'apertura di trattative di pace con il Sacro Romano Impero Germanico al termine della Guerra degli ottant'anni, coronata con la firma della Pace di Vestfalia nel 1648. La famiglia acquist\u00f2 molta importanza con Cornelis de Graeff (1599-1664), e suo fratello Andries de Graeff (1611-1678).\nArte.\nGrazie all'attivit\u00e0 finanziaria divenne molto potente e facoltosa, per alcuni periodi documentati la pi\u00f9 ricca della citt\u00e0. La famiglia De Graeff finanzi\u00f2 molti artisti e poeti, tra i quali Rembrandt van Rijn, Gerard ter Borch, Jacob van Ruysdael, Govert Flinck, Nicolaes Eliaszoon Pickenoy, Jan Lievens, Jacob Jordaens, Caspar Netscher, G\u00e9rard de Lairesse, Artus Quellinus, Joost van den Vondel, Jan Vos e Caspar Barlaeus.\nTitoli.\nNel 1610 a seguito dell'acquisto da parte della famiglia del feudo sovrano (\"Allodiale hoge heerlijkheid\") di Zuid-Polsbroek, la famiglia assunse il nome di De Graeff van Polsbroek. Nel 1678 a Jacob de Graeff viene assegnato il titolo di Signore di Purmerland e Ilpendam (\"Hoge heerlijkheid van Purmerland en Ilpendam\"). Nel 1677 \u00e8 Cornelis, unico figlio di Andries de Graeff, ad elevato al rango di Cavalieri del Sacro Romano Impero (\"Freier Reichsritter / Ritter des Heiligen r\u00f6mischen Reiches\") e nel 1885 'jonkheer.\nRami della famiglia.\nOltre alla famiglia ad Amsterdam, altre linee esistevano ed esistevano nei Paesi Bassi, in Sud Africa e nell'antico impero tedesco (Prussia)."}
{"id": "2269970", "revid": "1522738", "url": "https://it.wikipedia.org/wiki?curid=2269970", "title": "Tempio di Atena Polias (Pergamo)", "text": "Il tempio di Atena Poli\u00e0s era un tempio greco costruito nella parte pi\u00f9 antica della citt\u00e0 di Pergamo, risalente al III secolo a.C. per progetto di Filetero.\nStoria.\nDopo la vittoria di Attalo I sui Galati la citt\u00e0 si era dotata di un'acropoli monumentale. Su di essa Attalo I eresse un tempio ad Atena \"Poli\u00e0s\" (protettrice della citt\u00e0, il cui culto aveva avuto origine ad Atene) e ne orn\u00f2 la piazza antistante con statue bronzee (che conosciamo in parte da copie in marmo); altre, simili nel tema e nello stile, furono collocate da Attalo I nel donario sull'acropoli (201 a.C.). Il tema dominante era la vittoria sui \"barbari\" e il trionfo della civilt\u00e0 sulla forza, come al solito, nella cultura greca antica, trasfigurato in scene mitologiche.\nArchitettura.\nSi tratta di un tempio periptero dorico di 6x10 colonne (insolito data la tradizione locale) con cella a 2 navate rivolta verso Nord, opistodomo assente e pronao con 2 colonne \"in antis\".\nIl recinto di Atena Polias.\nEumene II fece circondare da portici il recinto di Atena sul lato Est e Nord: questi erano concepiti come veri edifici praticabili a 2 piani, caratterizzati dalla presenza di colonne doriche al piano inferiore e ioniche a quello superiore, fra cui troviamo il \"propilon\" e la biblioteca.\nDescrizione del frontone.\nIl frontone del tempio era decorato da varie scene mitologiche, delle quali si conoscono alcune parti. A destra si trovava Proteo, una figura triforme (corpo a forma di serpente con tre teste); il centro era occupato da una statua di Atena, oggi sconosciuta; a sinistra infine si trovava un mostro marino (Tritone), con la coda di pesce, cavalcato da Eracle."}
{"id": "2269982", "revid": "287204", "url": "https://it.wikipedia.org/wiki?curid=2269982", "title": "Girolimoni", "text": ""}
{"id": "2269986", "revid": "237161", "url": "https://it.wikipedia.org/wiki?curid=2269986", "title": "Gerundo", "text": ""}
{"id": "2269987", "revid": "15756", "url": "https://it.wikipedia.org/wiki?curid=2269987", "title": "Alp (periodico)", "text": "ALP \u00e8 stata una rivista specializzata di montagna e alpinismo, fondata nel 1985 da Enrico Camanni, Furio Chiaretta e Valter Giuliano, con l'editore piemontese Giorgio Vivalda. Ha chiuso nel 2013.\nStoria.\nIl primo numero di ALP fu pubblicato nel maggio 1985. I direttori: Enrico Camanni, Marco Albino Ferrari, Linda Cottino, Valter Giuliano.\nLa linea editoriale iniziale era quella di affrontare il mondo della montagna visto come avventura, concentrandosi in particolare sulla montagna \"dei grandi exploit alpinistici, dell'arrampicata a tempo pieno, dell'appassionata e competente evasione, del sacrosanto bisogno di natura e avventura.\" In particolare, la rivista mirava a diffondere informazioni sul free climbing, disciplina allora agli inizi in Italia, e priva fino ad allora di un canale di diffusione consistente in lingua italiana. All'inizio, la rivista appoggiava decisamente le gare di arrampicata sportiva, all'epoca osteggiate da gran parte del mondo alpinistico. Inizialmente molto incentrata sulle attivit\u00e0 pi\u00f9 innovative, quali appunto l'arrampicata sportiva, lo snowboard, ) l'elisc\u00ec, negli anni successivi la rivista ha mutato progressivamente linea editoriale: senza abbandonare l'informazione sulle attivit\u00e0 di pi\u00f9 recente arrivo, ha per\u00f2 effettuato una \"riscoperta\" ed un ampliamento dell'informazione dedicata ad attivit\u00e0 quali l'escursionismo e l'alpinismo classico. La rivista \u00e8 sempre stata particolarmente attenta alle tematiche ambientali, appoggiando e dando ampio spazio, fin dalla sua nascita, all'associazione \"Mountain Wilderness\".\nLa rivista ha subito diverse modifiche strutturali nel corso degli anni. In particolare, negli anni novanta, con la direzione di Marco Albino Ferrari (dal 1998 al 2001) ha preso un taglio monografico, e si \u00e8 orientata all'approfondimento tematico. Negli anni Duemila, con la direzione di Linda Cottino, \u00e8 stata separata in pi\u00f9 riviste \"parallele\", che si sono occupati di argomenti diversi:\nLa tiratura della rivista \"ALP +\" \u00e8 stata stimata dai pubblicitari in circa 50.000 copie.\nNel 2001 Vivalda, casa editrice della rivista \"ALP\", si unisce all'editore Centro Documentazione Alpina (CDA) della \"Rivista della Montagna\", assumendo il nome CDA &amp; Vivalda.\nNell'aprile 2010 la Rivista della Montagna confluisce in ALP, formando un'unica rivista.\nNell'aprile 2013 esce l'ultimo numero di ALP, il 288, nel cui editoriale si accenna a una possibile versione digitale."}
{"id": "2269989", "revid": "247933", "url": "https://it.wikipedia.org/wiki?curid=2269989", "title": "Wichita Falls (Texas)", "text": ""}
{"id": "2269993", "revid": "1429175", "url": "https://it.wikipedia.org/wiki?curid=2269993", "title": "Lorenzo Piroddi", "text": "\u00c8 stato autore di alcune pubblicazioni sulla dieta mediterranea.\nBiografia.\nMedico, laureatosi a Genova nel 1935, giovane dietologo presso la Colonia Arnaldi a Uscio (Liguria), famosa clinica di cure naturistiche, , nel senso di regime alimentare semplice e naturale per l'uomo, e quindi anche preventivo, secondo l'antichissimo sapere di Ippocrate e della plurisecolare scuola ippocratica o naturista. Aviatore nella II Guerra Mondiale, aveva avuto modo di analizzare la relazione alimentazione-patologia confrontando il modo di alimentarsi di tedeschi, americani e italiani, intuendo pur in assenza di conferme scientifiche che l'alimentazione degli italiani portava a una migliore aspettativa di vita (Lucchin 2011)\n Elabora cos\u00ec, giorno per giorno, dovendo creare le diete per i pazienti della Colonia, una dieta terapeutica tipica che \u2013 come gi\u00e0 avevano fatto i dietologi naturisti medici Paul Carton in Francia e Maximilian Bircher-Benner in Svizzera \u2013 d\u00e0 spazio a cereali, verdura e frutta e limita uova, latticini, carne. \u00c8 dunque l'antesignano della \u201cdieta mediterranea\u201d.\nNel 1950 apre un centro di benessere a Ghiffa, sul Lago Maggiore, in cui cura, con la dieta mediterranea e le tisane, da lui messe a punto, chi soffre di malattie causate da errori di nutrizione. Scrive articoli scientifici per riviste specializzate in tema di alimentazione legata alle malattie del ricambio.[senza fonte]\nTiene, fino al 1960, una rubrica settimanale su Il Secolo XIX, il giornale di Genova. Sulla dieta mediterranea ha scritto due libri."}
{"id": "2269999", "revid": "88740", "url": "https://it.wikipedia.org/wiki?curid=2269999", "title": "Arvada", "text": ""}
{"id": "2270000", "revid": "287204", "url": "https://it.wikipedia.org/wiki?curid=2270000", "title": "De Witt (famiglia)", "text": "I De Witt erano un'influente famiglia aristocratica della citt\u00e0 di Dordrecht. La famiglia acquist\u00f2 importanza con Cornelis de Witt (1623-1672) e il fratello Johan de Witt (1625-1672).\nLe origini.\nLe prime notizie sull'origine della famiglia risalgono al XIII secolo, con Jan de Witt (*-1295). Successivamente acquist\u00f2 notoriet\u00e0 con Cornelis Fransz de Witt (1545\u20131622), Reggente e Sindaco di Dordrecht. La famiglia De Witt, insieme a De Graeff e Bicker, favor\u00ec le trattative di pace con il Sacro Romano Impero Germanico al termine della Guerra degli ottant'anni, che sfociarono con la firma della Pace di Vestfalia nel 1648."}
{"id": "2270004", "revid": "144796", "url": "https://it.wikipedia.org/wiki?curid=2270004", "title": "Francesco Sforza di Santa Fiora", "text": ""}
{"id": "2270008", "revid": "125867171", "url": "https://it.wikipedia.org/wiki?curid=2270008", "title": "Chile Open", "text": "Il Chile Open, o \"Chile Dove Men+Care Open\" per motivi di sponsorizzazione, \u00e8 un torneo di tennis del Cile nato nel 1993 che si svolge su campi in terra rossa. La sede del torneo \u00e8 stata Santiago del Cile tra il 1993 e il 2000, Vi\u00f1a del Mar dal 2001 al 2009, ancora Santiago nel 2010 e 2011 per poi tornare nal 2012 a Vi\u00f1a del Mar. Nel 2015 \u00e8 stato sostituito dal nuovo torneo ATP di Quito. Nel 2020 il torneo viene ripristinato all'interno dell'ATP Tour in sostituzione del Brasil Open di San Paolo del Brasile, e la sede torna a essere Santiago. I campi sono quelli del Club Universidad Cat\u00f3lica di Las Condes, comune in provincia della capitale cilena.\nSolitamente era disputato nella prima parte di febbraio ed era il primo dei tornei sudamericani che formavano il \"Golden Swing\", soprannome assegnato in onore dei cileni medagliati olimpici, Fernando Gonz\u00e1lez e Nicol\u00e1s Mass\u00fa. Proprio Gonz\u00e1lez detiene il maggior numero di titoli vinti grazie ai quattro successi nel 2002, 2004, 2008 e 2009. Precedentemente ha cambiato nome varie volte per motivi di sponsorizzazione, i pi\u00f9 duraturi sono stati \"Movistar Open\" e \"BellSouth Open\". Dal 2020 viene disputato nella seconda met\u00e0 di febbraio."}
{"id": "2270009", "revid": "729019", "url": "https://it.wikipedia.org/wiki?curid=2270009", "title": "Walerian Czuma", "text": "Durante la prima guerra mondiale guid\u00f2 il battaglione del terzo reggimento di fanteria delle Legioni. Dall'agosto 1918 fu a capo della V Divisione dei Tiratori Polacchi (Divisione Siberiana), la quale, al fianco delle forze della Triplice Intesa, combatteva contro gli eserciti bolscevichi. In seguito al tradimento del Corpo Cecoslovacco, si ritrov\u00f2 in prigionia insieme a tutta l'unit\u00e0 sotto il suo comando. Fu detenuto a Krasnojarsk e ad Omsk, e dal 6 novembre 1920 presso il carcere di Butyrka a Mosca. \nIl 17 gennaio 1922 fu oggetto di uno scambio di prigionieri, grazie al quale ottenne la libert\u00e0 in cambio di quella di alcuni commissari sovietici.\nDal maggio del 1927 al febbraio del 1928 si trov\u00f2 al comando della Fortezza di Vilnius. Dal marzo 1928 all'aprile 1939 guid\u00f2 la V Divisione di Fanteria.\nA partire dal 1\u00ba gennaio 1929 fu generale di brigata.\nDall'aprile del 1939 svolse la funzione di comandante generale della Guardia di Frontiera.\nDopo lo scoppio della seconda guerra mondiale, venne assegnato alla guida della difesa di Varsavia.\nInizialmente ebbe a disposizione soltanto le risicate forze della guarnigione cittadina, tuttavia riusc\u00ec in breve tempo a raccogliere un gruppo notevole di uomini (circa settantamila tra ufficiali e soldati), composto in parte dai resti di unit\u00e0 sconfitte che si ritiravano in direzione di Varsavia, da soldati sbandati e da volontari. Dopo la capitolazione di Varsavia, dal 28 settembre 1939, fu prigioniero dei tedeschi presso il campo VII A di Murnau. Venne liberato nel 1945 dall'esercito americano.\nDopo la guerra emigr\u00f2 in Gran Bretagna, dove si dedic\u00f2 all'agricoltura.\nFu inizialmente sepolto a Wrexham, ma il 2 luglio 2004 le sue ceneri sono state trasferite al Cimitero Pow\u0105zkowski di Varsavia (area II C 27). Proprio in questa citt\u00e0, una via del quartiere di Bemowo porta il suo cognome.\nE'stato decorato con la Croce di Cavalleria dell'ordine Virtuti Militari.\nAndrzej Czuma, Ministro della Giustizia nel governo di Donald Tusk, \u00e8 suo nipote."}
{"id": "2270014", "revid": "729019", "url": "https://it.wikipedia.org/wiki?curid=2270014", "title": "Giovanni Ruazzi", "text": "Biografia.\nNacque a San Cassiano di Badia, provincia di Bolzano, il 23 maggio 1914, figlio di Giovanni e Lina Rudiferia. Giovane studente presso l'universit\u00e0 di Padova, allo scoppio della guerra di Etiopia (ottobre 1935) si arruol\u00f2 volontario nel Battaglione universitario \"Curtatone Montanara\", che inquadrava tutti gli studenti volontari per quella campagna militare. Partito da Napoli il 14 dicembre, sbarc\u00f2 a Mogadiscio, in Somalia, il 21 di quel mese. Assegnato al Regio corpo truppe coloniali della Somalia italiana, prese parte alla operazioni belliche su quel fronte, sotto il comando del generale Rodolfo Graziani, ritornando in Italia nel giugno 1936. Promosso sottotenente di complemento il 25 di quello stesso mese, fu assegnato a prestare servizio presso il 232\u00ba Reggimento fanteria \"Avellino\". Posto in congedo nel luglio 1937, l'anno successivo fu richiamato in servizio attivo a domanda e, assegnato al Regio corpo truppe coloniali d'Eritrea, sbarc\u00f2 a Massaua nel mese di maggio. Assunto il comando di una compagnia del XLI Battaglione Coloniale, cadde in combattimento il 24 giugno del 1938 sull'Amba Tzaelegherghis durante un assalto a postazioni difese da ribelli abissini. Per onorarne il coraggio gli fu assegnata la Medaglia d'oro al valor militare alla memoria.\nAlla scomparsa fece seguito il 2 aprile 1939 la nomina di suo padre Giovanni a rettore effettivo del Rettorato provinciale; sempre il padre, il 27 marzo 1941, venne nominato vicesegretario federale del direttorio federale della Federazione dei Fasci di combattimento di Bolzano.\nNel 1938 l'universit\u00e0 di Padova gli confer\u00ec la laurea ad honorem e nel 1940 in un affresco dipinto all'interno della struttura raffigurante episodi che avevano coinvolto studenti volontari dell'ateneo nelle varie guerre nazionali, fu ritratto anche Giovanni Ruazzi.\nIl 15 ottobre 1967 l'amministrazione dell'esercito italiano ricord\u00f2 la figura dell'ufficiale dedicandogli la nuova caserma di Elvas a Bressanone, sede di un reparto della neocostituita 3\u00aa Brigata missili \"Aquileia\", il 1\u00ba Gruppo artiglieria pesante \"Adige\"."}
{"id": "2270017", "revid": "2110845", "url": "https://it.wikipedia.org/wiki?curid=2270017", "title": "Vito Olivetti", "text": "Biografia.\nAl momento dell'Armistizio di Cassibile, fugge ed entra a far parte di una squadra della Brigata Damiano Chiesa, con la quale opera sul Monte Grappa, dopo diversi azioni coraggiose che gli valgono il comando di un distaccamento.\nProprio negli ultimi giorni della guerra di liberazione durante un'azione che gli avrebbe meritato la medaglia d'oro al valore militare rimane cieco, \u00e8 il 29 aprile 1945, avrebbe dovuto partire per il militare alla fine della guerra nel corpo degli alpini ma viene messo in congedo.\nViveva a San Giorgio in Bosco."}
{"id": "2270028", "revid": "3115", "url": "https://it.wikipedia.org/wiki?curid=2270028", "title": "Arvada (Colorado)", "text": "Arvada \u00e8 una city degli Stati Uniti d'America, situata nella contea di Jefferson dello Stato del Colorado.\nGeografia fisica.\nSecondo lo United States Census Bureau, Arvada si estende su una superficie di , di cui coperti da acque. Sebbene sia politicamente collocata all'interno della Contea di Jefferson, il territorio della cittadina si estende anche nelle contee di Adams, Broomfield, Boulder, Gilpin.\nSociet\u00e0.\nEvoluzione demografica.\nAl censimento del 2018 la popolazione ammontava a abitanti."}
{"id": "2270030", "revid": "599013", "url": "https://it.wikipedia.org/wiki?curid=2270030", "title": "Arcigay", "text": "Arcigay \u00e8 un'associazione di promozione sociale costituitasi a Palermo il 9 dicembre 1980. Si prefigge come scopo sociale quello di tutelare i diritti LGBT in Italia. Al 2012 l'Arcigay dichiara 228.563 associati. L'associazione ha sede a Bologna ed \u00e8 strutturata in circoli su tutto il territorio nazionale.\nStoria.\nLa fondazione di Arcigay.\nIl primo nucleo di quello che poi divenne Arcigay si form\u00f2 a Palermo il 9 dicembre 1980 come ARCI Gay, anche sull'onda emotiva di una manifestazione organizzata a Giarre per un delitto avvenuto circa due mesi prima.\nDue giovani, Giorgio Agatino Giammona e Antonio Galatola, vennero uccisi il 17 ottobre con un proiettile ciascuno nella testa: le indagini appurarono che a sparare alla coppia di giovani fu il nipote tredicenne di Toni, che sarebbe stato obbligato dai due a compiere tale gesto per sottrarsi alla \"vergogna\" che la loro condizione di omosessuali, in quel periodo storico, procurava a loro stessi e alle loro famiglie.\nQuello di Palermo fu, quindi, il primo di una serie di nuclei che incominciarono a sorgere in tutta Italia; tuttavia, l'associazione non esisteva come entit\u00e0 autonoma, ma come estensione della commissione nazionale per i diritti civili dell'ARCI. La promozione di tali nuclei va ascritta all'attivit\u00e0 di Massimo Milani, Gino Campanella e di Marco Bisceglia, sacerdote gi\u00e0 aderente alla cosiddetta \"teologia della liberazione\", omosessuale lui stesso e precursore del matrimonio gay in Italia, avendo celebrato nel 1975 un'unione religiosa cosiddetta \"di coscienza\" tra due uomini che ne provoc\u00f2 la sospensione \"a divinis\", in quanto i due erano in realt\u00e0 giornalisti del periodico di destra \"il Borghese\" sotto mentite spoglie, che resero noto in un \"reportage\" quanto accaduto.\nGrazie all'impulso di ARCI Gay e degli attivisti del \"Fuori!\", a Palermo nel 1981 si tenne la prima Festa nazionale dell'orgoglio omosessuale.\nNel 1982, sempre a Palermo, si tenne una riunione nazionale dell'ARCI Gay, ritenuta il primo congresso dell'associazione in quanto a esso presenziarono i vertici nazionali dell'ARCI; due anni dopo l'ARCI Gay si pose il problema di istituzionalizzare e stabilizzare la propria presenza in tutto il Paese, cosa questa che port\u00f2 al primo vertice costitutivo che si tenne a fine 1984.\nLa costituzione e i primi anni di attivit\u00e0.\nLa discussione pregressa a livello di realt\u00e0 territoriali port\u00f2, il 2 e 3 marzo 1985, all'assemblea di Bologna di gran parte dei circoli omosessuali italiani, i quali si unirono in associazione nazionale, assumendo il nome di Arcigay.\nIl primo presidente dell'associazione fu Beppe Ramina, e come segretario fu eletto Franco Grillini.\nBologna fu scelta anche come sede nazionale dell'associazione, che fu ospitata nel cassero di Porta Saragozza, dal 1982 gi\u00e0 utilizzato - in locazione dal Comune - dal \"Circolo culturale 28 giugno\", prima associazione di cultura omosessuale a usufruire di uno spazio pubblico.\nIl nome del circolo derivava dai moti di Stonewall che, il 28 giugno del 1969, sancirono l'avvio del movimento LGBT in tutto il mondo; in seguito cambi\u00f2 nome in \"Il Cassero\" dalla sede in cui si trovava. Dal 2 marzo 2002 un nuovo accordo con il comune lo trasfer\u00ec nella salara all'interno della Manifattura delle Arti, mantenendo per\u00f2 lo storico nome \"Il Cassero\".\nTra i primi atti della neonata associazione vi fu la collaborazione con il gruppo Abele di Torino alla stesura della prima opera italiana sull'AIDS, a cura di Giovanni Dall'Orto, primo passo dell'impegno dell'Arcigay per diffondere la conoscenza sul virus HIV e la lotta alla sindrome da immunodeficienza acquisita, che all'epoca era diffusissima soprattutto tra gli omosessuali maschi.\nPer tutto il resto del decennio l'Arcigay si spese in iniziative di vario genere; tra le pi\u00f9 rilevanti il convegno del 20 giugno 1986 a Roma, sul tema \"Omosessualit\u00e0 e Stato\"; il congresso nazionale del dicembre 1987, che elesse Franco Grillini alla presidenza dell'associazione; varie consulenze legislative a disegni e progetti di legge presentati in Parlamento, tra i primi dei quali vi fu quello del deputato socialista Alma Agata Cappiello del 1988, tendente a regolamentare le unioni omosessuali; altre iniziative riguardarono la regolamentazione delle unioni civili e la disciplina delle fattispecie di discriminazione basata sugli orientamenti sessuali.\nDagli anni novanta al 2011.\nIl 1\u00ba dicembre del 1990 una delegazione, in occasione della giornata mondiale contro l'AIDS, \u00e8 ricevuta dal presidente della Repubblica Francesco Cossiga.\nNel 1994, durante il congresso di Rimini, cambia il suo nome in \"Arcigay Arcilesbica\", e prevede una quota di genere negli organi dirigenti pari al 50%: segretaria nazionale, dopo Graziella Bertozzo, diventa Giulia Crippa.\nNello stesso anno, nel 1995 e nel 1996 grandi manifestazioni LGBT a Roma (Gay&amp;Lesbian Pride) e a Verona (\"Alziamo la testa\", contro una risoluzione discriminatoria consiglio comunale).\nNel 1996 l'associazione raccoglie 90.000 firme a favore delle unioni civili, e nello stesso anno, a giugno, si svolge il Gay&amp;Lesbian Pride a Napoli.\nDurante il congresso di Rimini del 1996 (il VII congresso di Arcigay) l'associazione si divide in Arcigay e Arcilesbica, sancendo la nascita della pi\u00f9 grande organizzazione lesbica italiana. Non condividendo la scissione, escono dall'associazione i circoli di Pisa, Torino, Firenze, Sassari, Verona, Catania e Padova.\nIl 13 gennaio 1998, nella Citt\u00e0 del Vaticano, lo scrittore gay siciliano Alfredo Ormando si immola, dandosi fuoco per protestare contro l'omofobia della Chiesa cattolica. In quel giorno, Arcigay istituisce la Giornata internazionale contro la discriminazione religiosa antiomosessuale, che dal 2006 si trasforma in \"Giornata per il dialogo tra omosessualit\u00e0 e religioni\".\nNel giugno 1998 Sergio Lo Giudice \u00e8 eletto presidente nazionale dell'Associazione. La presidenza Lo Giudice dar\u00e0 impulso alla nascita di comitati Arcigay su tutto il territorio nazionale, che arriveranno ad attestarsi intorno a 30 e consolider\u00e0 la rete di circoli e il numero di tesserati raggiunger\u00e0 il traguardo di oltre centomila.\nNel 2002 l'associazione articola la propria organizzazione in aree tematiche: giuridico, salute, esteri, comunicazione, immigrazione, giovani.\nNel 2003 viene lanciata la campagna di sensibilizzazione \"Un PACS avanti\". L'iniziativa aveva lo scopo di indurre il parlamento italiano a legiferare, sul modello del Patto civile di solidariet\u00e0 (Pacte civil de solidarit\u00e9) adottato in Francia nel 1999, in materia di riconoscimento giuridico e regolamentazione delle unioni civili, indipendentemente dall'orientamento sessuale. Sul piano politico ottenne l'adesione dei Democratici di Sinistra, dei Radicali Italiani, dei Comunisti Italiani, di Rifondazione Comunista, della Federazione dei Verdi, della Sinistra Giovanile e dei Giovani Comunisti e dalla CGIL.\nAurelio Mancuso, segretario nazionale dal 2002, viene eletto presidente nazionale il 13 maggio 2007 e rimarr\u00e0 in carica fino al 14 febbraio 2010. Il suo successore \u00e8 stato Paolo Patan\u00e8, presidente nazionale in carica fino al 2012.\nNel mese di giugno 2010 contribuisce, insieme con Enrico Oliari di GayLib e agli avvocati LGBT della Rete Lenford all'istituzione presso la Polizia di Stato dell'OSCAD, l'Osservatorio per la Sicurezza contro gli Atti Discriminatori.\nNel 2011 l'associazione contribuisce all'organizzazione dell'Europride che si svolge per la prima volta a Roma, riuscendo ad avere come testimonial Lady Gaga, che partecipa gratuitamente a sostegno delle rivendicazioni delle persone LGBT italiane. Nello stesso anno, in collaborazione con Gay.it, Certi Diritti, Rete Lenford, Agedo, Famiglie Arcobaleno e Arcilesbica riesce a ottenere dopo una lunga mediazione con l'ISTAT che il Censimento per la prima volta segnali anche le coppie di fatto, comprese quelle formate da persone dello stesso sesso.\nDal 2012 al 2015.\nNel marzo 2012 \u00e8 stato indetto il Congresso Nazionale, un congresso anticipato rispetto alla naturale scadenza di febbraio 2013: il congresso si \u00e8 svolto a Ferrara dal 23 al 25 novembre 2012; vengono eletti presidente nazionale Flavio Romani e segretario nazionale Michele Breveglieri. Cambia radicalmente in questa occasione la sua forma organizzativa, divenendo una federazione di associazioni, come previsto dal nuovo Statuto e la didascalia del logo viene cambiata da \"Associazione lesbica e gay italiana\" in \"Associazione LGBT italiana\". Dal 1\u00ba gennaio 2014 i circoli Arcigay afferenti al Circuito Ricreativo escono da Arcigay e fondano un'associazione indipendente.\nDal 2015 ad oggi.\nNel novembre 2015 Gabriele Piazzoni diventa il nuovo Segretario Nazionale, al quale, secondo il nuovo Statuto approvato durante il Congresso di Napoli, spetta il ruolo di rappresentanza politica ed il coordinamento politico ed organizzativo dell'associazione, divenendo quindi la figura politicamente preminente. Flavio Romani \u00e8 riconfermato Presidente Nazionale conservando la rappresentanza legale. L'Associazione, come previsto dal nuovo Statuto, diventa da \"Associazione LGBT\" ad \"Associazione LGBTI\", includendo l'intersessualit\u00e0.\nNel novembre del 2018, durante il Congresso Nazionale di Torino, vengono approvate delle modifiche allo Statuto, per le quali viene prevista una durata di mandato di quattro anni (contro i tre precedenti), la modifica del ruolo del Segretario, che diventa Segretario Generale, riunificando, in un'unica figura, la rappresentanza politica ed il coordinamento politico ed organizzativo con la rappresentanza legale. Per il ruolo di Segretario Generale viene eletto Gabriele Piazzoni, gi\u00e0 Segretario Nazionale, mentre per il ruolo di Presidente Nazionale, che coordina e dirige i lavori del Consiglio Nazionale, viene eletto Luciano Lopopolo. L'associazione, come previsto dal nuovo Statuto, diventa da \"Associazione LGBTI\" ad \"Associazione LGBTI+\", diventando ancora pi\u00f9 inclusiva.\nI servizi.\nL'associazione, attraverso i comitati provinciali, le associazioni affiliate ed i comitati promotori, offre differenti tipi di servizi:\nImmigrazione.\nArcigay \u00e8 attiva nella difesa dei diritti delle persone LGBT anche nel settore dell'immigrazione, del diritto di asilo, dell'integrazione culturale e dell'esclusione sociale.\nAl riguardo ha avviato, con il contributo del Ministero della solidariet\u00e0 sociale italiano il progetto \"Nuovi Approcci nel campo dell'integrazione dei migranti residenti in Italia: l'aiuto ai migranti lesbiche, gay, bisessuali e transessuali (LGBT)\" con l'obiettivo generico di \"sostenere l'integrazione dei migranti LGBT, in quanto persone particolarmente esposte al rischio di esclusione sociale, trovandosi ad affrontare ostacoli specifici che al momento non sono tenuti in considerazione. La situazione dei migranti LGBT in Italia, l'approccio interculturale alle tematiche dell'orientamento sessuale e dell'identit\u00e0 di genere, l'accesso ai servizi sanitari, l'asilo e la protezione internazionale e la prostituzione sono alcuni degli argomenti che saranno affrontati nel corso del seminari\".\nIl progetto viene realizzato attraverso il raggiungimento dei seguenti obiettivi specifici:\nIl progetto ha portato alla creazione del sito web Migranti LGBT.\nOrganizzazione.\nAd oggi l'associazione \u00e8 presente su gran parte del territorio nazionale, con 71 comitati territoriali a:\nGli organi dirigenti sono stati rinominati in seguito al XVI Congresso nazionale di Arcigay di Torino del 16,17,18 novembre 2018."}
{"id": "2270044", "revid": "124580167", "url": "https://it.wikipedia.org/wiki?curid=2270044", "title": "Dario Fertilio", "text": "Biografia.\nCresciuto a Milano, dove si \u00e8 laureato in lettere all'Universit\u00e0 Statale, a ventun anni ha iniziato il tirocinio di cronista al \u00abCorriere d'Informazione\u00bb (edizione pomeridiana del \u00abCorriere della Sera\u00bb diretto da Giovanni Spadolini) passando nel 1978 prima agli interni, poi alla redazione politica e infine a quella culturale del \u00abCorriere\u00bb.\nHa pubblicato diversi saggi e monografie, sia su temi politici che sull'informazione, nei quali afferma la necessit\u00e0 di ricercare e difendere le libert\u00e0 individuali.\nNel 1998 ha fondato con lo scrittore e attivista russo Vladimir Bukovskij i Comitati per le libert\u00e0 (\"Libertates\"), movimento il cui scopo \u00e8 l'affermazione dei principi liberali quali la diffusione della democrazia, il libero mercato, il federalismo e la sussidiariet\u00e0.\nDario Fertilio \u00e8 stato l'ideatore, con gli stessi cofondotari dei Comitati per le Libert\u00e0, di una significativa iniziativa denominata \"Memento Gulag\": la celebrazione della giornata in memoria delle vittime del comunismo; si celebra ogni 7 novembre.\nNell'ottobre 2014 ha assunto la direzione della rivista trimestrale \u00abIl Dalmata\u00bb, giornale degli esuli dalmati, e l'ha lasciata nel 2021. Dal 2015 interviene come articolista nel dibattito politico e culturale sui mass media italiani ed europei.\nCome insegnante, dopo aver diretto dal 2002 al 2004 il laboratorio di Giornalismo culturale all'Universit\u00e0 Cattolica di Milano, insegna dal 2018 Teoria e tecniche della comunicazione giornalistica alla Statale della medesima citt\u00e0.\nPubblicazioni.\nPoesia e libretti.\n\"\"Guida ai vicoli ciechi, capriccio con luoghi e pensieri non autorizzati\", aforismi con le tessiture murarie di Mario Botta, prefazioni di Raffaele La Capria e Bruno Pedrett\"i\n\"Web Love\", Operetta postmoderna in tre atti, musica di Mirco Dalporto. Inclusa in \"Musica per lupi, Il teatro di Dario Fertilio\" (Curcio)\n\"Lezione di ballo\", Lettura per \"La citt\u00e0 si muove\" di Laura Pulin. nclusa in \"Musica per lupi, Il teatro di Dario Fertilio\" (Curcio)\n\"Il tempo delle maschere, poemetto sulla paura\", con le illustrazioni di Laura Lodigiani (LibertatesLibri)\n\"Cuore\", con un'immagine d Mario Botta, ori di Luigi Mariani (Pulcinoelefante)\n\"Cuore\", con un'immagine di Mario Botta, ori di Luigi Mariani (Pulcinoelefante)\nInterviste.\n\"e Milano va\", con la prefazione di Carlo Tognoli (Mursia)\n\"Arrembaggi e pensieri, conversazione con Enzo Bettiza\" (Rizzoli)\nEdizioni critiche.\nZianon Pazniak, \"Omaggio alla Bielorussia, da Stalin a Putin il genocidio di un popolo\" (LibertatesLibri)\nPjeter Arbnori, \"L'arca della morte, 10.000 giorni nelle prigioni comuniste\" (Pagliai)\nTeatro.\n\u2022 \"\"L'umana tragedia (secolo XXI\"\")\" (LibertatesLibri), versione liberamente tratta dall'originale di Imre Madach. Inclusa in \"Musica per lupi, Il teatro di Dario Fertilio (Curcio)\n\"Per difendere l'imperatore, Una storia vera della Grande Guerra\", monologo basato sulla testimonianza di Silvio Metzger, incluso in \"Musica per lupi, Il teatro di Dario Fertilio\" (Curcio)\n\"Musica per lupi, il teatro di Dario Fertilio\", editore Curcio: (comprende \"Per difendere l'imperatore\", \"La bambina che amava Stalin\", \"La peste a Budapest\", \"Uomini e Cyborg\", \"L'umana tragedia\" (secolo XXI)\", \"Web Love\", \"Lezione di ballo\")"}
{"id": "2270046", "revid": "1305772", "url": "https://it.wikipedia.org/wiki?curid=2270046", "title": "Shine on Through", "text": "Shine on Through \u00e8 un brano composto ed interpretato dall'artista britannico Elton John; il testo \u00e8 di Gary Osborne.\nStruttura del brano.\nProveniente dall'album del 1978 \"A Single Man\" (del quale \u00e8 la prima traccia), rappresenta la prima canzone accreditata al paroliere Gary Osborne mai apparsa su un LP della rockstar. La prima met\u00e0 del brano mette in evidenza esclusivamente il pianoforte di Elton e una sezione di archi: ci\u00f2 richiama alla mente i primi lavori di John. La struttura gospel del pezzo \u00e8 tipica di molte produzioni del pianista britannico; \"Shine on Through\" in particolare \u00e8 suonata e cantata come si conviene ad un inno.\nAd un certo punto la melodia mette improvvisamente in evidenza il basso, le chitarre e la batteria. L'arrangiamento del brano \u00e8 simile a quello di \"Your Song\" (scritta peraltro nella stessa tonalit\u00e0 di \"Shine on Through\"), uno dei pi\u00f9 famosi classici di Elton John.\nSignificato del testo.\nIl testo di Osborne \u00e8 quello di una tipica canzone d'amore; nel brano, tuttavia, la relazione amorosa che intercorre tra il protagonista e la persona da lui amata non finisce bene, al punto che egli maledice le stelle del firmamento che lo hanno fatto innamorare. Alcuni critici (specialmente quelli della rivista \"Rolling Stone\") si sono burlati di una parte del testo di Gary.\nVarie esibizioni.\n\"Shine on Through\" era stata composta nel 1977 e doveva essere pubblicata in origine sull'album delle \"Thom Bell Sessions\", ma in vista del ridimensionamento del progetto non fu inserita nel 12\". Questa versione originale (della durata di 7:45), completamente diversa da quella presente nell'album \"A Single Man\", verr\u00e0 inclusa nell'album del 1989 \"The Complete Thom Bell Sessions\".\nIn concerto, Elton esegu\u00ec \"Shine on Through\" nelle esibizioni live degli anni 1977-78-79 e nei suoi spettacoli solo piano del biennio 1978-79."}
{"id": "2270048", "revid": "101163", "url": "https://it.wikipedia.org/wiki?curid=2270048", "title": "E nomine", "text": ""}
{"id": "2270050", "revid": "228587", "url": "https://it.wikipedia.org/wiki?curid=2270050", "title": "Gradiometria gravimetrica", "text": "La gradiometria gravimetrica \u00e8 una branca della gravimetria. Consente di conoscere la variazione del campo di gravit\u00e0 su una distanza nota. Comporta dei vantaggi rispetto alla gravimetria, infatti garantisce una miglior conoscenza della distribuzione delle densit\u00e0 nel sottosuolo. \u00c8 un metodo di indagine largamente utilizzato nella geofisica d'esplorazione per la ricerca di idrocarburi ed altre importanti discontinuit\u00e0 geologiche, sebbene affiancato alle prospezioni gravimetriche e/o sismiche. Specialmente nel periodo della Guerra Fredda \u00e8 stato impiegato anche nel settore militare.\nIl tensore gradiente di gravit\u00e0.\nIn un sistema di riferimento in cui l'accelerazione di gravit\u00e0 \u00e8 diretta verso il centro di massa terrestre, formula_1 pu\u00f2 essere espresso come il gradiente del potenziale gravitazionale W :\nformula_2\nCalcolando il gradiente di tale vettore ed invertendo il segno del risultato, otteniamo il tensore gradiente di gravit\u00e0 a 9 componenti:\nformula_3\ndove i,j=x,y,z. La regola generale per cui \nformula_4 \nriduce a 6 le componenti indipendenti del tensore; la condizione imposta dall'equazione di Poisson sulla traccia del tensore, le riduce a 5.\nLe componenti di maggior interesse dal punto di vista geofisico sono quelle diagonali formula_5, formula_6 e formula_7, anche se in alcune situazioni dove si richiede un'elevata precisione, \u00e8 utile misurare anche le componenti non diagonali.\nNel sistema internazionale il gradiente di gravit\u00e0 si misura in s\u22122, tuttavia, date le entit\u00e0 delle anomalie gradiometriche riscontrabili nel corso delle campagne geofisiche, \u00e8 pi\u00f9 comodo utilizzare l'eotvos che si abbrevia con E: 1 E corrisponde a 10\u22129 s\u22122.\nMisura del gradiente di gravit\u00e0.\nLe componenti verticali ed orizzontali del gradiente di gravit\u00e0 vengono\nmisurate facendo la differenza di formula_8 in due punti dello spazio separati da una distanza nota. Ad esempio, nel caso della componente formula_7, la quantit\u00e0 che viene di fatto misurata, \u00e8 il rapporto:\nformula_10\ndove formula_11 e formula_12 sono le componenti verticali dell'accelerazione di gravit\u00e0, misurate rispettivamente alle altezze formula_13 e formula_14. \nLa misura del gradiente di gravit\u00e0 pu\u00f2 essere fatta in almeno due modi. Il primo e pi\u00f9 semplice, prevede l'utilizzo di un solo gravimetro per misurare formula_8 in due punti dello spazio a distanza nota, ma a tempi diversi. Il secondo metodo consiste nella misura contemporanea della gravit\u00e0 nei due punti a distanza nota, con due gravimetri distinti. \nEntrambi i metodi tuttavia impediscono di ottenere elevate sensibilit\u00e0 perch\u00e9 ciascuna misura \u00e8 affetta da un diverso rumore ambientale che quindi si presenta inalterato nella misura del gradiente di gravit\u00e0.\nGradiometro gravimetrico.\n\u00c8 lo strumento dedicato alla misura del gradiente di gravit\u00e0. Consiste di due accelerometri fissati rigidamente ad uno stesso supporto meccanico. Ci\u00f2 garantisce la massima reiezione del rumore di modo comune (CMRR)."}
{"id": "2270054", "revid": "53508", "url": "https://it.wikipedia.org/wiki?curid=2270054", "title": "Cammino di Assisi", "text": "Il cammino di Assisi, conosciuto anche come cammino di San Francesco o via di Francesco, \u00e8 un pellegrinaggio che parte dall'eremo di Sant'Antonio di Montepaolo (Dovadola), presso Forl\u00ec e ha come meta Assisi. Nasce dalla concatenazione di tanti brevi pellegrinaggi tradizionali preesistenti e consolidati presso gli eremi di - Assisi, La Verna, la Casella, Camaldoli, Montecasale, Montepaolo - legati a peculiari devozioni francescane.\nAlla partenza, il pellegrino riceve la \"credenziale\", che certifica lo status di pellegrino, l'elenco dei rifugi e la guida con le tappe (descrizione, punti ristoro, punti acqua). Alla fine del cammino pu\u00f2 ritirare l\"'Assisana\", documento che attesta l'avvenuto pellegrinaggio, presso la Basilica di San Francesco ad Assisi.\nIl pellegrinaggio.\nIl percorso transita dagli eremi di Montepaolo, Camaldoli, La Verna, Montecasale e tocca cittadine storiche come Portico di Romagna, Premilcuore, Sansepolcro, Citt\u00e0 di Castello, Gubbio e Assisi.\nIl cammino visita molti ambiti fondamentali della vita spirituale di Francesco, ma il luogo sacro per eccellenza \u00e8 il Santuario della Verna, giacch\u00e9 proprio l\u00ec ricevette le Sacre Stimmate.\nLa lunghezza del cammino, che si divide in 13 tappe, \u00e8 di oltre 300\u00a0km; il percorso attraversa, nelle prime tappe, le foreste tosco-romagnole del Parco del Casentino, dove esiste ancora una natura immacolata; questa \u00e8 la parte pi\u00f9 impegnativa per le ripetute salite e discese sui sentieri del CAI ben segnalati. La seconda parte ha meno dislivelli, ma lunghi tratti pianeggianti che si dipanano in genere nelle vicinanze di luoghi abitati. In ogni sede di tappa trovano rifugi e locali adibiti per ospitare i viandanti in cammino.\nIl cammino pu\u00f2 essere suddiviso cos\u00ec:"}
{"id": "2270062", "revid": "1573940", "url": "https://it.wikipedia.org/wiki?curid=2270062", "title": "Andrzej Czuma", "text": "Carriera.\nSi \u00e8 laureato in legge all'Universit\u00e0 di Varsavia.\nHa fondato l'organizzazione indipendentista ed anticomunista chiamata Ruch. Arrestato dalle autorit\u00e0 della Repubblica Popolare Polacca nel giugno 1970, \u00e8 stato condannato a 7 anni di carcere \"per aver tentato di rovesciare l'ordinamento socialista con la forza\". \u00c8 stato fondatore e portavoce del Movimento di Difesa dei Diritti dell'Uomo e del Cittadino, nonch\u00e9 redattore della rivista \"Opinia\". Nel marzo 1980 ha subito una condanna a 3 mesi di carcere per aver dichiarato che la Polonia non era indipendente e per aver organizzato la celebrazione della Festa dell'Indipendenza presso la Tomba del Milite Ignoto a Varsavia l'11 novembre del 1979.\nA partire dall'agosto 1980 ha svolto il ruolo di consulente per Solidarno\u015b\u0107 nella Regione della Slesia e di D\u0105browa, nonch\u00e9 quello di redattore ed editore del periodico \u201cWiadomo\u015bci Katowickie\". Dopo l'applicazione della legge marziale \u00e8 stato internato dal 12 dicembre 1981 al 23 dicembre 1982 nel campo di Bia\u0142o\u0142\u0119ka, a Jaworze e, successivamente, a Dar\u0142\u00f3wek. Dal 1986 ha soggiornato a Chicago, negli Stati Uniti, dove nei primi due anni ha lavorato come imbianchino ed operaio. el 1988 ha iniziato a condurre il proprio programma radiofonico, emesso nell'area metropolitana di Chicago dalla stazione WNVR 1030, e successivamente dalla WPNA 1490.\n\u00c8 deputato presso il Parlamento della Repubblica Polacca dal 2006. Dall'8 febbraio 2008 al 19 febbraio 2009 ha guidato la commissione parlamentare d'inchiesta in relazione al controllo delle influenze esercitate sui funzionari dei servizi speciali e della giustizia."}
{"id": "2270063", "revid": "1913206", "url": "https://it.wikipedia.org/wiki?curid=2270063", "title": "Monte Botev", "text": "Il monte Botev (2.376 ) \u00e8 la montagna pi\u00f9 alta dei monti Balcani, situata in Bulgaria, all'interno del parco nazionale dei Balcani Centrali. Ha preso tale nome Hristo Botev, poeta e patriota bulgaro e viene identificato con il \"monte Emo\" o \"Aimos\", in lingua greca \u0391\u1f37\u03bc\u03bf\u03c2, che viene menzionato nelle opere di Strabone.\nTucidide (2, 96), parlando della spedizione del re Sitalce contro la Macedonia, indica il monte Emo come linea di confine fra differenti trib\u00f9 tracie.\nCassandro nel 298 a.C. vi sconfisse i Celti.\nLivio riporta la notizia che Filippo V di Macedonia nel 181 a.C., sia salito sul monte Emo\ndove l\u00e0 si potevano vedere \"simul et Adriaticum mare, et Histrum amnem et Alpes\";\n\u00abNell'autunno del 377 i Goti erano stati imbottigliati da un esercito romano nelle gole del monte Emo in Tracia\u00bb. In seguito i Goti, riusciti a liberarsi dei Romani che si ritirarono in seguito ad un'alleanza con truppe di Unni ed Alani che scorrazzavano intorno al Danubio, tornarono di nuovo a devastare le sfortunate campagne della Tracia."}
{"id": "2270065", "revid": "287204", "url": "https://it.wikipedia.org/wiki?curid=2270065", "title": "Battistini", "text": ""}
{"id": "2270067", "revid": "889336", "url": "https://it.wikipedia.org/wiki?curid=2270067", "title": "SA Tennis Open", "text": "Il SA Tennis Open \u00e8 stato un torneo di tennis che si disputava su campi in cemento all'aperto a Johannesburg in Sudafrica.\nIl torneo nacque nel 1891 come South African Championships e venne sospeso nel 1995 a causa della mancanza di fondi. Nel 2009 \u00e8 tornato a far parte dell'ATP World Tour 250 series con il nome di \"SA Tennis Open\", ma il torneo \u00e8 stato cancellato a partire dal 2012."}
{"id": "2270068", "revid": "4252", "url": "https://it.wikipedia.org/wiki?curid=2270068", "title": "Trematopsidae", "text": "I trematopsidi (Trematopsidae) sono una famiglia di anfibi estinti, appartenenti ai temnospondili. I loro resti fossili sono stati rinvenuti esclusivamente in terreni del Permiano inferiore (290 \u2013 275 milioni di anni fa) in Nordamerica.\nDescrizione.\nIl corpo dei trematopsidi era generalmente corto e compatto, con quattro robuste zampe adatte alla locomozione terrestre. L'aspetto generale era assai simile a quello degli affini dissorofidi (Dissorophidae), ma la differenza principale riguardava il cranio. Questo era dotato, caso unico tra i temnospondili, di una narice esterna molto allungata, dalle funzioni non ancora chiarite. Il cranio, per il resto, era piuttosto simile a quello dei dissorofidi e possedeva una notevole incisura otica, simile a quella presente negli anfibi attuali.\nClassificazione.\nLa famiglia dei trematopsidi fa parte del gruppo dei dissorofoidi, anfibi temnospondili caratteristici del Permiano dalle spiccate abitudini terrestri. Numerosi scienziati ritengono che gli attuali anfibi si siano evoluto da un antenato dissorofoide, ma non sembra che questo \u201canello mancante\u201d possa essere cercato fra i trematopsidi, a causa delle notevoli specializzazioni craniche. Il genere pi\u00f9 noto della famiglia \u00e8 \"Acheloma\".\nDi seguito \u00e8 mostrato il cladogramma tratto dallo studio di Polley e Reisz (2011): \nStile di vita.\nLe caratteristiche narici esterne, cos\u00ec grandi e allungate, hanno fatto supporre ad alcuni paleontologi che fosse presente una ghiandola del sale, e che vi fosse un tipo di muscolatura cranica molto particolare. In ogni caso, i trematopsidi rappresentavano con tutta probabilit\u00e0 una nicchia ecologica di piccoli predatori terrestri. "}
{"id": "2270069", "revid": "729019", "url": "https://it.wikipedia.org/wiki?curid=2270069", "title": "Park Pobedy (metropolitana di San Pietroburgo)", "text": "Park Pobedy () \u00e8 una stazione sulla linea 2 della metropolitana di San Pietroburgo.\nVenne aperta il 29 aprile 1961, in contemporanea con tutta la linea di cui, al momento dell'inaugurazione, rappresentava il capolinea meridionale. L'accesso dal piano stradale \u00e8 un edificio di forma circolare mentre l'atrio sottostante presenta la tecnica dell'\"ascensore orizzontale\". Gli accessi diretti ai binari sono interdetti dalla presenza di porte che vengono aperte in corrispondenza delle aperture delle vetture metrotranviarie e solo al momento dell'arrivo del convoglio nella stazione."}
{"id": "2270073", "revid": "1305772", "url": "https://it.wikipedia.org/wiki?curid=2270073", "title": "Orthrozanclus reburrus", "text": " \nL'ortrozanclo (Orthrozanclus reburrus) \u00e8 un animale estinto dalle incerte affinit\u00e0, vissuto nel Cambriano medio (circa 505 milioni di anni fa). I suoi resti sono stati scoperti nel ben noto giacimento di Burgess Shales, in Canada.\nDescrizione.\nLe dimensioni di questo animale erano davvero minuscole: alcuni esemplari raggiungevano il centimetro di lunghezza, ma altri non superavano i 6 millimetri. Il corpo era piuttosto sottile e di forma ovale, con una superficie dorsale convessa e una parte anteriore vagamente appuntita. La parte ventrale era molle e indifesa, mentre il dorso era pesantemente corazzato: vi era un piccolo scudo verso la parte anteriore, tre zone di placche armate note come scleriti, strettamente accostate l'una all'altra; una fila di queste scleriti circondava l'intero corpo. Infine, una serie di spine lunghissime, che potevano superare in lunghezza il corpo vero e proprio, erano poste attorno al corpo. Le scleriti e le spine non erano mineralizzate, e possedevano cavit\u00e0 interne a sezione circolare. Lo scudo anteriore era convesso e a forma di triangolo arrotondato, e possedeva una sorta di carena in mezzo. Una serie di anelli finemente spaziati fra loro testimoniano una crescita dell'organismo tramite l'aggiunta di materiale lungo i bordi. L'animale, inoltre, potrebbe essere stato metamerico (ovvero strutturato secondo moduli ripetuti). La funzione dello scudo frontale rimane sconosciuta.\nClassificazione.\nLe scleriti dell'ortrozanclo erano molto simili a quelle di un altro organismo presente a Burgess Shales, noto come \"Wiwaxia\". Lo scudo, inoltre, richiamava strutture analoghe presenti in una variet\u00e0 di organismi del Cambriano, come \"Halkieria\", \"Ocruranus\", \"Eohalobia\" e \"Oikozetetes\". Queste somiglianze hanno suggerito che \"Orthrozanclus\" potrebbe essere stato una forma intermedia fra \"Wiwaxia\" e gli halkieriidi, e che tutti e tre questi taxa fossero parte di un clade noto come Halwaxiida. Intorno a questo gruppo, in ogni caso, ci \u00e8 un acceso dibattito circa le sue affinit\u00e0: alcuni ritengono che questi organismi fossero imparentati con i molluschi e con gli anellidi policheti, altri invece pensano che fossero pi\u00f9 vicini all'origine dei lofotrocozoi (Lophotrochozoa), un superphylum che conterrebbe anche i brachiopodi e altri gruppi estinti. Altri studiosi, invece, ritengono che \"Wiwaxia\" sia imparentata con gli anellidi e \"Halkieria\" con i molluschi.\nStile di vita.\nL'ortrozanclo era probabilmente un animale bentonico, che strisciava lungo il fondale marino alla ricerca di minuscole particelle di cibo. Si presume che questo piccolo animale possedesse una sorta di \u201cpiede\u201d muscoloso, non dissimile da quello delle attuali lumache, e che grazie a questo fosse in grado di spostarsi. Le lunghe spine ricurve, inoltre, lo rendevano una difficile preda per i numerosi animali pi\u00f9 grandi del periodo, come \"Opabinia\" e \"Yohoia\"."}
{"id": "2270077", "revid": "767487", "url": "https://it.wikipedia.org/wiki?curid=2270077", "title": "Alimodian", "text": "Alimodian \u00e8 una municipalit\u00e0 di Quarta classe delle Filippine, situata nella Provincia di Iloilo, nella Regione del Visayas Occidentale.\nAlimodian \u00e8 formata da 51 baranggay:"}
{"id": "2270078", "revid": "767487", "url": "https://it.wikipedia.org/wiki?curid=2270078", "title": "Marasuchus lilloensis", "text": "Il marasuco (Marasuchus lilloensis) \u00e8 un rettile estinto, appartenente agli arcosauri. Visse nel Triassico medio (Ladinico, circa 230 milioni di anni fa) e i suoi resti sono stati ritrovati in Argentina. \u00c8 considerato un possibile antenato dei dinosauri.\nDescrizione.\nLungo circa 50 centimetri, questo minuscolo animale possedeva un corpo snello e agile, con zampe posteriori estremamente allungate e una coda altrettanto lunga. Il collo era relativamente corto e forte, mentre la testa era armata di denti aguzzi. Le zampe anteriori non sono conosciute in modo completo, ma i resti permettono di capire che queste erano molto pi\u00f9 corte di quelle posteriori, e che probabilmente questo animale era bipede. L'aspetto doveva essere piuttosto simile a quello dei primi dinosauri saurischi, come \"Eoraptor\".\nLa scoperta.\nNel 1971 Alfred Sherwood Romer descrisse i resti frammentari di un rettile arcosauro di piccole dimensioni, a cui diede il nome di \"Lagosuchus talampayensis\". Successivamente vennero scoperti altri esemplari fossili, che vennero attribuiti a un'altra specie, \"Lagosuchus lilloensis\". Nel 1994, Sereno e Arcucci pubblicarono uno studio nel quale asserirono che i resti di \"L. talampayensis\" erano troppo frammentari per poter definire con certezza l'animale, che cadde cos\u00ec nel calderone dei \"nomina dubia\". Non era affatto certo, inoltre, che la specie \"L. lilloensis\" appartenesse al medesimo genere, ed ecco quindi l'istituzione del genere \"Marasuchus\".\nClassificazione.\nIl marasuco era un arcosauro di piccole dimensioni, dalle caratteristiche indubbiamente evolute. In particolare, le vertebre cervicali erano strutturate in modo tale da permettere alla testa movimenti rapidi e precisi. Questa caratteristica derivata \u00e8 in comune con i dinosauri teropodi, cos\u00ec come la struttura degli arti posteriori. Nel bacino, ilio e ischio erano ancora primitivi, ma era gi\u00e0 presente un acetabolo aperto di dimensioni modeste, una caratteristica che si accentuer\u00e0 nei dinosauri saurischi e ornitischi. Il marasuco, per questi motivi, \u00e8 considerato uno dei possibili antenati dei dinosauri primitivi come \"Eoraptor\".\nStile di vita.\nSenza dubbio il marasuco era un piccolo predatore insettivoro, che grazie alle zampe posteriori estremamente allungate poteva scappare velocemente dai numerosi predoni dell'epoca, come i rauisuchi e i proterocampsidi. Nello stesso ecosistema erano presenti anche altri piccoli arcosauri evoluti, come \"Lagerpeton\", \"Pseudolagosuchus\" e \"Lewisuchus\", che testimoniano una notevole diversificazione del gruppo."}
{"id": "2270081", "revid": "1305772", "url": "https://it.wikipedia.org/wiki?curid=2270081", "title": "La Favorita (disambigua)", "text": ""}
{"id": "2270084", "revid": "116196842", "url": "https://it.wikipedia.org/wiki?curid=2270084", "title": "Federico Sforza", "text": "Biografia.\nNato a Roma in seno alla famiglia Sforza, il Cardinale Federico discendeva dal ramo dei duchi di Segni ed era pronipote dei cardinali Guido Ascanio Sforza (1534) e Alessandro Sforza (1565), oltre ad essere imparentato col cardinale Francesco Sforza (1583). Egli, per parte sua, godeva del titolo di Principe di Valmontone.\nIntrapresa la carriera ecclesiastica, divenne protonotario apostolico e successivamente, dal 1637, vicelegato ad Avignone. Nominato sacerdote e presi gli ordini sacri, venne nominato cardinale il 6 marzo 1645, ricevendo la porpora e la diaconia dei Santi Vito e Modesto a partire dal 10 luglio 1645. Divenuto Pro-Camerlengo di Santa Romana Chiesa il 27 settembre 1645, rimase in carica sino al 12 luglio 1653. Era divenuto nel frattempo Archimandrita commendatario del Monastero del SS. Salvatore di Messina e Barone della \"Terra di Savoca\" dal 1650.\nEletto vescovo di Rimini il 19 novembre 1646, partecip\u00f2 quindi al conclave del 1655 che elesse a pontefice Alessandro VII, optando successivamente per il titolo cardinalizio dei Santi Silvestro e Martino ai Monti (26 giugno 1656). Divenuto Camerlengo del Sacro Collegio dei Cardinali (13 gennaio 1659-12 gennaio 1660), opt\u00f2 per il titolo di Sant'Anastasia il 21 aprile 1659 e successivamente pass\u00f2 a quello di San Pietro in Vincoli il 21 novembre 1661. Nel periodo che segu\u00ec, partecip\u00f2 al conclave del 1667 che elesse Clemente IX ed a quello del 1669-1670.\nTrasferitosi alla sede di Tivoli il 28 gennaio 1675, mor\u00ec a Roma il 24 maggio 1676, venendo sepolto due giorni dopo nella cappella di famiglia nella basilica patriarcale liberiana.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "2270085", "revid": "729019", "url": "https://it.wikipedia.org/wiki?curid=2270085", "title": "Deutsche Marine", "text": "La Deutsche Marine () \u00e8 la marina militare tedesca, componente marittima della \"Bundeswehr\". Profondamente integrata nella struttura della NATO, la sua missione \u00e8 la difesa della Germania e dei suoi alleati assieme alle operazioni di \"peace-keeping\" e \"peace-enforcement\". La \"Marine\" fa risalire le proprie origini alla \"Reichsflotte\" (Flotta imperiale), costituita durante la Primavera dei popoli del 1848-52 e che per prima navig\u00f2 con la bandiera nera, rossa e gialla: fondata dal democraticamente eletto Parlamento di Francoforte il 14 giugno 1848, il fallimento della rivoluzione concluse la sua breve esistenza il 2 aprile 1852; l'odierna \"Deutsche Marine\" festeggia quindi il suo anniversario proprio il 14 giugno.\nDal 1945 al 1956, i reduci della \"Kriegsmarine\" vissero nel \"Deutscher Minenr\u00e4umdienst\" (\"German Mine Sweeping Administration\", \u00abAmministrazione tedesca per lo sminamento\u00bb nella dicitura inglese) e nelle organizzazioni che lo seguirono una sorta di stadio di transizione che permise alla futura marina di partire con una base di militari gi\u00e0 esperti. Nel 1956, con l'entrata della Germania Ovest nella NATO, essa fu ufficialmente fondata con il nome di Bundesmarine (Marina federale). Con la riunificazione tedesca del 1990, assorb\u00ec la \"Volksmarine\" (Marina popolare) della Germania Est e divent\u00f2 l'odierna Deutsche Marine.\nStoria.\nLa \"Reichsflotte\" e la nascita dello stato unitario tedesco.\nLa \"Deutsche Marine\" riconosce come sua prima antecedente di marina nazionale tedesca la \"Reichsflotte\", fondata il 14 giugno 1848 dal Parlamento di Francoforte. Al termine dell'epopea napoleonica, il Congresso di Vienna del 1814 non restaur\u00f2 il Sacro Romano Impero ma sanc\u00ec la nascita della Confederazione tedesca formata da 39 stati sovrani; essa non disponeva di una propria marina militare, appoggiandosi invece alla \"Royal Navy\" inglese, alla \"Koninklijke Marine\" olandese e alla \"Kongelige danske marine\" danese poich\u00e9, per ragioni dinastiche, i sovrani del Regno Unito, dei Paesi Bassi e della Danimarca erano ufficialmente enumerati fra i membri della Confederazione. Questa carenza si fece sentire nella prima guerra dello Schleswig del 1848 allorch\u00e9 la marina danese blocc\u00f2 facilmente tutti i commerci navali tedeschi nel mare del Nord e nel mar Baltico senza che la piccola Marina prussiana potesse opporre resistenza. Sempre nel 1848, ispirati dalla Primavera dei popoli che stava infiammando l'Europa, deputati di ciascun componente della Confederazione si riunirono il 18 maggio nel Parlamento di Francoforte per scrivere la Costituzione di uno Stato unitario tedesco, denominato Deutsches Reich e offrirono la corona di imperatore di Germania al re di Prussia Federico Guglielmo IV. Il 12 giugno la dieta confederale mise a disposizione le sue finanze alla nuova assemblea, che due giorni dopo, il 14, stanzi\u00f2 un fondo di sei milioni di talleri per la costituzione di una marina militare al comando del principe Adalberto di Prussia e poi, quando questi fu costretto a dimettersi dal suo re, dal contrammiraglio Karl Rudolf Brommy, che in precedenza aveva servito in diverse marine militari straniere.\nLa \"Reichsflotte\" fu costruita da zero, dovendosi avvalere di ufficiali stranieri, come belgi e inglesi, e di navi comprate da altre potenze. La neonata forza navale giunse a contare 39 navi: 2 fregate a vela, 3 fregate a vapore, 1 corvetta a vela (la \"Franklin\", donata dalla citt\u00e0 di Amburgo ma rifiutata), 6 corvette a vapore e 27 cannoniere. Ebbe il suo battesimo del fuoco nella battaglia di Helgoland, tatticamente risoltasi in un nulla di fatto, senza perdite n\u00e9 dal lato tedesco n\u00e9 da quello danese.\nTuttavia Federico Guglielmo IV di Prussia rifiut\u00f2 di accettare la corona tedesca, avvertendo che avrebbe comportato una limitazione dei suoi poteri, e la breve vita del Parlamento di Francoforte ebbe termine; con esso, anche la \"Reichsflotte\" fu sciolta il 31 marzo 1852, Brommy licenziato con una liquidazione di 2.500 talleri e la flotta venduta (con l'eccezione di due fregate a vapore incamerate dalla Prussia) al miglior offerente.\nIl principe Adalberto, tornato in Prussia, fece tesoro dell'esperienza di Francoforte e deline\u00f2 il rafforzamento della Marina prussiana, fra le altre cose fondando Wilhelmshaven (ancora oggi importante base navale della \"Deutsche Marine\"). Fu quindi posto a capo della \"Norddeutsche Bundesmarine\", dalla sua nascita nel 1867 contemporaneamente alla Confederazione Tedesca del Nord fino alla guerra franco-prussiana del 1870-71, quando divent\u00f2 \"Kaiserliche Marine\" o Marina imperiale: and\u00f2 in pensione con il titolo di \u00abprincipe-ammiraglio\u00bb.\nIl Secondo Reich e la prima guerra mondiale.\nLa \"Kaiserliche Marine\" conobbe uno sviluppo tumultuoso, voluto dal kaiser Guglielmo II e attuato dal ministro della Marina ammiraglio Alfred von Tirpitz (in carica dal 1894). Allo scoppio della prima guerra mondiale nel 1914, la Marina imperiale si presentava numerosa, efficiente, ben addestrata e potentemente armata, pronta allo scontro con la \"Royal Navy\" inglese; il 1\u00ba novembre 1914 le inflisse la prima sconfitta da oltre cent'anni a Coronel. La \"Hochseeflotte\", la flotta da battaglia tedesca, tenne testa alla \"Grand Fleet\" nello battaglia dello Jutland. La Germania imperiale fu inoltre pioniera nel campo dei sommergibili varando una flotta di \"U-Boote\" che condussero per primi una guerra sottomarina indiscriminata contro le linee di rifornimento alleate durante la prima battaglia dell'Atlantico. Nell'autunno 1918 la situazione militare della Germania era divenuta insostenibile e la sconfitta si profilava all'orizzonte; sotto i colpi della fame e delle tremende perdite umane, il fronte interno si era sgretolato e idee rivoluzionarie si diffondevano fra la popolazione civile e i soldati di guarnigione in patria. Fu in questo clima che il 24 ottobre 1918 l'ammiraglio Franz von Hipper decise di impegnare la flotta in un'ultima furibonda battaglia nel canale della Manica, inevitabilmente destinata a un sanguinoso fallimento. I marinai della base di Wilhelmshaven rifiutarono di sacrificarsi invano, cos\u00ec vicini alla fine della guerra, e si ammutinarono: \u00e8 l'inizio della rivoluzione di novembre che in pochi giorni porter\u00e0 all'abdicazione del kaiser Guglielmo II e all'armistizio di Compi\u00e8gne. Le clausole armistiziali prevedevano l'internamento della flotta tedesca (con la fine della monarchia rinominata \"Vorl\u00e4ufige Reichsmarine\", \u00abmarina provvisoria\u00bb) a Scapa Flow e la successiva spartizione fra le potenze vincitrici. L'ammiraglio Ludwig von Reuter, comandante della \"Hochseeflotte\" prigioniera, pianific\u00f2 invece l'autoaffondamento delle navi, eseguito il 19 giugno 1919. \nLe clausole navali del trattato di Versailles imponevano alla Repubblica di Weimar una pesante limitazione della forza navale tedesca, denominata \"Reichsmarine\": poteva schierare al massimo 15.000 uomini, 6 navi da battaglia da massimo 10.000 tonnellate, sei incrociatori, 12 cacciatorpediniere e 12 motosiluranti; proibiti invece sommergibili e ogni forma di aviazione navale, in pratica vietando la costruzione di portaerei. Infine, qualsiasi nuova unit\u00e0 poteva essere varata solo per sostituire una vecchia.\nGli anni fra le due guerre e il secondo conflitto mondiale.\nFin da subito, ben prima dell'ascesa al potere del nazionalsocialismo, tuttavia, la Marina di Weimar si rafforz\u00f2 portando avanti un programma clandestino. Tramite fantomatiche aziende private di facciata, furono installati un ufficio di ricerca sugli \"U-Boote\" nei Paesi Bassi e uno sui siluri in Svezia. Nel 1931 entr\u00f2 in servizio - provocando un certo attrito con Francia e Regno Unito, che si videro minacciati - il \"Deutschland\", un innovativo incrociatore pesante o corazzata tascabile.\nIl 15 novembre 1932 (cio\u00e8 due mesi prima della salita al potere di Adolf Hitler, avvenuta il 30 gennaio 1933) il governo tedesco autorizz\u00f2 un ambizioso piano di riarmo navale che includeva sommergibili, aerei e portaerei, in aperta violazione del Trattato; questo processo ebbe un'imponente accelerata con l'instaurarsi del regime nazionalsocialista che nel 1935 cambi\u00f2 il nome della \"Reichsmarine\" in un inequivocabile \"Kriegsmarine\" o \u00abmarina da guerra\u00bb in lingua italiana, lasciando pochi dubbi sulla propensione bellica del nuovo regime. Nel medesimo anno, la Germania stipul\u00f2 con il Regno Unito l'accordo navale anglo-tedesco, che emendava le restrizioni armistiziali con nuove, e pi\u00f9 larghe, concessioni per la dimensione della flotta tedesca. I rimanenti anni dell'anteguerra furono consumati da un'intensa opera di costruzione, che vide il culmine con la formulazione del sontuoso (e irrealizzato) piano Z nel 1939. Lo scoppio del secondo conflitto mondiale interruppe questi piani di \"grandeur\", ma che comunque portarono al varo di grandi unit\u00e0 come il \"Bismarck\", e costrinse la \"Kriegsmarine\" a una guerra generalmente di corsa, tesa principalmente a interrompere i flussi di rifornimenti pi\u00f9 che a offendere le preponderanti flotte militari avversarie. I due principali teatri marittimi in cui fu impegnata la Kriegsmarine furono, ma non esclusivamente, l'Atlantico e il Mediterraneo, alle cui voci si rimanda per una trattazione estesa delle vicende che li caratterizzarono; ruolo preponderante ebbe la componente sommergibile, denominata \"U-Boot\": il primo ministro Winston Churchill afferm\u00f2 nelle sue memorie \u00abL'unica cosa che mi abbia davvero spaventato durante la guerra \u00e8 stata la minaccia degli \"U-Boot\"\u00bb.\nGli avanzamenti tecnologici operati dalle forze navali alleate, la schiacciante superiorit\u00e0 di uomini, aerei e navi determinata dall'ingresso nel conflitto degli Stati Uniti e i rovesci subiti sui fronti di terra, determinarono nella fase finale del conflitto la sconfitta pressoch\u00e9 inappellabile della \"Kriegsmarine\": al 6 giugno 1945, data della fine della maggior parte delle operazioni militari in Europa, restavano a galla solo due unit\u00e0 maggiori (gli incrociatori leggeri \"N\u00fcrnberg\" e \"Prinz Eugen\"), una dozzina di cacciatorpediniere, un pugno di naviglio minore (fra cui il veliero \"Horst Wessel\", requisito dagli statunitensi e a tutt'oggi usato come nave scuola della guardia costiera americana con il nome di USCGC \"Eagle\") e 156 \"U-Boot\", fra cui alcuni del modernissimo e rivoluzionario Tipo XXI (prototipo di tutti i futuri sottomarini), in gran parte demoliti durante l'operazione Deadlight. Anche queste unit\u00e0 navali superstiti furono spartite fra i vincitori o demolite, volendo evitare di ripetere l'errore commesso vent'anni prima con la mancata demilitarizzazione totale della Germania.\nIl dopoguerra, la guerra fredda e la situazione odierna.\nTuttavia, pochissimi giorni dopo la resa tedesca, emerse il problema delle mine navali, di cui erano pericolosamente disseminati i mari del Nord e baltico, stimate in numero di 600.000 e in gran parte deposte nei sei anni di guerra dalla \"Kriegsmarine\", ai cui reduci, sotto stretta sorveglianza della \"Royal Navy\", fu imposto di porre rimedio. 27.000 reduci della marina tedesca, organizzati nell'Amministrazione tedesca di sminamento (traduzione arbitraria dei termini \"Deutscher Minenr\u00e4umdienst\" in tedesco e \"German Mine Sweeping Administration\" in inglese) e imbarcati su 300 navi, svolsero questo difficile compito, riportando 348 morti e 10 imbarcazioni affondate, fino al 1948, allorch\u00e9 il corpo fu disciolto per volere dell'Unione Sovietica, la quale paventava che si trattasse di un espediente per conservare il personale della disciolta \"Kriegsmarine\" in ottica di un futuro ennesimo riarmo tedesco, stavolta in funzione anti-sovietica nell'incipiente guerra fredda. Si trattava di un sospetto non del tutto peregrino, poich\u00e9 nel 1956, con l'ingresso ufficiale della Germania Ovest nella NATO, fu effettivamente ricostituita una marina militare tedesca, la \"Marine\", comunemente detta \"Bundesmarine\" (\u00abMarina federale\u00bb), i cui quadri e ufficiali erano in parte tratti dagli ex sminatori, quindi da veterani della flotta nazista. Analogo processo si svolse nella Germania Est con la costituzione della \"Volksmarine\" (\u00abMarina del popolo\u00bb). \nI mutuati scenari internazionali imposero un ruolo sostanzialmente minoritario alla \"Bundesmarine\", essendo la Germania Ovest destinata a sostenere l'urto frontale del patto di Varsavia in un'eventuale e apocalittica invasione sovietica in quella che sarebbe stata una battaglia di terra, combattuta da fanteria e mezzi corazzati, e aerea, in cui si prevedeva anche l'uso di armi nucleari. Nel 1990, con la caduta del Muro di Berlino e la riunificazione della Germania, la \"Bundesmarine\" assorb\u00ec la \"Volksmarine\" e, nel 1995, prese il nome di \"Deutsche Marine\". Con la fine della guerra fredda, la \"Deutsche Marine\" si \u00e8 completamente integrata nella componente navale della NATO, partecipando alle operazioni di peacekeeping e anti-pirateria, nonch\u00e9 prestando il proprio soccorso in occasione di disastri naturali e fornendo aiuto umanitario.\nAl 30 giugno 2018, il personale conta 15.931 ufficiali e marinai.\nOrganizzazione della flotta.\nLa componente aerea.\nLa Marineflieger, o per esteso Deutsche Marineflieger, \u00e8 l'attuale componente aerea della Deutsche Marine, la marina militare tedesca.\nFondata nella seconda parte degli anni cinquanta, dopo la rifondazione della marina militare dell'allora Germania Ovest, la Bundesmarine, si compone di mezzi aerei ad ala fissa mobile con compiti di cooperazione e sorveglianza delle acque territoriali tedesche con le unit\u00e0 navali di superficie. La componente ad ala fissa \u00e8 costituita da aerei da pattugliamento marittimo.\nFlotta.\nProgrammi di acquisizione (mezzi in costruzione o contratti siglati).\nLe 4 navi sostituiranno tutte le navi della classe Bremen.\nOperazioni.\nOperazioni correnti.\nTra le operazioni correnti troviamo la lotta alla pirateria nelle acque della Somalia, attuata tramite la Combined Task Force 150 e la operazione Atalanta dell'Unione europea, alla quale ha partecipato la fregata \"Karlsruhe.\"\nContributi NATO.\nLa Deutsche Marine partecipa a programmi ed esercitazioni NATO. Tra questi, la STANAVFORMED, ex NAVOCFORMED, formazione navale che opera stabilmente nel mar Mediterraneo con un'unit\u00e0 per ciascun paese partecipante, e il comando a rotazione tra i partecipanti."}
{"id": "2270086", "revid": "729019", "url": "https://it.wikipedia.org/wiki?curid=2270086", "title": "Bundesmarine", "text": "La Bundesmarine \u00e8 stata la marina militare della Germania Ovest dal 1956 fino al 1990, anno della riunificazione tedesca.\nLa marina tedesca venne ricostituita sulle ceneri della disciolta Kriegsmarine nel 1955, dieci anni dopo la fine della seconda guerra mondiale e di totale demilitarizzazione, insieme alle altre forze armate della Repubblica Federale di Germania, allo scopo di fronteggiare la minaccia portata dall'Unione Sovietica e dalle nazioni del Patto di Varsavia alle nazioni del blocco occidentale e in contemporanea all'ammissione della Germania Occidentale nella NATO.\nIl primo personale militare venne immesso in servizio l'11 novembre 1955, nel duecentesimo anniversario della nascita del riformatore del militarismo prussiano Scharnhorst. I tre servizi, Heer (esercito), Marine (marina) e Luftwaffe (aeronautica), vennero ufficialmente fondati il 2 gennaio 1956.\nCon la riunificazione tedesca nel 1990, la Volksmarine, la Marina della Repubblica Democratica Tedesca venne sciolta il 2 ottobre 1990, insieme alle altre branche della Nationale Volksarmee e incorporata nella Bundesmarine che assunse la nuova denominazione di Deutsche Marine, mentre per quanto riguarda il personale, parte fu assorbito dalla Deutsche Marine, altri nella Polizia di frontiera tedesca, e gran parte delle navi venduta o demolita."}
{"id": "2270088", "revid": "767487", "url": "https://it.wikipedia.org/wiki?curid=2270088", "title": "Anilao", "text": "Anilao \u00e8 una municipalit\u00e0 di Quarta classe delle Filippine, situata nella Provincia di Iloilo, nella Regione del Visayas Occidentale.\nAnilao \u00e8 formata da 21 baranggay:"}
{"id": "2270089", "revid": "1543377", "url": "https://it.wikipedia.org/wiki?curid=2270089", "title": "Fiat Brevetti", "text": "La Fiat Brevetti 10-12 HP fu un'autovettura costruita dalla Fiat dal 1905 al 1908 in seguito all'acquisizione delle quote societarie della FIAT-Ansaldi. Con l'Ansaldi la Fiat prepar\u00f2 la 10-12 HP, ribattezzata \"Brevetti\" nel 1906. L'Ansaldi continu\u00f2 l'attivit\u00e0 fondando il 12 giugno 1906, con Ceirano GB &amp; C, la SPA (Societ\u00e0 Piemontese Automobili Ansaldi - Ceirano). La societ\u00e0 fu prelevata dalla Fiat nel 1925.\nLa \"Brevetti\" fu una vettura che portava con s\u00e9 molte innovazioni tecnologiche. Ad esempio, il telaio dritto, cio\u00e8 a longheroni, molto in uso nelle auto di quel periodo, fu sostituito da un telaio preformato per l'alloggiamento degli organi meccanici, una novit\u00e0 per l'epoca. Furono introdotti anche un albero di trasmissione a giunti cardanici, invenzione del celebre Girolamo Cardano, e un gruppo differenziale a coppia conica.\nL'automobile era equipaggiata da un motore a quattro cilindri da 3052 cm\u00b3 di cilindrata, erogante una potenza di 20 cv. L'accensione era a magnete a bassa tensione ed il cambio era a quattro rapporti. La trasmissione era a giunto cardanico ed i freni agivano sull'albero di trasmissione. Il modello raggiungeva una velocit\u00e0 massima di 65 km/h.\nLa \"tipo 2\".\nNel 1908, la 10-12 HP fu sostituita da una versione aggiornata, la Fiat Brevetti tipo 2 (15-25 HP), basata sulla stessa meccanica ma con motore pi\u00f9 potente (26 cavalli) e una maggiore carreggiata, 1350 mm anzich\u00e9 i precedenti 1290. Come la precedente, questa vettura fu assemblata nello stabilimento di corso Dante, a Torino.\nCon 681 esemplari prodotti, il modello ebbe meno successo del precedente. Un esemplare costruito nel 1908, convertito in autopompa, costituisce il pi\u00f9 antico mezzo tuttora esistente del Corpo nazionale dei vigili del fuoco italiano."}
{"id": "2270090", "revid": "422409", "url": "https://it.wikipedia.org/wiki?curid=2270090", "title": "Marina militare tedesca", "text": ""}
{"id": "2270091", "revid": "85053", "url": "https://it.wikipedia.org/wiki?curid=2270091", "title": "German Navy", "text": ""}
{"id": "2270104", "revid": "767487", "url": "https://it.wikipedia.org/wiki?curid=2270104", "title": "Badiangan", "text": "Badiangan \u00e8 una municipalit\u00e0 di Quinta classe delle Filippine, situata nella Provincia di Iloilo, nella Regione del Visayas Occidentale.\nBadiangan \u00e8 formata da 31 baranggay:"}
{"id": "2270111", "revid": "115356715", "url": "https://it.wikipedia.org/wiki?curid=2270111", "title": "Vihren", "text": "Il Vihren (2.914 - in lingua bulgara \"\u0412\u0438\u0445\u0440\u0435\u043d\" - anche traslitterato in \"Vikhren\") \u00e8 la montagna pi\u00f9 alta del massiccio del Pirin in Bulgaria.\nDopo il monte Mussala resta la seconda montagna per altezza della Bulgaria."}
{"id": "2270113", "revid": "767487", "url": "https://it.wikipedia.org/wiki?curid=2270113", "title": "Balasan", "text": "Balasan \u00e8 una municipalit\u00e0 di Quarta classe delle Filippine, situata nella Provincia di Iloilo, nella Regione del Visayas Occidentale.\nBalasan \u00e8 formata da 23 baranggay:"}
{"id": "2270114", "revid": "126257", "url": "https://it.wikipedia.org/wiki?curid=2270114", "title": "Fiat 10-12 HP", "text": ""}
{"id": "2270115", "revid": "126257", "url": "https://it.wikipedia.org/wiki?curid=2270115", "title": "Fiat 10/12 HP", "text": ""}
{"id": "2270117", "revid": "1543377", "url": "https://it.wikipedia.org/wiki?curid=2270117", "title": "Borgman 2030", "text": "Borgman 2030 (\u8d85\u97f3\u6226\u58eb\u30dc\u30fc\u30b0\u30de\u30f3,\"Ch\u014don senshi B\u014dguman\", traducibile come \"Borgman, il guerriero supersonico\") \u00e8 un anime prodotto dalla Ashi Productions in 35 episodi, andati in onda per la prima volta in Giappone, su NTV, dal 13 aprile al 21 dicembre 1988.\nMentre la regia fu affidata a Hiroshi Negishi, il soggetto della serie fu affidato a Hideki Sonoda, che aveva gi\u00e0 partecipato alle serie di \"Mila e Shiro - Due cuori nella pallavolo\", \"Magica magica Emi\" e \"Hilary\", e che in futuro avrebbe partecipato alla serie \"Mobile Suit V Gundam\".\nPer il character design, la Ashi Production punt\u00f2 su un nome gi\u00e0 allora di grande richiamo come Michitaka Kikuchi, gi\u00e0 visto all'opera, nello stesso ruolo, in \"Hilary\" e \"Good Morning Althea\", e noto in Italia soprattutto per la sua opera di mangaka sotto lo pseudonimo di Kia Asamiya.\nSia la serie TV, che gli OAV \"Last battle\" e \"Lovers Rain\" sono stati pubblicati in Italia da Yamato Video. Dapprima la Yamato pubblic\u00f2 i due OAV in VHS. Solo successivamente inizi\u00f2 la pubblicazione della serie TV, per 9 VHS totali che contenevano 4 episodi ciascuna. Per ovviare alla mancanza di un quarto episodio nella nona VHS, la Yamato decise di inserirvi l'OAV \"Lovers Rain\" come 36\u00ba episodio.\nNella seconda met\u00e0 del 2008 la Yamato Video ha pubblicato il primo di due DVD box che contengono sia la serie TV che i due OAV \"Last Battle\" e \"Lovers Rain\".\nAd oggi in DVD \u00e8 uscito solo il primo Box contenente i primi 20 episodi. Dall'episodio 21 in poi non si sa ancora nulla di una eventuale futura uscita.\nLa serie TV.\nTrama.\nSiamo nell'anno 2030, e la citt\u00e0 di Tokyo non esiste pi\u00f9. Essa \u00e8 stata rasa al suolo poco pi\u00f9 di trenta anni prima, alla fine del XX secolo, dalla caduta di quattro enormi meteoriti che ancora oggi caratterizzano lo skyline di Megalocity, la citt\u00e0 risorta nella baia di Tokyo dalle ceneri della capitale giapponese distrutta.\nMa non c'\u00e8 pace per gli abitanti della nuova modernissima citt\u00e0. Il loro faticoso tentativo di ritornare alla normalit\u00e0 \u00e8 infatti disturbato e minacciato dagli Yoma, creature extradimensionali disposte a tutto pur di conquistare il nostro mondo, partendo appunto da Megalocity. Dove proprio i quattro meteoriti, denominati \u201cyomaliti\u201d, forniscono agli Yoma una porta di accesso preferenziale alla nostra dimensione.\nA contrastarli vi sono Ryo Hibiki e Chuck Sweagger, gli ultimi due sopravvissuti del \u201cprogetto Borgman\u201d, che prevedeva di trasformare aspiranti astronauti in cyborg per permettere loro di sopravvivere alle difficili condizioni esterne nello spazio.\nMa il progetto \u00e8 miseramente fallito propria a causa dell'invasione degli Yoma, avvenuta nel 2029. E con il fallimento del progetto Borgman, Ryo e Chuck hanno visto i loro compagni morire e il loro sogno di diventare astronauti andare in frantumi. Del progetto Borgman \u00e8 rimasto loro il potente corpo cibernetico, che decidono di utilizzare per combattere gli Yoma e vendicarsi.\nA loro si unisce ben presto Anice Farm. Anche lei \u00e8 una Borgman, ma storia di come lo \u00e8 diventata \u00e8 decisamente pi\u00f9 casuale e completamente diversa da quella dei suoi nuovi compagni, anche se la spingono a combattere simili propositi di vendetta verso gli Yoma.\nA sostenere il Sonic Team dei tre Borgman \u00e8 la scienziata che ha supervisionato e eseguito la loro trasformazione in cyborg: Memory Gene, in passato coordinatrice del progetto Borgman, e ora preside della Psysonic School di Megalocity. La Psysonic School \u00e8 anche il quartier generale dei Borgman, che qui nascondono la loro vera identit\u00e0 lavorando come insegnanti per i bambini delle elementari.\n\u00c8 Memory a fornire ai Borgman assistenza tecnica e medica, l'artiglieria e soprattutto le loro baltector: speciali psicoarmature in grado di amplificare e far sfruttare ai Borgman tutto il loro potere cibernetico.\nMa la lotta \u00e8 difficile e disperata. Anche perch\u00e9, se da una parte le gelosie, le invidie e i conseguenti contrasti interni agli Yoma potrebbero essere un punto a favore degli esseri umani, questi ultimi non sono in grado di approfittarne per le loro stesse divisioni intestine. L'opera dei Borgman \u00e8 infatti malvista dagli organi di difesa istituzionali e dalla Polizia Mondiale, che non tollera la presenza di un gruppo fuori dal loro controllo come il Sonic Team, e crea una propria squadra anti-Yoma, denominata Phantom Swat, che pi\u00f9 volte entra in contrasto con i Borgman, per divergenze su \u201ccompetenze territoriali\u201d e modi di agire.\nCi\u00f2 impedisce agli umani di fare un vero fronte comune e cooperare fruttuosamente per la sconfitta del nemico, fino a che i Borgman si ritroveranno soli nella battaglia finale e decisiva.\nPersonaggi.\nPersonaggi principali.\nInsieme a Chuck, Ryo \u00e8 uno degli unici due cyborg sopravvissuti del progetto Borgman, a cui aveva aderito volontariamente (dando quindi il suo pieno consenso alla trasformazione in cyborg) per realizzare il suo sogno di divenire un astronauta.\nIl suo stesso sogno e i suoi compagni muoiono il giorno in cui gli Yoma attaccano Megalocity. Motivo principale per cui decide di sfruttare il suo corpo cibernetico per combattere gli invasori venuti da un'altra dimensione.\nDei tre Borgman, \u00e8 colui che indossa la baltector azzurra. Quello specializzato nel combattimento ravvicinato, corpo a corpo, e sicuramente colui che ha le capacit\u00e0 e potenza maggiori, paragonabili a quelle del fortissimo Dust Jead, il cyborg da combattimento al servizio degli Yoma. Tanto da essere l'unico a poter combattere alla pari con lui. Ci\u00f2, unito al suo accentuato carisma, fa tacitamente di lui il leader del trio. D'altro canto la sua grande generosit\u00e0 e il suo orgoglio sfociano, a volte, in un'eccessiva impulsivit\u00e0 che rischia di costargli cara.\nNel corso della serie sembra maturare un certo interesse nei confronti di Anice, anche se lo svilupparsi del loro rapporto rimarr\u00e0 solo accennato nella serie TV, per poi essere ripreso e approfondito negli OAV: a partire dal video di \"Forever\" di \"Madnight Gigs\", cos\u00ec come in \"Last Battle\" e soprattutto in \"Lovers Rain\".\nAnche Chuck, come Ryo, aveva volontariamente aderito al progetto Borgman e accettato la conversione in cyborg per realizzare il suo sogno di divenire astronauta. Il motivo principale per cui aveva deciso di lasciare gli Stati Uniti, di cui \u00e8 originario, per il Giappone.\nAnche lui, come Ryo, ha visto i suoi compagni e il suo sogno morire quel maledetto giorno in cui gli Yoma invasero Megalocity. E come il suo unico compagno sopravvissuto, a cui lo lega inevitabilmente un forte legame di amicizia, ha deciso di sfruttare le sue capacit\u00e0 di cyborg per combattere gli Yoma.\n\u00c8 il Borgman con la baltector verde, specializzato nel combattimento a distanza e nell'artiglieria pesante. Rispetto a Ryo, \u00e8 pi\u00f9 riflessivo e molto meno impulsivo. Affascinante e di bell'aspetto, e conscio di esserlo, grazie anche al suo ottimo carattere e simpatia, far\u00e0 breccia nel cuore di Miki Katsura, comandante della Phantom Swat.\n\u00c8 anche grazie a questo legame che si riusciranno ad appianare, almeno in parte, i contrasti e le divergenze tra Sonic Team e Phantom Swat.\nOriginaria degli Stati Uniti e unica donna del trio, la storia di Anice e di come sia divenuta una Borgman \u00e8 decisamente diversa e, in un certo senso, anche pi\u00f9 tragica di quella di Ryo e Chuck. Non fosse altro perch\u00e9, al contrario dei suoi due compagni di battaglia, Anice \u00e8 l'unico Borgman a essere stato trasformato in cyborg senza il proprio espresso consenso, anche se ci\u00f2 \u00e8 stato fatto con l'unico scopo di salvarle la vita.\nInfatti il giorno in cui gli Yoma attaccarono Megalocity, Anice stava accompagnando la scolaresca di cui era insegnante in una visita al quartiere spaziale della citt\u00e0. Ferita gravemente, viene soccorsa da Memory e dal professor Fritz Riddle. E da loro, mentre la stanno trasportando verso la sala operatoria nel disperato tentativo di salvarle la vita appesa a un filo, Anice viene a conoscenza del fatto che tutti i suoi alunni sono morti. Memory e Riddle si rendono conto che le condizioni di Anice sono talmente critiche, che l'unico modo per salvarla \u00e8 quello di impiantare nel suo corpo l'ultimo cyber-sistema loro rimasto del progetto Borgman, nonostante i rischi che ci\u00f2 comporterebbe, dato che quel sistema non \u00e8 stato progettato espressamente per il corpo di Anice, che quindi potrebbe arrivare a non avere il totale controllo del sistema cyborg impiantatole.\nL'operazione tuttavia riesce e Anice si ristabilisce perfettamente in breve tempo. Accetta il suo nuovo status di cyborg, e conscia di ci\u00f2 per cui era stato creato il cyber-sistema ora impiantato nel suo corpo, Anice chiede a Memory di consentirle di unirsi agli altri Borgman superstiti per combattere gli Yoma, e vendicare cos\u00ec i suoi studenti morti il giorno dell'attacco.\nDel Sonic Team, \u00e8 colei che indossa la baltector rosa, creata espressamente per amplificare al massimo le sue enormi capacit\u00e0 uditive e visive, di gran lunga superiori rispetto agli altri due Borgman. Ci\u00f2 la rende particolarmente adatta a raccogliere informazioni e ad avvertire i pericoli prima degli altri. Ma Anice si sa destreggiare egualmente bene anche in battaglia, nonostante la sua forza fisica sia decisamente inferiore rispetto a quella dei suoi due compagni. A questo unisce un carattere solare e positivo, che la pone spesso nel ruolo di collante del gruppo.\nNel corso della serie diventa evidente che l'interesse di Anice verso Ryo va oltre la semplice amicizia. Lo si nota da piccoli gesti, come da alcune situazioni in cui Anice mostra chiaramente una sorta di gelosia nei confronti del ragazzo. Tuttavia il suo rapporto con Ryo rimane solo accennato nella serie TV, per poi essere sviluppato e approfondito negli OAV.\nScienziata e medico di eccelso talento e intelligenza, era uno dei coordinatori del progetto Borgman e l'unico essere umano vivente, oltre al professor Fritz Riddle, a saper effettuare la trasformazione di un essere umano in cyborg.\nDopo il fallimento del progetto Borgman, nel quale ha perso anche il suo amato fratello minore Reminis per un incidente di laboratorio, costruisce la Psysonic School, col preciso intento di creare un posto sicuro per i bambini della citt\u00e0, in modo da difendere le loro vite in caso di attacco Yoma.\nLa sua figura all'interno del Sonic Team \u00e8 fondamentale: \u00e8 infatti lei a creare le baltector, fondamentali nella lotta contro gli Yoma, e a ideare e ottimizzare tutte le armi e i veicoli che sostengono i Borgman nelle loro battaglie. E ovviamente si occupa di loro anche dal punto di vista puramente medico.\nIl personaggio, sia nelle sue peculiarit\u00e0 caratteriali e psicologiche, che nella sua storia personale, va via via delineandosi e svelandosi sempre meglio nel corso delle puntate. Fino ad arrivare a comprendere che ci\u00f2 che la spinge a combattere gli Yoma non \u00e8 solo una voglia di vendetta, ma anche un certo senso di colpa, in quanto fu proprio a causa degli studi inerenti al progetto Borgman che gli Yoma entrarono definitivamente in contatto con il mondo umano.\nPersonaggi secondari.\nNel corso della serie veniamo ovviamente a contatto con vari altri personaggi, pi\u00f9 o meno importanti, ma comunque secondari rispetto ai protagonisti.\nEpisodi.\nI titoli italiani dei 35 episodi sono quelli dell'edizione italiana edita da Yamato Video:\nL'edizione italiana della Yamato Video conta 36 episodi, anzich\u00e9 i 35 qui elencati, in quanto l'OAV \"Lovers Rain\" \u00e8 stato utilizzato come completamento dalla nona VHS, l'ultima della serie, che altrimenti avrebbe contenuto solo tre episodi anzich\u00e9 quattro. Scelta agevolata sia dalla durata di tale OAV (30'), sia anche e soprattutto dal fatto che esso si colloca narrativamente poco dopo la fine della serie TV.\nIl titolo italiano dell'episodio 23, \"Nel cuore del Megalobuilding\", \u00e8 sviante rispetto a quello originale, che tradotto letteralmente dal giapponese sarebbe: \"Salvare Shinji! La base Borgman \u00e8 sotto attacco!\". Il titolo italiano dell'episodio \u00e8 probabilmente un errore di traduzione, in quanto nella puntata in questione uno Yoma viene introdotto fortuitamente all'interno della Psysonic School, e quindi del quartier generale dei Borgman, mentre il Megalobuilding non appare mai nell'episodio.\nStruttura della trama.\nLa serie pu\u00f2 essere idealmente scomposta in tre parti, all'incirca equivalenti come numero di episodi. Nella prima parte, un po' pi\u00f9 di approccio rispetto alle altre due, si inizia a prendere confidenza con i personaggi, e le difficolt\u00e0 che incontrano giorno dopo giorno nella lotta contro il nemico. Si ha appena qualche accenno alla storia pi\u00f9 complessa e complicata che sta dietro il progetto Borgman, gli Yoma e gli Yomaliti. Frattanto i Borgman devono faticare non poco per mantenere segrete le loro identit\u00e0 agli adulti e soprattutto ai ragazzi di cui sono insegnanti, che sono i primi ad avere dei sospetti circa la loro identit\u00e0 e ovviamente fanno di tutto per smascherarli, mettendosi sovente nei guai.\nLa seconda parte ha inizio con l'episodio 13, in cui Dust Jead scende definitivamente in campo, smettendo di fare il semplice spettatore a margine della guerra in corso: fino a questo momento Dust Jead si era al massimo limitato a guidare altri Yoma nel mondo umano, senza mai prendere parte attiva al combattimento. Lottandovi contro, i Borgman, e soprattutto Ryo, scoprono quale sia l'incredibile abilit\u00e0 e potenza di questo cyborg al servizio degli Yoma, scoprendo altres\u00ec il loro nemico pi\u00f9 temibile e misterioso, data la baltector di cui \u00e8 dotato, stranamente simile a quelle ideate da Memory per i Borgman. Inoltre Dust Jead d\u00e0 ai Borgman un importante indizio circa i piani futuri degli Yoma, indicando il Quartiere Spaziale di Megalocity come un luogo fondamentale per gli invasori. Questa parte, pur contando ancora episodi che possono definirsi di passaggio, \u00e8 importante anche perch\u00e9 le vere identit\u00e0 dei Borgman sono definitivamente svelate. Dapprima diventa chiaro ai ragazzi, e in particolare a Shinji, che quelli che in apparenza sembrano semplici professori, sono in realt\u00e0 i Borgman. Quindi saranno gli stessi Yoma, con un abile stratagemma, a costringere i membri del Sonic Team a uscire allo scoperto, mandando all'aria le loro coperture, e obbligandoli a rivelare le proprie identit\u00e0 al resto della comunit\u00e0.\nLa parte finale \u00e8 sicuramente la pi\u00f9 interessante. La conclusione naturale della serie non \u00e8 costruita, come spesso accade, attraverso un paio di episodi. Ma si dipana attraverso pi\u00f9 puntate, un po' come successo in altre serie contemporanee dell'epoca, come \"Yoroiden Samurai Troopers\". Si pu\u00f2 tranquillamente dire che l'ultima battaglia ha inizio gi\u00e0 al 25\u00ba episodio, per concludersi nel 35\u00ba. Il tutto in un crescendo ben orchestrato e costruito, nel quale, mano a mano, cadono gli ultimi interrogativi e misteri sulla connessione tra il progetto Borgman, Dust Jead, Gilbert Mesh e gli Yoma. Il finale, pur essendo compiuto e concluso, pu\u00f2 definirsi in qualche modo aperto. Forse gi\u00e0 in previsione degli OAV che sarebbero seguiti di l\u00ec a pochi mesi, quali \"Madnight Gigs\" e \"Last Battle\".\nSigle [2]\nEp. 1-27\nApertura: DON'T LOOK BACK (EARTHSHAKER)\nChiusura: FOREVER (EARTHSHAKER)\nEp. 28-35\nApertura: Yoru wo buttobase! (HIPS)\nChiusura: Tender (HIPS)\nNota: Borgman 2030 viene occasionalmente trasmesso sul canale satellitare Man-Ga. Tuttavia, l'edizione trasmessa su questa rete presenta un ritardo nella riproduzione della sigla di apertura, reso palese dalla mancanza di corrispondenza tra il tempo del cantato e i sottotitoli del testo e le sue parti in lingua inglese, un ritardo riscontrabile in diversi episodi contenenti la canzone \"DON'T LOOK BACK\".\nGli OAV.\nAlla serie TV seguirono tre OAV: \"Madnight Gigs\" (30', 1989), \"Last battle\" (60', 1989) e \"Lovers Rain\" (30', 1990). Fu inoltre pubblicato un quarto OAV nel 1993, \"Borgman 2058 - La nuova generazione\", che \u00e8 per\u00f2 piuttosto a se stante rispetto alle vicende di Ryo, Chuck e Anice.\n\"Madnight Gigs\".\nUno dei punti di forza della serie \u00e8 senz'altro la colonna sonora, per la quale furono chiamati in causa anche gli Earthshaker, ovvero una delle pi\u00f9 importanti band metal del Giappone. A loro si deve la prima canzone di apertura, \"Don't look back\", e soprattutto la prima canzone di chiusura, \"Forever\". Inoltre gli Earthshaker, insieme a un altro popolare gruppo musicale nipponico di allora, gli Show-Ya, parteciparono ad altre due canzoni: \"Tender\" e \"Yoru o Buttobase (Soar through the night)\".\nLa musica aveva un ruolo talmente importante nella serie, che la Ashi Productions pubblic\u00f2, a febbraio 1989 (la serie and\u00f2 in onda in Giappone fino al 21 dicembre 1988), l'OAV \"Madnight Gigs\".\nSi tratta di una raccolta di sette video musicali, per una durata totale di 30', basati sulle canzoni originali della colonna sonora. Mentre cinque di questi video sono fondamentalmente montaggi di scene tratte dalla serie, nei restanti due, quelli relativi a \"Tender\" e a \"Forever\", \u00e8 possibile vedere immagini inedite rispetto alla serie, nonch\u00e9 quello che pu\u00f2 essere considerato il suo vero finale.\nNello specifico, il video di \"Tender\", nonostante sia in gran parte composto da scene riprese dal finale del 35\u00ba episodio (quello che conclude la serie), presenta delle scene inedite nella parte finale. L\u00ec dove nella serie TV si intuiva soltanto il ritorno dei tre Borgman alla scuola, dopo aver sconfitto definitivamente gli Yoma, qui possiamo vedere gli istanti immediatamente successivi e quindi il reincontro e l'abbraccio tra i tre Borgman e i loro studenti alla Psysonic School.\nIl video di \"Forever\": il vero finale di \"Ch\u014don Senshi Borgman\".\nIl video di \"Forever\" \u00e8 invece composto da scene interamente inedite rispetto alla serie TV e sicuramente \u00e8 il pi\u00f9 interessante dei sette. \u00c8 uno spaccato narrativo, della durata di poco meno di 6', composto da scene e animazioni assolutamente inedite e create appositamente, che narra e sintetizza le vicende accadute dopo la fine della guerra e si pu\u00f2 considerare come il vero finale della serie TV, l\u00ec dove quest'ultima poteva apparire in qualche modo incompiuta.\nIdealmente, qualche mese dopo la fine della guerra, ci ritroviamo alla Psysonic School, appena ricostruita e riportata al suo aspetto originario, dopo che essa era stata distrutta nel corso della battaglia finale.\nPoco dopo siamo portati nella palestra della scuola, l\u00ec dove alla fine del 2\u00ba episodio della serie TV Memory aveva presentato agli studenti Chuck e Ryo come loro nuovi insegnanti. Come nella chiusura ideale di un cerchio, si assiste adesso alla consegna dei diplomi ai ragazzi e poco dopo vediamo ci\u00f2 che Shinji, Molly, Rando e Toru riusciranno a diventare nel loro futuro.\nQui si pu\u00f2 capire molto del perch\u00e9 la trama sia stata costruita in un certo modo, soprattutto nella prima parte della serie. Si comprende perch\u00e9, ad esempio, per gran parte della serie, i tre Borgman abbiano lottato per salvare e togliere dai guai quei bambini: quel loro futuro, che noi appena intravediamo e possiamo immaginare radioso e brillante, non ci sarebbe stato se i Borgman non avessero sconfitto gli Yoma. Se i Borgman non fossero riusciti nella loro missione, quei bambini e il genere umano non avrebbero avuto pi\u00f9 nessun sogno e nessun futuro da realizzare.\nSul finale del video abbiamo anche modo di assistere a una scena romantica, seppur caratterizzata da una sottile vena ironica, che illustra l'evolversi del rapporto tra Ryo e Anice, a cui nella serie si era appena accennato e che sar\u00e0 anche tema dei due OAV successivi.\n\"The Borgman Last Battle\".\n\"Last Battle\" fu pubblicato a settembre del 1989, poco pi\u00f9 di nove mesi dopo rispetto alla messa in onda dell'ultimo episodio della serie TV. Rispetto a quest'ultima, non c'\u00e8 Michitaka Kikuchi a curare il character design dei personaggi, qui affidato a Hideyuki Motohashi, che comunque aveva gi\u00e0 partecipato alla serie TV come direttore dell'animazione di alcuni episodi. Forse anche per questo il character design dell'OAV risulta non troppo distante da quello ideato a suo tempo da Kikuchi, che d'altra parte era stato uno dei punti di forza della serie TV.\n\u00c8 da considerarsi narrativamente successivo rispetto a \"Lovers Rain\", che verr\u00e0 pubblicato alla fine del 1990.\nTrama.\nSono passati alcuni anni (presumibilmente tre) dalla fine della guerra contro gli Yoma, e i tre Borgman superstiti stanno tentando di costruirsi e di vivere una vita normale.\nChuck \u00e8 rimasto a Megalocity ed \u00e8 entrato in polizia come membro del reparto di investigazioni speciali, dove lavora fianco a fianco con Miki Katsura, che \u00e8 ancora la sua compagna. E proprio il loro lavoro di poliziotti li porta a investigare su un caso riguardante strane sparizioni e in cui sembrano coinvolti dei cyborg. Cosa strana, dato che gli unici cyborg rimasti al mondo sono proprio Ryo, Anice e Chuck e gli unici in grado di trasformare un uomo in cyborg erano Fritz Riddle e Memory Gene. Ed entrambi sono morti, lasciando i propri colleghi indietro di anni nel campo dell'ingegneria cibernetica.\nInvece Ryo lavora alla NASA e, insieme ad Anice, si sono trasferiti in Florida (ci\u00f2 \u00e8 desumibile dal fatto che Ryo lavora alla costruzione di un razzo. Operazione che solitamente ha luogo al John F. Kennedy Space Center di Cape Canaveral). I due fanno ormai coppia stabile, ma la loro storia sta attraversando un momento di crisi. Il lavoro di Ryo alla NASA assorbe gran parte del suo tempo, portandolo a trascurare la sua relazione con Anice, e altres\u00ec a non accorgersi del profondo stato di malessere in cui versa la ragazza, insoddisfatta sia dell'atteggiamento di Ryo, che del suo lavoro di cameriera presso il caff\u00e8 del centro spaziale.\nCos\u00ec, quando le arriva una lettera da Megalocity che la invita a ritornare in Giappone per iniziare un nuovo e molto pi\u00f9 gratificante lavoro, Anice cerca di convincere il compagno a seguirla. Di fronte al suo rifiuto a lasciare tutto a pochi giorni dal lancio del razzo a cui sta lavorando, la ragazza decide di partire da sola per il Giappone, di fatto troncando la loro storia.\nA Megalocity Anice incontra l'ingegnere Curtis Hidaka, che \u00e8 stato colui che l'ha richiamata in Giappone per offrirle il suo nuovo lavoro e che ha avuto un ruolo di grossa responsabilit\u00e0 nella costruzione dell'Heaven's Gate, considerato un simbolo della ricostruzione e della politica energetica del Paese. Ma qui la ragazza ritrova anche il suo passato e i suoi ricordi, legati a Memory e ai suoi trascorsi come insegnante alla Psysonic School. E reincontra Miki e Chuck, che le chiedono di aiutarli nella loro indagine, proprio in virt\u00f9 del suo legame con Hidaka e l'Heaven's Gate, su cui loro hanno le mani legate.\nFrattanto Ryo, deciso a chiarire le cose con Anice, fa ritorno in Giappone insieme al collega Jude Hassan. Quest'ultimo, da una parte, segue Ryo per una sorta di senso di colpa, in quanto \u00e8 a causa di un suo consiglio che il ragazzo non ha avuto modo di chiarirsi con Anice prima che questa partisse. Dall'altra parte, Hassan \u00e8 stato convocato in Giappone dalla polizia, proprio riguardo al caso che stanno seguendo Miki e Chuck, in quanto \u201cpersona informata sui fatti\u201d per il suo coinvolgimento nel progetto Borgman, da cui si era per\u00f2 ritirato prima della sua conclusione. Hassan, viste le foto di un cyborg ritrovato cadavere dopo un apparente tentativo di fuga, non pu\u00f2 far altro che confermare il sospetto di Chuck e Miki che qualcuno stia tentando di rimettere in piedi un qualcosa di simile al progetto Borgman. Tra l'altro Hassan fa espressamente il nome di Hidaka come altro scienziato implicato nel progetto Borgman, e Chuck e Miki scoprono con sgomento che si tratta di quello stesso Curtis Hidaka citato da Anice in riferimento all'Heaven's Gate.\nAnice, frattanto, \u00e8 infatti stata scoperta e imprigionata all'interno dell'Heaven's Gate dallo stesso Hidaka e dai suoi due cyborg. Qui la ragazza viene amaramente a conoscenza delle vere intenzioni di Hidaka, anche nei suoi confronti: il folle scopo di Hidaka \u00e8 quello di portare l'umanit\u00e0 allo stadio successivo della sua evoluzione, ovvero quello che prevede la fusione fra l'essere umano e la macchina. E da qui i suoi tentativi di trasformare in cyborg degli esseri umani (le persone scomparse e sulle cui sparizioni stanno indagando Miki e Chuck). Ma, a causa della sua incapacit\u00e0 di replicare il processo di trasformazione perfezionato da Riddle e Memory, la maggior parte dei cyborg di Hidaka presentano dei difetti, o addirittura muoiono a causa del rigetto.\nPer questo motivo Hidaka ha riportato con l'inganno Anice in Giappone: conscio del suo status di cyborg, realizzato nell'ambito del progetto Borgman, Hidaka vuole studiarla. Nella sua mente malata, pensa che Anice possa capirlo, dato che anche lei \u00e8 un cyborg. In realt\u00e0 il solo pensiero di avere il corpo pieno di circuiti elettronici \u00e8 motivo di sofferenza per la ragazza, che vorrebbe solo poter vivere una vita normale, come qualunque essere umano.\nIntanto Ryo e Chuck, insieme a Miki e Hassan, raggiungono l'Heaven's Gate. Venuti a conoscenza del folle piano di Hidaka, si vedono costretti, loro malgrado, a reindossare le loro baltector per combattere di nuovo.\nMentre Chuck, Miki e Hassan tengono a bada e sistemano i cyborg di Hidaka, Ryo corre verso la sommit\u00e0 della torre dell'Heaven's Gate, dove Hidaka tiene prigioniera Anice. Ma ad aspettarlo, oltre a questi ultimi due, Ryo trova anche Omega: un potente essere cibernetico, creato da Hidaka con \u201cil meglio dell'uomo e il meglio della macchina\u201d, ovvero un essere senza sentimenti, votato unicamente al combattimento. Per Hidaka si presenta l'occasione per testare le capacit\u00e0 belliche di Omega, e Ryo scopre ben presto di avere a che fare con un avversario terribile, per quanto inesperto.\nProprio quando il duello sembra volgere al peggio per Ryo, Anice riesce a liberarsi e a mettere fuori causa Hidaka. Ma i suoi tentativi di fermare Omega attraverso la console di comando poco prima maneggiata da Hidaka risultano vani, fino a che, presa dalla frustrazione, sbattendo violentemente le mani sulla console, Anice attiva inavvertitamente il processo di autodistruzione dell'essere.\nMentre la torre dell'Heaven's Gate brucia, Anice riesce a portare in salvo Ryo, gravemente ferito e provato dalla battaglia contro Omega. I due, giunti alla fine della rampa di scale che porta alla sommit\u00e0 della torre, crollano a terra stremati. Ma vengono raccolti dagli altri, e tutti insieme riescono a fuggire dall'edificio prima di essere coinvolti nelle esplosioni.\nL'Heaven's Gate \u00e8 stato distrutto e questo provocher\u00e0 non poche noie a Chuck e soprattutto a Miki, che dovr\u00e0 vedersela con l'ira del nonno per aver agito senza permesso. Ma almeno il folle piano di Hidaka \u00e8 stato sventato.\nRitroviamo i nostri all'aeroporto, per la partenza di Ryo e Hassan, di ritorno negli Stati Uniti. Anice non si \u00e8 presentata nemmeno per salutare, e ormai Ryo sembra rassegnato all'idea che lei abbia deciso di rifarsi una vita l\u00ec, senza di lui. Saliti sull'aereo, Hassan invita Ryo a precederlo, mentre lui passa dalla toilette. Il ragazzo raggiunge il suo posto a sedere, e accanto ad esso, non senza sorpresa, ritrova Anice. I due avranno quindi modo di chiarirsi, nel corso del loro viaggio di ritorno verso gli Stati Uniti, e riprendere la loro vita insieme.\nTematiche.\nRispetto alla serie TV ci troviamo di fronte a una storia dai toni decisamente pi\u00f9 adulti.\nPi\u00f9 di quanto si fosse fatto nella serie, si affronta qui il tema sul contrasto tra etica e scienza: sui limiti imposti dall'uno rispetto ai traguardi raggiungibili con l'altra. \u00c8 giusto, nell'ottica di preservare lo spirito dell'essere umano, trasformare il suo corpo mortale fino a creare una perfetta fusione con la macchina, per definizione immortale, cos\u00ec come vorrebbe Hidaka?\nInoltre, tematica che era stata appena accennata nel corso della serie TV, i Borgman si trovano qui a confrontarsi con la loro condizione di cyborg, che in un modo o nell'altro li rende diversi rispetto agli altri comuni esseri umani, a dispetto della loro volont\u00e0 di avere una vita normale. Soprattutto Anice, che d'altra parte, va ricordato, \u00e8 l'unica dei tre ad essere stata trasformata in cyborg senza il suo consenso, si trover\u00e0 ad affrontare la propria condizione meccanica, e la difficolt\u00e0 psicologica e pratica di farla coesistere con la sua natura umana.\n\"Lovers Rain\".\n\"Lovers Rain\", venne pubblicato a dicembre del 1990. \u00c8 importante sapere che, narrativamente, questo OAV della durata di circa 30' si pone tra la fine della serie TV e le vicende narrate in \"Madnight Gigs\" e in \"Last Battle\". Non a caso la Yamato Video decise, a suo tempo, di porre \"Lovers Rain\" come 36\u00ba episodio nell'ultima VHS della serie, che altrimenti ne avrebbe contenuti soltanto tre.\nQuesto OAV vede il ritorno di Michitaka Kikuchi come character designer: sono passati quasi due anni dalla serie TV e il suo stile si sta evolvendo, avvicinandosi a quello odierno, divenuto famoso soprattutto sotto il nome del suo alter ego Kia Asamiya. Ci\u00f2 si riflette anche nel character design di questo OAV. Per quanto si noti che in fondo si tratta non di uno stravolgimento, ma comunque di un'evoluzione del suo stile di disegno, la differenza nell'aspetto dei personaggi \u00e8 comunque evidente.\nTrama.\nLa vicenda si colloca a distanza di poco tempo dalla fine della guerra: pochi mesi, se non settimane. Su una Megalocity che tenta faticosamente di tornare alla normalit\u00e0 delle cose cade da giorni una pioggia battente e insistente. Il che potrebbe porre la scena nel periodo tra la met\u00e0 di giugno e la fine di luglio, che in Giappone coincide con la stagione delle piogge.\nDei tre Borgman, Ryo \u00e8 quello che sembra uscito pi\u00f9 provato dalla fine delle ostilit\u00e0, soprattutto dal punto di vista emotivo e psicologico. Il profondo senso di colpa per la morte di Memory lo attanaglia, infestando i suoi incubi notturni e impedendogli di ritrovare serenit\u00e0. Le lunghe corse notturne sotto la pioggia in sella a Thunder servono solo ad acuire il suo stato di malinconia e il senso di vuoto.\nChuck e soprattutto Anice cercano di stargli vicino e di aiutarlo. Ma Ryo rifiuta testardamente qualunque tentativo in tal senso da parte dei suoi compagni ed amici. Anzi, tali tentativi hanno solo l'effetto di farlo chiudere ancora pi\u00f9 in se stesso e nei suoi sensi di colpa, anche quando \u00e8 ormai evidente che la degenerazione del suo equilibrio psichico sta seriamente compromettendo le sue funzioni cibernetiche e vitali, cominciando dal suo braccio destro, che non funziona pi\u00f9 come dovrebbe.\nMentre la pioggia continua a scendere sulla citt\u00e0, indifferente agli avvenimenti che vi hanno luogo, Ryo, mosso dalla malinconia e dal suo malessere, si reca alla Psysonic School, che \u00e8 in fase di ricostruzione dopo gli ingenti danni subiti nei giorni dell'ultima battaglia contro gli Yoma. Qui incontra Anice, che tenta di nuovo di avere un confronto con lui e di porgergli il suo aiuto, facendogli presente che \u00e8 conscia dei problemi che sta avendo il suo braccio e ricordandogli che la responsabilit\u00e0 della morte di Memory non \u00e8 sua soltanto, ma semmai da condividere tra tutti e tre. Ma per quanto Ryo sembri cominciare a capire i sentimenti della ragazza verso di lui e cosa la spinge, la ferisce rifiutando nuovamente il suo aiuto, e chiedendole di lasciarlo ancora un po' da solo.\nLa sera, tornando a casa, l'attenzione di Ryo \u00e8 attirata da un gatto che da giorni si ripara dalla pioggia nel suo garage. Mosso da tenerezza, il ragazzo lo raccoglie, e lo porta in casa con la promessa di dargli un po' di latte. Purtroppo per Ryo, l'aspetto di gatto si rivela essere solo una copertura per uno Yoma, che per tutto quel tempo non ha fatto altro che nutrirsi dell'energia vitale di Ryo, essendo proprio lui la causa primaria degli incubi che infestano le notti e la mente del ragazzo. L'essere entrato in contatto fisico con Ryo non ha fatto altro che permettere allo Yoma di assorbire ancora pi\u00f9 energia dal gi\u00e0 provato corpo del ragazzo.\nLo Yoma scompare nel nulla, e Ryo decide di andarlo a cercare con Thunder per ingaggiare battaglia con lui e, chiss\u00e0, riuscire finalmente a liberarsi dei suoi demoni. Il ragazzo raggiunge una zona della citt\u00e0 ancora in fase di ricostruzione. Lo Yoma che l'aveva sorpreso nel suo appartamento non tarda a rivelarsi, provocandogli una ferita al braccio destro gi\u00e0 debilitato. Con un diversivo, Ryo riesce a distrarlo e a rifugiarsi in un posto sicuro. Qui, per\u00f2, viene di nuovo raggiunto dai suoi incubi e dai suoi sensi di colpa. Con la sua mente ormai pericolosamente sull'orlo della pazzia, rivede Dust Jead. Convinto che quest'ultimo si sia presentato per concludere il loro duello rimasto senza vincitori, comincia ad attaccarlo. Ma si ferma appena in tempo per scoprire che chi sta cercando di colpire non \u00e8 Dust Jead, ma Anice, accorsa in suo aiuto. Spossato, il ragazzo si lascia cadere a terra e qui viene di nuovo colto dalle sue allucinazioni, che gli impediscono di accorgersi che Anice venga catturata dal mostro e del fatto che, nonostante questo, lei riesca a lanciargli il ricevitore sonico necessario per teletrasportare l\u00ec la sua baltector.\nMa l'ennesima visione di Memory, e il conseguente senso di colpa per la sua morte, impedisce a Ryo di accorgersi di qualunque cosa accada intorno a lui, e di reagire. L'ennesimo richiamo di Anice, sempre pi\u00f9 stretta nella morsa del mostro, riesce finalmente a riportarlo alla realt\u00e0, dandogli modo di rendersi conto della situazione di estremo pericolo in cui versa l'amica.\nRyo raccoglie il suo ricevitore sonico e indossa la sua baltector, riuscendo quindi a liberare Anice dalla stretta dello Yoma. La ragazza rifiuta l'invito di Ryo a fuggire, esprimendo la sua volont\u00e0 di combattere al suo fianco e richiamando quindi la propria psicoarmatura. Ma il corpo di Ryo, nonostante la baltector, \u00e8 ancora profondamente provato a causa del suo stato emotivo. E questo fa di lui una facile preda dello Yoma, che lo fa cadere in una voragine nella quale Ryo scomparirebbe se non fosse per l'intervento di Anice, che gli impedisce di sprofondare afferrando la sua mano appena in tempo.\nMentre Anice si aggrappa a lui disperatamente, Ryo cade nuovamente in uno stato di trance, in preda ai suoi incubi e alle sue allucinazioni, che stavolta, per\u00f2, hanno un effetto positivo: Ryo rivede di nuovo Memory e suo fratello Reminis (il cui cervello era stato trapiantato nel corpo del cyborg che sarebbe poi diventato Dust Jead). Ma \u00e8 la donna stessa a discolpare Ryo della propria morte e di quella del fratello, invitandolo a non preoccuparsi per lei, ma a reagire e a guardare avanti, facendo un chiaro riferimento al suo rapporto con Anice.\nProprio il grido disperato di quest'ultimo, con il quale Anice esprime definitivamente i suoi sentimenti a Ryo, lo risveglia definitivamente, facendogli trovare la forza per uscire dalla voragine. Insieme, sconfiggeranno lo Yoma, e insieme si dirigono verso una nuova vita, mentre il sole torna finalmente a splendere su Megalocity.\n\"Borgman 2058 \u2013 La nuova generazione\".\n\"Borgman 2058 \u2013 La nuova generazione\" (\u8d85\u97f3\u6226\u58eb\u30dc\u30fc\u30b0\u30de\u30f3 -\u65b0\u4e16\u7d002058, \"Ch\u014don Senshi B\u014dguman \u2013 Shin Seiki 2058\") \u00e8 un OAV composto da 3 episodi di 30' ciascuno, pubblicati tra ottobre e dicembre 1993.\nCome \u00e8 evidente dal titolo, la vicenda ha luogo ben 28 anni dopo la fine della serie TV originaria, e infatti non presenta quasi nessun collegamento ad essa, se si eccettua quello che si pu\u00f2 definire un breve cameo di Chuck Sweagger.\nI tre nuovi Borgman, Ken, Sarah e Kutz, si trovano alle prese con uno strano essere che terrorizza Megalocity e che usa uccidere le sue vittime dissanguandole completamente.\nAnche questo titolo, come gli altri, \u00e8 stato pubblicato in Italia da Yamato Video.\nAccoglienza.\nRyo Hibiki fu uno dei personaggi pi\u00f9 amati in Giappone nel periodo in cui venne trasmesso \"Borgman 2030\", tanto che si piazz\u00f2 rispettivamente 1\u00ba e 3\u00ba nelle classifiche delle due riviste \"Newtype\" e \"Animage\" circa il personaggio maschile pi\u00f9 popolare nell'animazione del 1988. Tra l'altro la contemporaneit\u00e0 (televisiva) di Ryo con altri due suoi illustri omonimi, quali Ryo Sanada (\"I cinque samurai\") e Ryo Saeba (\"City Hunter\"). fece s\u00ec che nelle riviste di animazione dell'epoca i confronti caratteriali e psicologici tra \"i tre Ryo\" fosse uno dei principali argomenti di discussione.\nAnche Anice Farm riscosse un ottimo livello di gradimento, tanto da piazzarsi al primo posto nelle classifiche sul personaggio femminile pi\u00f9 popolare dell'animazione del 1988, sia per la rivista \"Newtype\" che per \"Animage\"."}
{"id": "2270119", "revid": "110157", "url": "https://it.wikipedia.org/wiki?curid=2270119", "title": "Linda Gennari", "text": "Biografia.\nSi diploma come attrice presso la Scuola di Teatro di Bologna \"Alessandra Galante Garrone\".\nNegli anni seguenti perfeziona la sua formazione con Yoshi Oida, Danio Manfredini, Valerio Binasco, e con Susan Batson (Susan Batson' studio) ed Austin Pendleton (HB studio) a New York.\nCome interprete ha diviso la sua attivit\u00e0 tra teatro, televisione e cinema.\nDopo aver debuttato nello spettacolo \u201cRomeo e Giulietta\u201d nel ruolo della protagonista, per la regia di Walter Le Moli, viene diretta, tra gli altri, dai registi Leo De Berardinis nello spettacolo \u201cCome una rivista\u201d, Marco Balani ne \u201cLa ballata del migrante\u201d, Peter Stein in \u201cMedea\u201d e \u201cPentesilea\u201d con Maddalena Crippa, Gigi Dall'Aglio in \u201cL'angelo sterminatore\u201d, Nanni Garella nel \u201cPlatonov\u201d al fianco di Alessandro Haber. \nCon la compagnia milanese Pianoinbilico, di cui fa parte, ha recitato in \u201cLe relazioni pericolose\u201d, \u201cTutta colpa degli uomini\u201d, \u201cLa verit\u00e0, vi prego, sull'amore\u201d, \u201cQuattro donne e un matrimonio\u201d, \u201cOtto donne e un delitto\u201d.\n\u00c8 stata tra i protagonisti della fortunata commedia \u201cHappy Family\u201d di Alessandro Genovesi, da cui il regista Gabriele Salvatores ha tratto la versione cinematografica.\n\u00c8 Regan in \"Re Lear\" per la regia di, e con, Michele Placido.\nPer la televisione ha preso parte, tra le altre, alla fiction \"Il lato oscuro\" e \"Terapia d'urgenza\" per la regia di Giampaolo Tescari, \"Carabinieri 3\", e \"Don Matteo 8\" diretta da Carmine Elia. Ma i ruoli pi\u00f9 importanti, che l'hanno fatta conoscere al grande pubblico, sono quelli di Annalisa in \"La strana coppia\", diretta da Lucio Pellegrini, e di Emma Missale nella terza e quarta stagione della sitcom \"Camera Caf\u00e9\".\nHa partecipato al film \"Quore\" di Federica Pontremoli e, tra gli altri, ai cortometraggi \u201cIl lupo\u201d di Stefano Moro, \"Screwdriver\" di Max Croci e \"Prima della pioggia\" di Nicola Sorcinelli.\n\u00c8 Patrizia nella serie \"Che Dio ci aiuti 3\", accanto ad Elena Sofia Ricci.\nScrive, dirige ed interpreta lo spettacolo \"Rimini Ailovi\u00f9\" da cui \u00e8 tratto l'omonimo cortometraggio, che la vede regista, e protagonista accanto a Brenno Placido.\nDa due anni \u00e8 organizzatrice e direttrice artistica del Festival estivo di musica e teatro \"Le citt\u00e0 visibili\" a Rimini."}
{"id": "2270120", "revid": "125960630", "url": "https://it.wikipedia.org/wiki?curid=2270120", "title": "Giovanni Battista Scanaroli", "text": "Biografia.\nIl 7 ottobre 1630 fu consacrato vescovo titolare di Sidone.\nMonsignor Scanaroli fu per 20 anni prelato dell\u2019arciconfraternita di San Girolamo della Carit\u00e0, che aveva lo scopo di fornire aiuti corporali e spirituali ai carcerati di Roma. Fu autore di un'opera voluminosa \"De visitatione carceratorum\", che precorre di pi\u00f9 di un secolo le dottrine sostenute da Cesare Beccaria nel suo noto trattato: \"Dei delitti e delle pene\".\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "2270121", "revid": "729019", "url": "https://it.wikipedia.org/wiki?curid=2270121", "title": "Philipp von Zesen", "text": "Fu uno dei primi scrittori di professione tedeschi. Il suo romanzo per eccellenza, \"Die Adriatische Rosemund\" del 1645 \u00e8 considerato il primo romanzo della letteratura barocca tedesca. Oltre la prosa, von Zesen pratic\u00f2 anche la poesia e la sua attivit\u00e0 ebbe un grande influsso sullo sviluppo della metrica tedesca.\nBiografia.\nVon Zesen nacque a Priorau, presso Dessau, figlio del pastore luterano Philipp Zesen e della moglie di quest'ultimo Dorthe. La sua casa natale \u00e8 ancor oggi conservata proprio presso Priorau, piccolo centro della Sassonia-Anhalt. A 16 anni frequent\u00f2 il Ginnasio ad Halle, discepolo di Christian Gueintz, il quale gi\u00e0 allora, accortosi del talento del giovane, lo present\u00f2 alla vicina corte di K\u00f6then. Dal 1639 al 1641 studi\u00f2 retorica e poesia all'Universit\u00e0 di Wittenberg presso August Buchner. Dal 1641 si trasfer\u00ec ad Amburgo.\nGli anni che seguirono la sua formazione furono caratterizzati dalla ricerca di un impiego e dai frequenti spostamenti di residenza oltre che da disagi finanziari. Pi\u00f9 volte si candid\u00f2 presso le corti, ma invano. Gli ultimi anni della Guerra dei trent'anni (1642-1648) li trascorse principalmente nei Paesi Bassi, ad Amsterdam, Leida ed Utrecht dove riusc\u00ec a lavorare come traduttore e correttore per alcuni editori olandesi. Von Zesen riusc\u00ec anche a compiere lunghi viaggi a Londra, Parigi, nel Baltico e in Danimarca.\nDal 1648 al 1656 torn\u00f2 ad abitare presso la casa dei genitori a Priorau e fu finalmente accettato, dopo una visita alla corte di K\u00f6hten, alla Fruchtbringende Gesellschaft, il corrispettivo in Germania dell'italiana Accademia della Crusca.\nIl principe locale Johann Kasimir von Anhalt-Dessau rimase paralizzato nel 1652 a causa di un incidente a caccia e von Zesen trascorse perci\u00f2 parecchi anni come letterato e uomo di compagnia alla corte del principe a Dessau.\nNel 1653 al Parlamento di Ratisbona fu nobilitato dall'imperatore Ferdinando III e, nel 1667 innalzato al rango di Conte di Corte Palatina.\nDal 1656 ottenne un nuovo lavoro nei Paesi Bassi, ad Amsterdam. Nel 1662 ottenne la cittadinanza olandese e divenne uno dei principali collaboratori della casa editrice \"Elsevier\".\nNel 1672, all'et\u00e0 di 53 anni, spos\u00f2 la commerciante di lino Maria Becker, con la quale trascorse gli ultimi anni della propria vita ad Amburgo.\nImportanza letteraria.\nVon Zesen si ciment\u00f2 in quasi tutti i generi letterari. Le sue opere sono cariche di impegno letterario e linguistico. Nei suoi romanzi e nelle sue poesia vi troviamo anche significati teologici e spiritualisti, trasmessi attraverso contenuti di ispirazione biblica. Non va dimenticato che si tratta degli anni in cui ste nascendo il Pietismo.\nA causa dell'utilizzo di una talvolta scurrile ortografia (egli si riteneva un riformatore di lingua, versi e ortografia e un purista nella lingua tanto da voler ampliare con neologismi il vocabolario tedesco) l'affiliazione alla Fruchtbringende Gesellschaft (\"lett.\" Accademia fruttifera, che porta frutti, quindi risultati) gli fu negata per molto tempo.\nCome soprannome nell'Accademia tedesca (anche nell'Accademia della Crusca si era soliti attribuire soprannomi agli accademici) gli fu conferito \"\"der Wohlsetzende\" e il motto \"der Natur nach\". In occasione della sua ammissione scrissi una strofa in versi classificata oggi come n\u00b0 521 nel libro degli Accademici di K\u00f6then:\nSempre per interessi letterari Zesen fonda gi\u00e0 nel 1642 (sette anni prima, quindi, di essere accettato presso la Fruchtbringende Gesellschaft) la societ\u00e0 letteraria \"Deutsch-Zunfft\" (\"lett. Congrega tedesca\"). L'anno successivo questa societ\u00e0 conflu\u00ec nella \"Deutschgesinnte Genossenschaft\"\". Anche questa Accademia aveva il compito di preservare la purezza della lingua tedesca, in particolare dai forestierismi.\nNell'insieme Zesen scrisse circa 90 libri di tutti i generi poetici prima di morire ad Amburgo all'et\u00e0 di 70 anni.\nGermanizzazioni.\nGermanizzazioni vincenti.\nTipico dell'epoca e della Fruchtbringende Gesellschaft era di purificare la lingua tedesca dai frequenti forestierismi, in particolare gallicismi, cio\u00e8 dall'invasione di termini francesi nella lingua tedesca. Molti furono i tentativi di \"germanizzare\" o \"tedeschizzare\" parole di origine straniera e molti di questi termini introdotti rimasti fino ad oggi in alternativa ai forestierismi sono dovute proprio all'attivit\u00e0 di von Zesen.\nAbleitung - \"Derivation\" (Derivazione in Linguistica), Abstand - \"Distanz\" (Distanza), Anschrift - \"Adresse\" (Indirizzo), Augenblick - \"Moment\" (Momento), Ausflug - \"Exkursion\" (Escursione), Beif\u00fcgung - \"Apposition\" (Apposizione), \"Beistrich\" - \"Komma\" (Virgola)...\nGermanizzazioni senza successo.\nAltre traduzioni, sebbene curiose ed originali non riuscirono ad entrare nel lessico della lingua tedesca. Alcuni esempi possono essere:\nBlitzfeuererregung - \"Elektrizit\u00e4t\" (Elettricit\u00e0), Erzvater - \"Papst\" (Papa), Gottestum - \"Religion\" (Religione), Jungfernzwinger - \"Kloster\" (Monastero), Kirchentisch - Altar (Altare), Tageleuchter - \"Fenster\" (Finestra)..."}
{"id": "2270122", "revid": "359842", "url": "https://it.wikipedia.org/wiki?curid=2270122", "title": "Choon Senshi Borgman", "text": ""}
{"id": "2270123", "revid": "190578", "url": "https://it.wikipedia.org/wiki?curid=2270123", "title": "El Tumiami de Luret", "text": "El Tumiami de Lor\u00e8tt \u00e8 una canzone scritta nel 1941 da Giovanni D'Anzi e Alfredo Bracchi e interpretata da Giovanni D'Anzi.\nLa canzone.\n\"El Tumiami de Lor\u00e8tt\", cio\u00e8 \"Lo spaccone di Loreto\", \u00e8 la storia di un bullo di periferia che cerca il rispetto intimorendo la gente ed \u00e8 solito non pagare il conto nei ristoranti. Una sera, per\u00f2, viene costretto da un cameriere a suon di sberle a pagare il conto e a non farsi pi\u00f9 vedere nel locale.\nLa canzone, molto ironica, si basa probabilmente su episodi di strada, storie di quartiere viste dal cantante quando da giovane viveva in via Settembrini a Milano."}
{"id": "2270132", "revid": "287204", "url": "https://it.wikipedia.org/wiki?curid=2270132", "title": "Phillip Hagar Smith", "text": "Note biografiche.\nPhillip Smith si laure\u00f2 all'Universit\u00e0 di Tufts nel 1928. \u00c8 celebre per l'invenzione, nel 1939, della Carta di Smith. Lasci\u00f2 i Bell Laboratories per andare in pensione nel 1970.\nInvenzione della Carta di Smith.\nPhillip Smith invent\u00f2 la Carta di Smith nel 1939, mentre lavorava per i Bell Laboratories (ma l'ingegnere giapponese Kurakawa aveva inventato un anno prima un'applicazione simile).\nQuando gli fu richiesto il perch\u00e9 avesse inventato questa carta, Smith rispose:"}
