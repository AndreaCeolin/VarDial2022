{"id": "2211891", "revid": "33921", "url": "https://it.wikipedia.org/wiki?curid=2211891", "title": "Bruce Springsteen", "text": "\u00ab\"The Boss\"\u00bb, come \u00e8 sempre stato soprannominato, \u00e8 uno degli artisti pi\u00f9 conosciuti e rappresentativi nell'ambito della musica rock. Accompagnato per gran parte della sua carriera dalla E Street Band, \u00e8 divenuto famoso soprattutto per le sue coinvolgenti e lunghissime esibizioni dal vivo, raggiungendo il culmine della popolarit\u00e0 fra la seconda met\u00e0 degli anni settanta e il decennio successivo.\nFra i suoi album di maggior successo si annoverano \"Born to Run\", \"Darkness on the Edge of Town\", \"The River\" e \"Born in the U.S.A.\", lavori emblematici della sua poetica volta a raccontare \u2013 con l'immediatezza della musica rock \u2013 la quotidianit\u00e0 degli \"ultimi\" d'America, nel solco della tradizione dei cosiddetti \u00ab\"storyteller\"\u00bb, offrendo uno spaccato della grandezza e delle contraddizioni della societ\u00e0 statunitense; con il disco \"The Rising\" \u00e8 intervenuto anche sulla tragedia degli attentati dell'11 settembre 2001. Springsteen \u00e8 noto inoltre per il suo sostegno a numerose iniziative di carattere sociale e per il suo impegno a favore dello sviluppo del suo Stato d'origine, il New Jersey. Negli anni duemila ha partecipato attivamente al dibattito politico negli Stati Uniti, appoggiando le campagne presidenziali di John Kerry e di Barack Obama.\nIn pi\u00f9 di quarant'anni di carriera ha venduto pi\u00f9 di 65 milioni di dischi nel suo paese e, secondo alcune stime, circa 120 milioni nel mondo. Il suo lavoro gli ha fruttato parecchi riconoscimenti, tra cui venti Grammy, un Oscar, un Tony Award e il Kennedy Center Honor, che gli \u00e8 stato attribuito per il suo contributo alla diffusione della cultura degli Stati Uniti nel mondo; \u00e8 stato inoltre insignito della medaglia presidenziale della libert\u00e0, massima onorificenza civile statunitense.\nBiografia.\nL'infanzia e l'adolescenza.\nBruce Springsteen nacque al Monmouth Memorial Hospital della localit\u00e0 balneare di Long Branch, nel New Jersey, ma trascorse l'infanzia e l'adolescenza nella vicina Freehold, cittadina operaia dell'entroterra. Il padre Douglas Frederick aveva ascendenze irlandesi e olandesi, da cui il cognome a volte erroneamente considerato d'origine ebraica. La madre, Adele Ann Zirilli (o Zerilli), \u00e8 invece di origine italiana, proveniente da una famiglia emigrata negli Stati Uniti alla fine dell'Ottocento da Vico Equense, nei pressi di Napoli. Gli Springsteen ebbero altre due figlie, Virginia (detta Ginny, nata nel 1950) e Pamela (detta Pam, nata nel 1962), poi attrice e fotografa di successo.\nBruce crebbe in una famiglia della cosiddetta \"working class\" che si trovava spesso in condizioni economiche precarie. Il padre, veterano della seconda guerra mondiale, cambiava spesso lavoro: in tempi diversi fu impiegato come tassista, conducente di autobus, operaio e guardia carceraria, il tutto alternato a periodi di disoccupazione; la madre aveva invece un lavoro stabile come segretaria in uno studio legale. A causa delle difficolt\u00e0 finanziarie, il nucleo familiare fu costretto a cambiare spesso alloggio: inizialmente Doug e Adele Springsteen abitavano in un piccolo appartamento nel quartiere di Jerseyville, ma alla nascita del figlio si trasferirono al numero 87 di Rundolph Street nella casa dei nonni paterni; nel 1954 si spostarono poi in Institute Street e nel 1962, quando nacque la terzogenita Pam, al numero 68 di South Street in una villetta a due piani in affitto; per qualche tempo furono ospitati dai nonni materni, gli Zirilli. Il rapporto di Bruce con il padre fu conflittuale, contraddistinto da lunghi periodi di silenzio alternati ad aspri litigi, il che and\u00f2 a detrimento dell'armonia familiare. Nel 1969 Doug Springsteen emigr\u00f2 infine in California con la famiglia per cercare lavoro, ma il figlio maggiore \u2013 ormai adulto \u2013 rest\u00f2 a vivere nella casa dei genitori finch\u00e9 non fu sfrattato.\nBruce frequent\u00f2 la scuola primaria presso l'istituto della sua parrocchia, la St. Rose of Lima, fra il 1955 e il 1963, per poi trasferirsi alla Freehold High School dove si diplom\u00f2 nel 1967. L'approccio del ragazzo con la scuola cattolica non fu facile: poco propenso ad adeguarsi alla rigida disciplina imposta delle suore, egli visse quel periodo con sofferenza arrivando a isolarsi dai suoi coetanei.\nIl primo incontro di Springsteen con la musica avvenne all'et\u00e0 di sette anni, il 6 settembre 1956, quando assistette alla prima celebre esibizione di Elvis Presley all\"'Ed Sullivan Show\", una delle trasmissioni televisive pi\u00f9 popolari dell'epoca. Ancora bambino, Springsteen decise che sarebbe voluto diventare come Elvis e a Natale ottenne in dono una chitarra giocattolo di plastica. Due anni pi\u00f9 tardi la madre prese in affitto per Bruce uno strumento vero, dietro la promessa che il ragazzo avrebbe preso lezioni; a quell'et\u00e0 per\u00f2 le sue mani erano troppo piccole e Springsteen si disinteress\u00f2 presto della chitarra per dedicarsi al baseball e ad altre attivit\u00e0. Nel 1963 acquist\u00f2 una chitarra acustica usata per la cifra di 18 dollari, guadagnati grazie a piccoli lavoretti nel quartiere, e inizi\u00f2 a prendere lezioni da un suo cugino che gli insegn\u00f2 i primi rudimenti. Il giovanissimo Springsteen cominci\u00f2 cos\u00ec a trascorrere moltissimo tempo chiuso in casa per cercare di migliorare la sua tecnica. Colpita dall'impegno del figlio, nel Natale del 1964 la madre gli regal\u00f2 una chitarra elettrica Kent e un amplificatore: la strumentazione era costata 60 dollari che la madre si era fatta prestare e che restitu\u00ec con regolari rate mensili. La chitarra, a cui Springsteen dedic\u00f2 in seguito la canzone \"The Wish\", apr\u00ec nuovi orizzonti musicali al ragazzo che inizi\u00f2 a interagire maggiormente con il mondo esterno.\nDa adolescente Springsteen fu influenzato dalla musica trasmessa delle stazioni radiofoniche di New York e Filadelfia, rimanendo profondamente colpito dal rock e in particolare dagli esponenti della \"British invasion\", quali gli Animals, i Beatles, i Rolling Stones e gli Who. Nel 1961 assistette inoltre a un'esibizione di Chubby Checker ad Atlantic City. Il primo brano rock che Springsteen impar\u00f2 a suonare con la sua nuova chitarra fu \"Twist and Shout\" degli Isley Brothers: la canzone fu eseguita dal cantautore per tutta la sua carriera come \u00abbis\u00bb alla fine dei concerti.\nLe prime band.\nNel 1965 il quindicenne Bruce Springsteen fu ammesso come chitarrista ritmico nei The Rougues, un gruppo di ragazzi di Freehold con i quali esord\u00ec durante una festa da ballo per adolescenti. Entr\u00f2 in seguito a far parte dei The Castiles, un'altra band di giovanissimi capeggiata dal suo compagno di scuola George Theiss, il cui repertorio era basato sullo stile musicale dei gruppi inglesi che stavano cominciando ad affermarsi anche negli Stati Uniti. I ragazzi trovarono un aiuto nel trentaduenne Gordon \"Tex\" Vinyard, che li accolse nella sua casa e si propose come loro mentore riuscendo a procurare alla nuova band qualche ingaggio nelle feste studentesche. I Castiles inoltre presero parte ad alcune competizioni fra gruppi amatoriali: fu durante una di queste che Springsteen incontr\u00f2 Steven Van Zandt, un chitarrista poco pi\u00f9 giovane di lui che successivamente divenne uno dei suoi principali collaboratori e uno dei suoi migliori amici.\nIl batterista Bart Haynes, finita la scuola, si arruol\u00f2 nei Marines e nel 1967 rimase ucciso in combattimento in Vietnam: questo episodio segn\u00f2 la vita del giovane Springsteen e di qui scatur\u00ec il suo interesse per la vita dei reduci, ai quali dedic\u00f2 poi molto impegno anche sotto il profilo economico. Convocato per la visita di leva, Springsteen fu scartato evitando cos\u00ec l'arruolamento. Nell'estate del 1968 i Castiles si sciolsero malgrado fossero riusciti a conseguire nel frattempo una discreta notoriet\u00e0: l'anno precedente il gruppo aveva tenuto alcuni spettacoli al Cafe Wha? di New York e aveva registrato due brani, \"That's What You Get\" e \"Baby I\" (entrambi a firma Springsteen-Theiss), per un 45 giri che tuttavia non fu mai pubblicato. Springsteen intanto intraprese gli studi universitari presso l'Ocean County Community College, rimanendovi iscritto per circa un anno e mezzo. Con due ragazzi conosciuti al \"campus\" form\u00f2 gli Earth, un \"power trio\" sul modello dei Cream e degli Experience di Jimi Hendrix.\nAgli inizi del 1969 Springsteen inizi\u00f2 a frequentare Asbury Park, localit\u00e0 di villeggiatura del Jersey Shore nota per la sua vita notturna: uno dei locali pi\u00f9 rinomati della citt\u00e0 era l'Upstage Club che, dopo l'orario di chiusura, rimaneva a disposizione dei musicisti per improvvisazioni e \"jam session\". Springsteen, che aveva abbandonato la chitarra Kent per una Gibson Les Paul, strinse presto amicizia con due frequentatori abituali del locale, il batterista Vini Lopez e l'organista Danny Federici, fondando insieme a loro un gruppo che prese il nome di Child. La band, che poco dopo cambi\u00f2 denominazione in Steel Mill (\u00abacciaieria\u00bb), accrebbe rapidamente la propria popolarit\u00e0 grazie al contributo di Carl \"Tinker\" West, un costruttore di tavole da surf che divenne il loro manager. Nel 1970 gli Steel Mill, di cui Springsteen era il \"frontman\" e il principale compositore, suonarono in California al Matrix di Berkeley, un locale \"hippie\" di propriet\u00e0 di Marty Balin, il cantante dei Jefferson Airplane; l'impresario Bill Graham offr\u00ec loro anche un contratto discografico, ma Springsteen e soci rifiutarono. Il gruppo, che nel frattempo aveva aggiunto all'organico Steven Van Zandt al basso e poi il cantante Robbin Thompson, rest\u00f2 in attivit\u00e0 fino al 1971 allorch\u00e9 Springsteen sciolse il sodalizio.\nIl musicista era intenzionato a formare una nuova band, una formazione allargata che superasse il rock chitarristico degli Steel Mill in favore di un repertorio incentrato sulle sue composizioni e su un genere pi\u00f9 vicino a Van Morrison, cantautore irlandese del quale apprezzava lo stile connotato da una sintesi di rock, blues, jazz e gospel. Frattanto Springsteen e soci continuarono a suonare nei locali del Jersey Shore e nel marzo del 1971 aprirono un concerto per la Allman Brothers Band. In quei mesi prese forma un collettivo numeroso noto come Dr. Zoom and the Sonic Boom, che segn\u00f2 il passaggio dall'heavy metal degli Steel Mill alle sonorit\u00e0 che resero celebre Springsteen in seguito; nello stesso periodo il giovane si esib\u00ec anche in altri gruppi di Asbury Park che ebbero vita breve: tra queste si annovera la Sundance Blues Band, guidata da Van Zandt con Southside Johnny all'armonica, Garry Tallent al basso, Vini Lopez alla batteria e Joe Hagstrom alla chitarra, presto sostituito dal medesimo Springsteen.\nCon i Sonic Boom come nucleo iniziale, il musicista riusc\u00ec a formare un gruppo pi\u00f9 ampio, composto da dieci elementi accompagnati da una sezione di fiati e da un coro femminile, con \"Tinker\" West come manager. La formazione, dapprima piuttosto eterogenea, si stabilizz\u00f2 poi intorno a un quintetto comprendente il leader, Tallent, Van Zandt, Lopez e il tastierista David Sancious. Il nuovo gruppo esord\u00ec il 10 luglio 1971 con il nome di Bruce Springsteen Band e rimase attivo, fra alterne vicende, fino all'aprile successivo senza per\u00f2 eguagliare i risultati degli Steel Mill.\nIl musicista intanto stava migliorando le sue capacit\u00e0 compositive e aveva iniziato a esibirsi regolarmente anche da solo, accompagnato di norma dalla sua chitarra acustica. Di conseguenza cominci\u00f2 a riservare maggiore attenzione ai testi, che si fecero progressivamente pi\u00f9 lunghi e articolati, popolati da personaggi sempre diversi e pittoreschi che diventarono una caratteristica peculiare della sua proposta artistica. Fra l'attivit\u00e0 poco remunerativa con il gruppo e quella come cantautore in chiave acustica, che gli offr\u00ec la possibilit\u00e0 di ottenere qualche ingaggio nel locali del Greenwich Village di New York, Springsteen opt\u00f2 infine per quest'ultima.\nL'esordio discografico.\nNel novembre del 1971 \"Tinker\" West organizz\u00f2 un incontro con Mike Appel e Jim Cretecos, due parolieri che volevano espandere i loro affari nel settore discografico. L'audizione fu breve e deludente, ma Springsteen domand\u00f2 ad Appel una seconda opportunit\u00e0. Il nuovo provino ebbe luogo nel febbraio del 1972 e questa volta il musicista, che nel frattempo aveva composto un gran numero di nuovi brani, suscit\u00f2 l'approvazione dei due impresari, i quali gli fecero firmare un contratto e fondarono la Laurel Canyon, una societ\u00e0 interamente dedicata alla promozione della sua carriera.\nNella primavera successiva Appel cerc\u00f2 di prendere contatti con Clive Davis, il presidente della Columbia Records. Poich\u00e9 questi non era disponibile, egli chiam\u00f2 John Hammond, considerato il pi\u00f9 abile \"talent scout\" dell'industria discografica, colui che aveva scoperto Bob Dylan e in precedenza aveva ingaggiato artisti come Billie Holiday, Count Basie, Pete Seeger e ancor prima Bessie Smith e Benny Goodman. L'insistenza di Appel fu tale che alla fine riusc\u00ec a ottenere un appuntamento con il produttore nei primi giorni del maggio 1972: l'audizione di Springsteen, il quale si esib\u00ec accompagnato solo dalla sua chitarra acustica, convinse Hammond che fece registrare al musicista alcune demo. Davis, dopo aver ascoltato i nastri, decise di mettere sotto contratto il giovane cantautore, ma in realt\u00e0 l'accordo fu siglato con la Laurel Canyon, dal momento che Springsteen aveva concesso alla societ\u00e0 di Appel i diritti sulle sue canzoni e il controllo pressoch\u00e9 completo della sua carriera.\nSostenuto dai vertici della Columbia, che credevano di dover lanciare la carriera di una sorta di \u00abnuovo Dylan\u00bb, il musicista si prepar\u00f2 alla registrazione del suo primo album e per l'occasione chiam\u00f2 a raccolta i componenti della Bruce Springsteen Band. La decisione di lavorare con il suo gruppo era per l'artista un fatto naturale che tuttavia colse di sorpresa Appel e gli esponenti della Columbia: il manager si aspettava infatti di produrre un disco in stile folk, dominato dalla chitarra e dalla voce roca e sofferta di Springsteen; allo stesso modo i discografici intendevano affiancare al musicista un manipolo di rodati turnisti per realizzare un album acustico sul modello vincente dei cantautori allora in voga, come James Taylor o lo stesso Bob Dylan. Anche grazie all'appoggio di Davis e contro il parere di Hammond, Springsteen fu autorizzato a impiegare la sua band; il solo Steve Van Zandt fu escluso e partecip\u00f2 esclusivamente alle prime fasi delle registrazioni.\nIl disco fu completato in poche sedute presso i 914 Sound Studios a Blauvelt nello Stato di New York, studi di registrazione economici scelti appositamente per contenere al minimo le spese. La band incise una decina di brani compresi alcuni fra quelli che Springsteen aveva suonato nei suoi provini acustici, come \"It's Hard to Be a Saint in the City\" e \"For You\". Davis si dichiar\u00f2 insoddisfatto del risultato, in quanto a suo dire nessuna canzone aveva il potenziale commerciale per affermarsi come un singolo di successo: Springsteen allora compose rapidamente due nuovi pezzi, \"Blinded by the Light\" e \"Spirit in the Night\", che furono registrati dopo che la band era stata congedata. Il cantante dovette quindi suonare tutti gli strumenti richiamando Lopez solo per le parti di batteria; per questi due brani volle per\u00f2 la presenza di Clarence Clemons, un sassofonista che aveva conosciuto l'anno precedente.\nL'album fu pubblicato nel gennaio 1973 con il titolo di \"Greetings from Asbury Park, N.J.\", un omaggio alla citt\u00e0 dove il cantante sentiva di avere le sue radici. Malgrado parte della critica avesse accolto l'opera con favore, i riscontri di vendita furono nettamente inferiori alle aspettative, con circa copie vendute nei primi mesi. Gli scarsi risultati del disco dipesero dall'equivoco iniziale secondo cui Springsteen era stato presentato come un nuovo artista folk: l'album invece appariva troppo grezzo e movimentato rispetto ai canoni del soft rock di matrice cantautorale e al contempo non riusciva a esprimere compiutamente la vena rock del musicista. A dispetto dell'insuccesso discografico, Springsteen stava iniziando a farsi conoscere grazie alle sue esibizioni dal vivo, vera fonte di sostentamento per la band.\nIl secondo lavoro del cantante, \"The Wild, the Innocent &amp; the E Street Shuffle\", fu distribuito nel novembre dello stesso anno. Pur ricevendo recensioni molto positive, il disco consegu\u00ec una popolarit\u00e0 modesta anche perch\u00e9 la casa discografica, che frattanto aveva allontanato Davis, non invest\u00ec molte risorse nella sua promozione. Le canzoni dell'album contribuirono tuttavia ad ampliare il repertorio della band che seguitava a veder crescere il proprio pubblico: i pezzi pi\u00f9 energici, come \"E Street Shuffe\" e \"Rosalita\", divennero presto molto acclamati nei concerti. Per il suo secondo disco Springsteen compose e registr\u00f2 un gran numero di canzoni che poi rimasero escluse dalla scaletta finale, una pratica che divenne piuttosto comune in seguito: tra queste si annovera \"The Fever\", brano incluso in un raro 45 giri promozionale e che fu poi inciso da Southside Johnny nel 1976, primo dei tanti pezzi di successo \"donati\" da Springsteen ad altri artisti.\nI primi successi.\nNel gennaio del 1974 la band si mise all'opera sulle prime canzoni di un nuovo album. A febbraio Vini Lopez fu licenziato per un litigio con Steve Appel, fratello di Mike, e fu sostituito da Ernest Carter, un batterista amico di David Sancious. Poco dopo questi ultimi lasciarono il gruppo, che nel frattempo iniziava a farsi chiamare E Street Band, e furono rimpiazzati dal batterista Max Weinberg e dal pianista Roy Bittan, ingaggiati mediante un'inserzione pubblicata su un giornale.\nPer Springsteen la terza prova discografica si prospettava decisiva: un ulteriore insuccesso avrebbe infatti rischiato di compromettere definitivamente la sua carriera. Il lavoro procedeva a rilento e con risultati frustranti: la band riusc\u00ec a portare a termine un solo brano, \"Born to Run\", che poi avrebbe dato il titolo all'album. Pi\u00f9 volte l'artista fu sul punto di annullare tutto e propose di registrare tutte le canzoni dal vivo in studio o in concerto, dal momento che l'attivit\u00e0 \"live\" si era dimostrata la dimensione pi\u00f9 congeniale al gruppo.\nUno degli eventi pi\u00f9 significativi nella carriera del musicista avvenne il 9 maggio 1974: a Cambridge, nel Massachusetts, durante un concerto di Bonnie Raitt cui Springsteen e la sua band facevano da gruppo spalla, il pubblico decret\u00f2 un capovolgimento dei ruoli, richiamando sul palco l'artista del New Jersey alla fine dello spettacolo e chiedendogli di esibirsi nuovamente. Alcuni giorni dopo Jon Landau, critico musicale di \"Rolling Stone\", scrisse sul settimanale \"The Real Paper\" di Boston:\nL'articolo di Landau, bench\u00e9 pubblicato in una rivista locale, colp\u00ec la critica e i discografici, contribuendo inoltre a risollevare le vendite di \"The Wild, the Innocent and the E Street Shuffle\", che nell'agosto del 1974 si approssimarono alle copie. Dopo aver scritto una delle frasi pi\u00f9 celebri della storia del rock, il giornalista divenne amico di Springsteen e suo pi\u00f9 fidato collaboratore, dapprima come produttore discografico e poi \u2013 a partire dal 1978 \u2013 come manager. La preparazione del nuovo album riprese dunque sotto la guida di Landau, che port\u00f2 un metodo di lavoro pi\u00f9 professionale: la band si trasfer\u00ec negli studi Record Plant di New York dove tutte le canzoni furono registrate da capo. Nel complesso la lavorazione del disco dur\u00f2 circa 18 mesi e \"Born to Run\" usc\u00ec infine nell'agosto 1975.\nLa pubblicazione fu preceduta da un'imponente campagna promozionale, basata sullo slogan \u00abil futuro del rock and roll\u00bb. Springsteen tenne a New York dieci spettacoli da \u00abtutto esaurito\u00bb che suscitarono l'interesse dei mezzi di comunicazione di massa, a tal punto che \"Born to Run\" \u2013 ancor prima della sua uscita\u00a0\u2013 divenne uno degli album pi\u00f9 attesi dell'anno e la canzone omonima fu una delle pi\u00f9 trasmesse dalle radio.\nL'attenzione concentrata su Springsteen fu enorme: il 27 ottobre \"Time\" e \"Newsweek\", i due settimanali statunitensi pi\u00f9 diffusi, dedicarono in contemporanea le rispettive copertine al nuovo protagonista del panorama musicale, ma i due articoli presentavano un approccio diametralmente opposto. Sulla copertina di \"Time\" campeggiava la frase \u00ab\"Rock's New Sensation\"\u00bb (\u00abla rivelazione del rock\u00bb) e l'articolo era piuttosto favorevole a Springsteen sebbene l'autore Jay Crocks stigmatizzasse l'enfasi eccessiva che gli era stata dedicata. La copertina del rivale \"Newsweek\" recava invece un titolo pi\u00f9 critico, \u00ab\"Making of a Rock Star\"\u00bb (\u00abla costruzione di una stella del rock\u00bb): il pezzo scritto da Maureen Orth si concentrava sulle tecniche con cui l'industria discografica plasmava i propri eroi; a suo dire il musicista era la creazione di un gruppo di manipolatori intenzionati a imporre un prodotto privo di contenuti. Molto si discusse all'epoca sulla figura di Springsteen e, a fronte di molti osservatori entusiasti, vi fu chi parl\u00f2 apertamente di montatura.\nNel frattempo l'album raggiunse in poche settimane la terza posizione nella classifica di \"Billboard\". Le canzoni del disco divennero momenti irrinunciabili della tourn\u00e9e che si protrasse sino alla fine dell'anno; in autunno la band, che aveva assunto la sua configurazione pi\u00f9 stabile grazie all'inserimento di Steve Van Zandt come chitarrista ritmico, part\u00ec per un breve tour europeo con due concerti all'Hammersmith Odeon di Londra e due spettacoli a Stoccolma e Amsterdam.\nIntanto i contratti quinquennali stipulati da Springsteen con Mike Appel si avvicinavano alla scadenza: i due si accinsero quindi a trattare l'eventuale rinnovo. Fu in questa circostanza che il cantante si rese conto del fatto che Appel esercitava un controllo pressoch\u00e9 totale sulla sua attivit\u00e0 artistica; si arriv\u00f2 presto a una rottura e Springsteen intent\u00f2 una causa nei confronti dell'impresario, il quale reag\u00ec a sua volta con una controcitazione. Il contenzioso, che coinvolse anche la Columbia, si trascin\u00f2 per un anno e in quel periodo l'attivit\u00e0 discografica si blocc\u00f2 completamente. Nella primavera del 1977 si raggiunse infine un accordo stragiudiziale che liberava il cantautore da ogni vincolo; Appel avrebbe contestualmente ricevuto dollari e la met\u00e0 dei diritti della canzoni pubblicate per la Laurel Canyon.\nFra il 1976 e il 1977, essendo interrotto il lavoro in studio, Springsteen svolse con successo un'intensa attivit\u00e0 dal vivo: il musicista si convinse anche a suonare in ambienti pi\u00f9 grandi delle sale da concerto in cui si esibiva di solito e accett\u00f2 di tenere concerti nelle grandi arene sportive che aveva sempre rifiutato, iniziando a Phoenix in settembre e proseguendo poi in ottobre allo Spectrum di Filadelfia, la citt\u00e0 in cui aveva il maggior seguito. Tuttavia, a causa del contenzioso legale in corso, il denaro faticava ad arrivare nelle tasche dei musicisti: pertanto alcuni membri della E Street Band si misero alla ricerca di ingaggi con altri artisti. Roy Bittan e Max Weinberg, ad esempio, presero parte all'incisione di \"Bat Out of Hell\" di Meat Loaf, un disco che consegu\u00ec grande popolarit\u00e0.\nPochi giorni dopo la stipula dell'accordo, Springsteen entr\u00f2 in studio con Jon Landau e la E Street Band per dare inizio alla lavorazione del suo quarto album. In precedenza il cantante aveva preso in affitto una fattoria a Holmdel, nella campagna del New Jersey, dove per tutta la durata della causa aveva continuato in semiclandestinit\u00e0 a provare e a incidere nuove canzoni.\nQuando iniziarono le registrazioni ufficiali del nuovo disco, nei primi giorni di giugno del 1977, Springsteen aveva dunque gi\u00e0 composto, provato o solo abbozzato decine di brani. Il suo approccio compositivo, infatti, era radicalmente mutato: dalla manciata di canzoni scritte per \"Born to Run\", sulle quali aveva lavorato a lungo in studio, Springsteen era passato a comporre di getto abbozzi che poi cuciva e rielaborava senza sosta; frammenti di musica e di testo passavano continuamente da una canzone all'altra fino al raggiungimento del risultato finale, costituito da brani dotati di una struttura pi\u00f9 semplice, con arrangiamenti meno articolati rispetto ai dischi precedenti. Nel complesso i pezzi registrati in forma pi\u00f9 o meno completa furono una settantina: solo dieci di essi vennero poi prescelti per comporre la scaletta finale dell'album, che peraltro fu cambiata diverse volte in corso d'opera. Al contempo non diminu\u00ec la cura per i dettagli e il contributo di Jon Landau fu decisivo per aiutare Springsteen ad arginare la sua esuberanza.\nLa fase di post-produzione risult\u00f2 critica, giacch\u00e9 i tecnici del suono Jimmy Iovine e Toby Scott non riuscivano a effettuare il missaggio secondo i desideri del cantautore. Landau allora chiese aiuto a Chuck Plotkin, un produttore di Los Angeles, che decise di aumentare il volume del basso elettrico e della grancassa, conferendo al disco il suono deciso e oscuro che ne rappresenta una delle caratteristiche principali. L'album, intitolato \"Darkness on the Edge of Town\", fu pubblicato nel giugno del 1978 e raggiunse la quinta posizione della classifica di \"Billboard\".\nLa tourn\u00e9e promozionale del disco, considerata una delle pi\u00f9 importanti nella storia del rock, prese avvio ancor prima della pubblicazione dell'opera e si concluse il 1\u00ba gennaio 1979 dopo 115 esibizioni. La scaletta fu resa pi\u00f9 robusta anche dall'innesto delle numerose canzoni escluse dall'album, che divennero parte integrante del repertorio di Springsteen insieme a decine di \"cover\" e classici del rock and roll: i concerti dunque si dilatarono in misura considerevole fino a sfiorare spesso le tre ore, al punto che lo spettacolo fu diviso in due parti con l'inserimento di un breve intervallo.\nNel settembre del 1979 l'artista prese parte a due delle quattro esibizioni organizzate al Madison Square Garden di New York dal collettivo MUSE (\"Musicians United for Safe Energy\", \u00abmusicisti uniti per l'energia sicura\u00bb). L'evento, ideato dopo l'incidente di Three Mile Island avvenuto il 28 marzo dello stesso anno, intendeva sensibilizzare l'opinione pubblica sui pericoli dell'energia nucleare. Gli spettacoli furono documentati da un film e da un triplo LP che rappresenta la prima apparizione di Bruce Springsteen e della E Street Band in un album dal vivo.\nIl disco seguente del cantautore, \"The River\", fu edito nell'ottobre del 1980 dopo una lunga lavorazione che aveva avuto inizio nel maggio del 1979. Inizialmente il progetto era basato sui brani estromessi dal lavoro precedente, con il veloce pezzo rock \"The Ties That Bind\" che avrebbe dovuto dare il titolo all'opera; nondimeno Springsteen seguitava a comporre nuove canzoni e convinse la casa discografica a dare alle stampe un album doppio. Il brano scelto come nuova \"title track\" era stato presentato in anteprima durante i concerti del MUSE ed era dedicato alla sorella Ginny, rimasta incinta a 17 anni come la protagonista della canzone. Dal punto di vista stilistico, il disco proseguiva il percorso intrapreso negli album precedenti, distinguendosi tuttavia da \"Darkness on the Edge of Town\" per la presenza di incalzanti pezzi rockabilly alternati a brani di sapore country.\n\"The River\" fu il primo LP di Springsteen a raggiungere la vetta della classifica statunitense; \"Hungry Heart\", definito da John Lennon \u00abil miglior singolo di rock 'n' roll dai tempi dei Beatles\u00bb, fu inoltre il primo 45 giri del cantautore a entrare nella \"top ten\". Il 3 ottobre 1980 inizi\u00f2 un'altra tourn\u00e9e che dur\u00f2 quasi un anno per un totale di 140 concerti; tra l'aprile e il giugno del 1981 il musicista si esib\u00ec anche all'estero, nel suo primo vero tour europeo. Nonostante la presenza dei nuovi brani, il cantante continuava a inserire in scaletta numerose \"cover\" di canzoni da lui amate, come per esempio alcuni pezzi dei Creedence Clearwater Revival e il classico del folk \"This Land Is Your Land\" di Woody Guthrie.\nL'apice della popolarit\u00e0.\nTerminata la tourn\u00e9e di \"The River\", Springsteen incise da solo\u00a0\u2013 servendosi di un registratore semiprofessionale a quattro piste Tascam \u2013 alcuni provini in versione acustica, accompagnato esclusivamente dalla chitarra e dall'armonica a bocca. Dopo alcuni infruttuosi tentativi di registrare le nuove canzoni con la band, le tracce acustiche furono pubblicate pressoch\u00e9 senza ritocchi con il titolo di \"Nebraska\": il disco, distribuito nel settembre del 1982, sorprese la critica e il pubblico anche per il tono cupo, a tratti dolente, delle sue canzoni.\nIl pezzo \"Born in the U.S.A.\", composto per un film di Paul Schrader mai realizzato ed estromesso anche da \"Nebraska\", fu il punto di partenza dell'album successivo, il settimo della produzione di Springsteen. La lavorazione del disco, iniziata gi\u00e0 nel gennaio 1982, si svolse in modo frammentario: negli stessi mesi Van Zandt realizz\u00f2 il suo primo album da solista con lo pseudonimo di Little Steven, lasciando il gruppo poco dopo; anche Clemons registr\u00f2 un disco in proprio e nel frattempo tutta la E Street Band fu coinvolta nel rilancio della carriera di Gary U.S. Bonds, un artista rock and roll ammirato da Springsteen. Intanto anche in questa circostanza le canzoni incise \u2013 oltre sessanta \u2013 avrebbero potuto riempire pi\u00f9 di un disco, tant'\u00e8 che alla fine del 1983 non era ancora stata stabilita la scaletta definitiva dell'album. Fu allora che il musicista scrisse \"Dancing in the Dark\": dominato dai sintetizzatori di Roy Bittan, una delle novit\u00e0 dell'intero disco, il brano presentava un approccio pi\u00f9 commerciale rispetto ai lavori precedenti di Springsteen e divenne uno dei suoi pezzi pi\u00f9 acclamati, grazie anche a un \"videoclip\" diretto da Brian De Palma che fu trasmesso massicciamente dalle televisioni specializzate.\nL'album, intitolato \"Born in the U.S.A.\", fu pubblicato nel giugno del 1984 e suscit\u00f2 un ampio favore popolare, vendendo 30 milioni di copie nel mondo di cui 15 nei soli Stati Uniti: il disco accrebbe notevolmente la fama del cantautore e gli permise di affermarsi come uno dei pi\u00f9 importanti esponenti del panorama musicale \"mainstream\" degli anni ottanta. La copertina del disco, che riporta una fotografia del musicista ripreso di schiena con lo sfondo della bandiera a stelle e strisce, \u00e8 annoverata fra le icone pi\u00f9 distintive di quegli anni. Sebbene \"Born in the U.S.A.\", come il precedente \"Nebraska\", sia un'esplorazione del lato oscuro del \u00absogno americano\u00bb, parte del pubblico lo percep\u00ec come un vigoroso inno patriottico. In tale contesto il presidente degli Stati Uniti, il repubblicano Ronald Reagan, tent\u00f2 di coinvolgere Springsteen nella propaganda politica per la sua rielezione, ma il cantante reag\u00ec con durezza respingendo anche le sollecitazioni che gli provenivano da parte democratica.\nLa traccia che d\u00e0 il titolo all'album, in particolare, si connota come un'amara riflessione sul destino dei veterani della guerra del Vietnam; tuttavia il ritornello orecchiabile, il titolo e la copertina del disco indussero molti a leggerla come una canzone gingoista anzich\u00e9 come un'esplicita denuncia, malgrado il testo piuttosto chiaro in tal senso. Anni dopo, per contrastare l'interpretazione diffusa ed errata che era stata data al brano, Springsteen torn\u00f2 a eseguirlo in una versione acustica del tutto simile a come il pezzo era stato inizialmente concepito ai tempi dei provini di \"Nebraska\".\nIl successivo tour mondiale con la E Street Band, nella quale erano entrati nel frattempo la corista Patti Scialfa e il chitarrista Nils Lofgren in sostituzione di Steven Van Zandt, riscosse ovunque un grande successo; in alcuni casi, come in Giappone e in Australia, si raggiunsero livelli di fanatismo che erano stati riservati solo ai Beatles negli anni sessanta. Nel 1985, insieme ad altri eminenti musicisti, il cantautore prese parte al progetto Artists United Against Apartheid e all'iniziativa USA for Africa, dando il proprio apporto alla registrazione del singolo benefico \"We Are the World\". Nel maggio dello stesso anno, durante una pausa della tourn\u00e9e, spos\u00f2 in segreto l'attrice e modella Julianne Phillips, conosciuta pochi mesi prima.\nNel novembre del 1986 fu distribuito \"Live/1975-85\", il primo album dal vivo del cantante, un cofanetto costituito da cinque dischi in vinile \u2013 disponibile anche in tre CD \u2013 che documenta dieci anni di concerti con la E Street Band, per la prima volta menzionata espressamente sulla copertina di una pubblicazione discografica dell'artista statunitense. L'opera esord\u00ec in prima posizione nella classifica \"Billboard 200\", contribuendo a incrementare ulteriormente la reputazione di Springsteen come \u00ab\"performer\"\u00bb e la sua visibilit\u00e0 nei mezzi di comunicazione di massa.\nNel febbraio seguente il musicista inizi\u00f2 a preparare un album da solo, senza la sua band di supporto. Le nuove canzoni erano molto pi\u00f9 intime e vertevano prevalentemente sul rapporto di coppia, esplorando in tutti i suoi aspetti la vita matrimoniale e le sue difficolt\u00e0. L'attrezzatura dello studio personale di Springsteen era nel frattempo migliorata e ora il cantante disponeva di sintetizzatori e \"drum machine\", il che gli consent\u00ec di registrare tutti i brani in breve tempo. Soltanto in un secondo momento egli chiam\u00f2, a uno a uno, i musicisti della E Street Band per qualche sovraincisione: le parti suonate dai membri del gruppo sarebbero state inserite nel disco se si fossero rivelate migliori di quelle registrate in proprio, ma dei loro contributi si salv\u00f2 poco e \"Tunnel of Love\" usc\u00ec nell'ottobre del 1987 debuttando in vetta alle classifiche di vendita. Quattro mesi pi\u00f9 tardi, Springsteen e la band al completo partirono per un'altra tourn\u00e9e, pi\u00f9 breve delle precedenti e caratterizzata da un approccio pi\u00f9 formale; l'evento pi\u00f9 significativo fu il concerto tenuto a Berlino Est il 19 luglio 1988, quando il cantautore suon\u00f2 davanti a una folla stimata in oltre persone.\nNello stesso periodo il musicista, insieme ad altri artisti affermati come Sting, Peter Gabriel, Tracy Chapman e Youssou N'Dour, partecip\u00f2 alla manifestazione \"Human Rights Now!\" per Amnesty International: in venti tappe il tour di beneficenza coinvolse l'Europa e il Nord America, ma anche il Sud America, l'Africa e l'Asia. Un anno dopo Springsteen sciolse inopinatamente la E Street Band, lasciando liberi i suoi componenti.\nGli anni novanta.\nNaufragato il matrimonio con la prima moglie, nel gennaio del 1989 il cantante si trasfer\u00ec a Los Angeles con Patti Scialfa. I due si sposarono l'8 giugno 1991 dopo la nascita del loro primo figlio Evan James, avvenuta nel luglio dell'anno antecedente; la figlia Jessica Rae e il terzogenito Sam Ryan vennero alla luce rispettivamente nel dicembre del 1991 e nel gennaio del 1994.\nLa fase che segu\u00ec \"Tunnel of Love\" fu contrassegnata da grandi cambiamenti nella vita di Springsteen, ma anche da un inaridimento creativo. Tuttavia nel dicembre del 1989, subito dopo lo scioglimento della E Street Band, il cantautore si incontr\u00f2 con Roy Bittan tornando all'opera al fine di incidere qualche canzone per un nuovo album. Ebbe cos\u00ec inizio un lungo periodo di prove e registrazioni che si protrasse fino al 1992: Springsteen e Bittan lavorarono su un numero cospicuo di brani, tra cui alcuni pezzi composti dal tastierista. Nel progetto furono coinvolti anche alcuni noti turnisti, fra i quali Randy Jackson, Jeff Porcaro e David Sancious. L'album \"Human Touch\" fu pubblicato nel marzo 1992 insieme a un secondo disco, intitolato \"Lucky Town\", che il musicista aveva realizzato quasi da solo, in poche settimane, nel suo studio personale di Los Angeles. I due lavori, che ricevettero entrambi un'accoglienza critica piuttosto tiepida, differiscono notevolmente per approccio espressivo: se il primo \u00e8 un album contraddistinto da sonorit\u00e0 moderne e levigate, appetibile a un'ampia fascia di ascoltatori, l'altro disco presenta invece uno stile pi\u00f9 grezzo e spontaneo.\nNel giugno del 1992 fu inaugurata una tourn\u00e9e mondiale che dur\u00f2 un anno. Per l'occasione Springsteen e Bittan aggregarono un nuovo complesso, spesso identificato informalmente come \u00abThe Other Band\u00bb (\u00abl'altro gruppo\u00bb) per distinguerlo dalla E Street Band, costituito in gran parte da musicisti sconosciuti ai pi\u00f9: oltre a Bittan e a Patti Scialfa, ne facevano parte Shane Fontayne alla chitarra, Crystal Taliafero ai cori e poi al sassofono, il bassista Tommy Sims, il batterista Zachary Alford e un nutrito gruppo di coristi. Malgrado un avvio molto favorevole in Europa e gli undici concerti da \u00abtutto esaurito\u00bb organizzati nel New Jersey, il tour non fu altrettanto segu\u00ecto nel resto degli Stati Uniti. Nel dicembre del medesimo anno usc\u00ec l'album video \"In Concert\", contenente un'esibizione tenuta da Springsteen nell'ambito della serie \"MTV Unplugged\"; lo stesso spettacolo fu successivamente edito anche in formato CD ottenendo risultati deludenti.\nFra il 1993 e il 1994, il cantautore inizi\u00f2 a sperimentare un nuovo metodo compositivo e incise alcune canzoni facendo ricorso prevalentemente a \"loop\" e a campionatori. Il progett\u00f2 sfoci\u00f2 nella registrazione del brano \"Streets of Philadelphia\" per il film \"Philadelphia\" di Jonathan Demme, che valse a Springsteen l'Oscar alla migliore canzone e fu il primo di molti pezzi scritti appositamente per il cinema. Il brano, pubblicato dapprima nella colonna sonora della pellicola e poi come singolo nel febbraio del 1994, riscosse un largo successo e contribu\u00ec a rilanciare la carriera dell'artista. In questa fase, su insistenza dell'etichetta discografica, il cantante concentr\u00f2 la propria attenzione sulla sua prima antologia: a tal scopo riun\u00ec dopo sei anni di inattivit\u00e0 i musicisti della E Street Band, compreso Steven Van Zandt, per incidere alcuni pezzi inediti da includere nel disco, distribuito poi nel febbraio 1995 con il titolo di \"Greatest Hits\". A testimonianza di questa esperienza fu realizzato il documentario \"Blood Brothers\" diretto da Ernie Fritz, a cui fece seguito un EP con altri nuovi brani.\nBench\u00e9 i tempi sembrassero maturi per una riunione stabile della E Street Band, Springsteen complet\u00f2 un disco solista e sostanzialmente acustico, \"The Ghost of Tom Joad\", che fu distribuito nel novembre del 1995. Le composizioni dell'album, incentrate sulle vicissitudini delle fasce pi\u00f9 deboli della societ\u00e0, prendono spunto dai personaggi del romanzo \"Furore\" di John Steinbeck, mediato \u2013 nel caso di Springsteen \u2013 dalla visione del film omonimo di John Ford e dall'ascolto della canzone \"Tom Joad\" di Woody Guthrie, a sua volta ispirata al libro dello scrittore statunitense. Il lavoro era stato condotto a termine con l'ausilio di un ristretto gruppo di musicisti, tra i quali Danny Federici, Garry Tallent, il batterista Gary Mallabar, Marty Rifkin alla \"pedal steel guitar\" e Patti Scialfa con le amiche Lisa Lowell e Soozie Tyrell ai cori; tuttavia molti dei brani del disco sono di sapore essenzialmente folk, dominati dalla chitarra acustica e dalla voce di Springsteen. Nel tour seguente l'artista si esib\u00ec da solo in piccoli teatri, accompagnato dalla sua chitarra, in un'atmosfera diametralmente opposta a quella delle tourn\u00e9e degli anni ottanta.\nNel 1996 il cantante fece ritorno con la famiglia nel New Jersey, in una tenuta di campagna a Colts Neck \u2013 a pochi chilometri da Freehold \u2013 dove aveva costruito anche uno studio di registrazione personale. Due anni pi\u00f9 tardi fu dato alle stampe un cofanetto di quattro CD intitolato \"Tracks\", contenente 66 dei circa 350 brani inediti registrati e poi accantonati dal musicista nell'arco della sua carriera; nel 1999 fu edita una versione ridotta a un solo disco, \"18 Tracks\", nella quale furono per\u00f2 inserite tre composizioni assenti nella pubblicazione precedente. In contemporanea a \"Tracks\" fu distribuito il volume \"Songs\", con i testi delle canzoni di Springsteen da lui stesso commentati.\nIl ritorno della E Street Band.\nNel marzo del 1999 l'artista fu iscritto nella Rock and Roll Hall of Fame; sebbene l'assegnazione del riconoscimento non comprendesse la E Street Band, il cantante si present\u00f2 alla cerimonia di premiazione con il gruppo al completo, interpretando \"Tenth Avenue Freeze-Out\". La band torn\u00f2 ad affiancare il cantautore anche in tourn\u00e9e dopo oltre undici anni: il \"Reunion Tour\", acclamato dal pubblico e dalla critica, ebbe inizio il 9 aprile 1999 e si concluse il 1\u00ba luglio 2000. L'iniziativa fu immortalata nel film \"Bruce Springsteen &amp; The E Street Band: Live in New York City\", da cui poi furono tratti un doppio album dal vivo e un doppio DVD.\nIl 21 settembre 2001, eseguendo la nuova canzone \"My City of Ruins\", Springsteen apr\u00ec il programma televisivo \"\", trasmesso dalle principali emittenti statunitensi a reti unificate e destinato a raccogliere fondi per le famiglie delle vittime degli attacchi dell'11 settembre; poco dopo il musicista prese parte a un concerto benefico con analoghe finalit\u00e0. La principale reazione di Springsteen agli attentati fu l'album \"The Rising\", il primo inciso con la E Street Band dai tempi di \"Born in the U.S.A.\"; dopo molti anni il cantautore decise inoltre di affidarsi a un produttore esterno al fine di essere sgravato da alcune responsabilit\u00e0 e potersi cos\u00ec concentrare meglio sulla musica: l'incarico fu assegnato a Brendan O'Brien, noto per il suo lavoro con i Pearl Jam. Il disco, edito nel luglio del 2002, consegu\u00ec una popolarit\u00e0 ragguardevole come pure la successiva tourn\u00e9e mondiale, documentata da un DVD con la registrazione dello spettacolo tenuto a Barcellona. Il cantante si spese molto per la promozione di \"The Rising\", ritenendo che l'opinione pubblica si attendesse da lui una risposta all'11 settembre.\nDurante la presidenza del repubblicano George W. Bush, Springsteen si schier\u00f2 pubblicamente contro l'amministrazione federale: pur ritenendo inevitabile la reazione militare che port\u00f2 all'invasione dell'Afghanistan, disapprov\u00f2 invece con fermezza il conflitto contro l'Iraq iniziato nel 2003. Cominci\u00f2 quindi un periodo del tutto inedito di impegno politico, che si concretizz\u00f2 nella partecipazione ad alcuni concerti del \"Vote for Change Tour\", manifestazione musicale a sostegno del candidato democratico John Kerry alle elezioni del 2004. Alla tourn\u00e9e parteciparono numerosi altri artisti, tra cui Jackson Browne, Bonnie Raitt, i Pearl Jam, i R.E.M., John Legend, James Taylor e John Fogerty.\nDopo oltre quattro anni di grande esposizione mediatica, il cantante si prese un breve periodo di pausa per poi tornare nell'aprile del 2005 con \"Devils &amp; Dust\", un album in gran parte acustico e affine allo stile di \"The Ghost of Tom Joad\". Il disco risulta fortemente influenzato dal coinvolgimento politico dell'autore, tant'\u00e8 che la \"title track\" fu scritta dalla prospettiva di un soldato americano impegnato in uno scontro armato nel deserto, un chiaro riferimento alla guerra contro Saddam Hussein. Successivamente Springsteen intraprese un tour durante il quale si esib\u00ec da solo, come aveva fatto nove anni prima.\nNell'aprile del 2006 fu distribuito \"\", un album realizzato con un gruppo eterogeneo di musicisti e totalmente incentrato sul repertorio di canzoni popolari e tradizionali del cantautore e attivista Pete Seeger. Il progetto traeva le sue origini dagli anni novanta, quando Springsteen registr\u00f2 un'interpretazione dell'inno \"We Shall Overcome\" per un disco tributo a Seeger: in quella circostanza l'artista del New Jersey conobbe i Gotham Playboys, un collettivo zydeco/cajun con cui incise alcuni brani di Seeger in presa diretta nel suo studio di Colts Neck; in seguito, fra il 2005 e il 2006, il cantante riun\u00ec gli stessi musicisti con l'aggiunta di una sezione di fiati per dare una veste definitiva a quelle vecchie registrazioni. Springsteen e la nuova formazione, ribattezzata \u00abThe Sessions Band\u00bb, partirono per un breve tour da cui fu tratto un .\nL'ottobre del 2007 vide la pubblicazione di \"Magic\", un nuovo lavoro con la E Street Band. L'album fu accompagnato da una tourn\u00e9e mondiale di successo, in occasione della quale Danny Federici \u2013 malato e poi scomparso nell'aprile del 2008 \u2013 fu sostituito da Charles Giordano, tastierista della Sessions Band. Il cantautore continu\u00f2 a occuparsi di politica dando il suo appoggio a Barack Obama, candidato democratico alle elezioni del 2008 e futuro presidente: Springsteen prese parte ad alcuni incontri pubblici e al concerto tenuto dopo l'insediamento di Obama, esibendosi insieme a Pete Seeger in \"This Land Is Your Land\". Nel gennaio del 2009 fu presentato il disco successivo dell'artista, \"Working on a Dream\", preparato ancora con la collaborazione della E Street Band; il tour mondiale che segu\u00ec port\u00f2 alcune novit\u00e0 nel gruppo: oltre alla violinista Soozie Tyrell e a Charles Giordano, entrarono stabilmente nell'organico altri musicisti gi\u00e0 in forza alla Sessions Band, tra cui un gruppo di coristi e il trombettista Curt Ramm. Lo spettacolo del 28 giugno 2009 a Londra fu documentato nel DVD \"\". Il 18 giugno 2011, a causa delle complicanze derivate da un infarto cardiaco, mor\u00ec il sassofonista Clarence Clemons.\nSpringsteen torn\u00f2 col suo diciassettesimo album nel marzo del 2012: \"Wrecking Ball\" fu inciso con l'ausilio di musicisti esterni alla E Street Band, tra cui il nuovo produttore Ron Aniello, il batterista Matt Chamberlain e il chitarrista Tom Morello dei Rage Against the Machine, il quale inaugur\u00f2 una duratura collaborazione con il cantante. In due brani \u00e8 presente il sassofono di Clemons, registrato precedentemente alla sua scomparsa. In occasione della lunga tourn\u00e9e mondiale iniziata dopo la pubblicazione dell'album, l'artista riun\u00ec nuovamente la E Street Band, affiancata da una sezione di fiati (denominata \u00abE Street Horns\u00bb) e da un gruppo di coristi (\u00abE Street Choir\u00bb); in questa formazione allargata le parti di sassofono di Clarence Clemons furono affidate al nipote Jake e a Eddie Manion.\nNel gennaio del 2014 usc\u00ec \"High Hopes\", quarto disco di Springsteen consecutivo \u2013 e undicesimo in totale \u2013 a guadagnare il primo posto nella classifica degli album pi\u00f9 venduti negli Stati Uniti. Oltre a \"cover\" di altri artisti, l'opera comprende perlopi\u00f9 materiale inciso nel decennio passato e reinterpretazioni di brani gi\u00e0 pubblicati, come una riedizione elettrica di \"The Ghost of Tom Joad\"; anche la \"title track\", un pezzo di Tim Scott, era gi\u00e0 apparsa in un'altra versione nell'EP \"Blood Brothers\" del 1996. Il disco, prodotto da Aniello, fu realizzato con la partecipazione di Tom Morello e di tutti i membri della E Street Band. Fra il gennaio e il maggio del 2014 si svolse un nuovo tour di 34 spettacoli. Dopo l'uscita dell'edizione celebrativa di \"The River\", nel 2016 Springsteen intraprese con la E Street Band una lunga tourn\u00e9e interamente dedicata alla riproposizione delle canzoni dello storico album del 1980.\nTra il 2017 e il 2018 il cantautore ha realizzato una lunga serie di concerti acustici nella forma di rappresentazione stabile presso il Walter Kerr Theatre di Broadway. Lo spettacolo intitolato \"Springsteen on Broadway\" \u00e8 stato poi reso disponibile in streaming sulla piattaforma Netflix e attraverso l'album omonimo uscito nel dicembre del 2018.\nNella primavera del 2019 Springsteen ha pubblicato \"Western Stars\", il suo 19\u00ba album in studio, registrato senza l'ausilio della E Street Band e ispirato alla musica pop degli anni della sua giovinezza. Le canzoni dell'album sono state eseguite dal vivo per il film omonimo, co-diretto dallo stesso Spingsteen, distribuito nelle sale nell'ottobre del 2019, in contemporanea all'album dal vivo contenente la colonna sonora, \"Western Stars. Songs from the Film\".\nDopo alcuni anni spesi per la realizzazione di progetti solisti, Springsteen ha pubblicato nel 2020 l'album \"Letter to You\", il primo con la partecipazione esclusiva della E Street Band dopo oltre dieci anni. Contestualmente, sulla piattaforma di streaming Apple TV+ \u00e8 stato reso disponibile il documentario omonimo, dedicato alla realizzazione dell'album.\nThe Boss.\nBruce Springsteen \u00e8 conosciuto con il soprannome \u00ab\"The Boss\"\u00bb (\u00abil capo\u00bb), la cui origine non \u00e8 del tutto certa e si spiegherebbe solo parzialmente con il suo ruolo di leader nella E Street Band. Viene ipotizzato che il soprannome discenderebbe dal fatto che, nei primi tempi, il cantautore era colui che dopo ogni concerto distribuiva il compenso della serata fra i musicisti oppure che deriverebbe dalla sua abilit\u00e0 nel gioco del Monopoli. Nei primi anni il soprannome era rimasto circoscritto fra i suoi collaboratori pi\u00f9 stretti, ma nel 1974 venne alle orecchie di qualche giornalista che lo sent\u00ec usare probabilmente da un membro della band o dello staff e inizi\u00f2 a diffonderlo pubblicamente. Il cantautore ha pi\u00f9 volte dichiarato di non gradire l'appellativo, ma in realt\u00e0 ha anche giocato molto su questa sua presunta riluttanza.\nIl 6 dicembre 2009 alla Casa Bianca, durante la cerimonia di assegnazione dei Kennedy Center Honors, premio attribuito dal governo statunitense agli artisti che si sono distinti nella diffusione della cultura americana, Barack Obama present\u00f2 scherzosamente Springsteen utilizzando il noto soprannome:\nIl nome dei Dr. Zoom and the Sonic Boom, uno dei gruppi che hanno dato origine alla E Street Band, deriverebbe dal soprannome con cui Springsteen era conosciuto in precedenza, cio\u00e8 \u00ab\"The Doctor\"\u00bb (\u00abil dottore\u00bb).\nLa E Street Band.\nIl nucleo originario del gruppo di supporto di Bruce Springsteen si form\u00f2 nel 1972, ai tempi della lavorazione del suo primo album, ma soltanto due anni pi\u00f9 tardi si inizi\u00f2 ad adottare la denominazione \u00abE Street Band\u00bb. Bench\u00e9 i dischi del cantautore siano stati quasi sempre firmati solo con il suo nome, la maggior parte di essi \u00e8 stata realizzata con il contributo pressoch\u00e9 esclusivo del gruppo, la cui formazione storica si deline\u00f2 nel 1974 durante le fasi di registrazione di \"Born to Run\" e soprattutto nei concerti di quel periodo.\nSpringsteen liquid\u00f2 il complesso nel 1989 e per un decennio oper\u00f2 da solo o in collaborazione con altri musicisti, la cosiddetta \u00abOther Band\u00bb (\u00abl'altro gruppo\u00bb). Solo nel 1999, dopo una breve parentesi nel 1995 per registrare alcuni pezzi aggiuntivi da inserire nella raccolta \"Greatest Hits\", l'artista riun\u00ec il gruppo per una nuova tourn\u00e9e. Da quell'anno, fatte salve la parentesi solitaria del \"Devils &amp; Dust Tour\" e la presenza di una formazione completamente diversa per l'attivit\u00e0 legata all'album \"\" (la \u00abSessions Band\u00bb), il cantautore \u00e8 sempre stato accompagnato dalla E Street Band.\nStile musicale.\nRiconosciuto come uno dei pi\u00f9 grandi interpreti del rock, Springsteen \u00e8 considerato una sintesi fra Elvis Presley e Bob Dylan, due delle figure pi\u00f9 eminenti del genere.\nFra le sue influenze giovanili, il musicista ha spesso menzionato gli stessi Presley e Dylan, oltre a tutto il pop e il rock ascoltati da ragazzo tramite la radio, dal rock and roll alla musica arrivata dall'Inghilterra negli anni sessanta, in particolare gli Animals di Eric Burdon. Le sue principali fonti d'ispirazione includono anche Chuck Berry, i Beatles, i Rolling Stones, i Manfred Mann, Van Morrison, gli Who, il folk rock dei Byrds e in egual misura il soul della Motown e della Stax. Tra i preferiti di Springsteen si annoverano inoltre John Fogerty e i suoi Creedence Clearwater Revival, a cui ha dedicato molte \"cover\" nei suoi concerti. Di Roy Orbison, citato nel testo di \"Thunder Road\", egli cerc\u00f2 di imitare la voce nella realizzazione di \"Born to Run\"; lo stesso album era stato concepito prendendo a modello la tecnica del \u00ab\"Wall of Sound\"\u00bb che aveva reso famoso il produttore Phil Spector negli anni sessanta.\nAll'epoca di \"Darkness on the Edge of Town\", grazie a Robert Gordon che incise la sua \"Fire\", il cantautore si appassion\u00f2 al rockabilly e registr\u00f2 molti pezzi di rock and roll ballabile che per\u00f2 non entrarono nella scaletta del disco e furono recuperati solo nel 2010 nell'antologia di inediti \"The Promise\". Tra la fine degli anni settanta e i primi anni del decennio seguente, il musicista incontr\u00f2 il folk di Woody Guthrie, un influsso che lasci\u00f2 tracce significative nella sua produzione successiva a partire da \"The River\" e \"Nebraska\". Anche gli stilemi del country della scuola tradizionale, con particolare riferimento a Jimmie Rodgers, Hank Williams, Carl Perkins, Johnny Cash e Merle Haggard, rientrano fra i principali paradigmi espressivi di Springsteen; nell'opera dell'artista statunitense non mancano inoltre elementi riconducibili all'hard rock e al blues rock degli anni sessanta e settanta, retaggio delle sue prime esperienze musicali.\nGli anni novanta e duemila, oltre a far segnare un'evoluzione nell'approccio compositivo del cantautore, furono caratterizzati da un suo deciso riavvicinamento al folk e alle sonorit\u00e0 acustiche, esemplificato dagli album \"The Ghost of Tom Joad\", \"Devils &amp; Dust\" e \"\", quest'ultimo interamente dedicato alla rivisitazione del repertorio di Pete Seeger.\nIn termini generali, Springsteen \u00e8 ritenuto uno degli esponenti pi\u00f9 autorevoli del cosiddetto \u00abheartland rock\u00bb, uno stile musicale contraddistinto da una spiccata immediatezza comunicativa e fortemente permeato dai diversi generi della musica folclorica statunitense nonch\u00e9 dal garage rock degli anni sessanta.\nPoetica.\nPer la carica evocativa delle sue canzoni, Bruce Springsteen \u00e8 stato accostato agli storici \u00ab\"storyteller\"\u00bb (\u00abnarratori\u00bb) americani come Woody Guthrie, Pete Seeger e Bob Dylan. Le storie che racconta sono state lette come paradigmatiche delle dinamiche sociali statunitensi, con un forte risvolto collettivo che ha contribuito ad aumentare la sua reputazione di osservatore privilegiato della realt\u00e0 del suo paese, al punto che col tempo il cantante ha potuto spendere la sua autorevolezza anche in campo politico. Considerando la specificit\u00e0 della cultura americana dove musica popolare e colta coabitano in armonia, Springsteen \u00e8 stato avvicinato anche alla grande letteratura: il \"corpus\" delle sue canzoni \u00e8 ritenuto in tal senso \u00abuna sorta di Grande Romanzo Americano\u00bb. I suoi brani, pur essendo ambientati in luoghi a lui familiari o tratti direttamente dalla sua esperienza, presentano vicende non necessariamente autobiografiche, in cui il musicista assume spesso la funzione di voce narrante.\nA partire dagli anni ottanta, e in particolar modo dopo il disco \"The Rising\" del 2002, il cantautore \u00e8 stato oggetto di studio per la sua incidenza nella letteratura americana, per la sua visione politica e sociale, nonch\u00e9 per il suo ruolo di ispiratore di un movimento di rinascita dopo gli eventi dell'11 settembre. L'artista del New Jersey \u00e8 uno degli esponenti della musica popolare a cui sono stati dedicati pi\u00f9 libri biografici, saggi di critica e tesi universitarie, superando in questo tanto Dylan quanto Presley.\nLa scrittura di Springsteen \u00e8 stata definita \u00abcinematografica\u00bb. Nella sua produzione hanno esercitato una considerevole influenza alcuni film come \"Badlands\" di Terrence Malick (\"La rabbia giovane\" in italiano), da cui \u00e8 tratto il titolo di una sua celebre canzone, e libri come \"Furore\" di Steinbeck, mediato per\u00f2 dalla visione dell'omonimo lungometraggio di John Ford. Molte storie narrate nelle sue canzoni ricalcano quelle della scrittrice Flannery O'Connor, che Springsteen conobbe attraverso il film \"La saggezza nel sangue\" (\"Wise Blood\" in originale) ispirato all'omonimo romanzo dell'autrice della Georgia. I pezzi \"The River\" e \"A Good Man Is Hard to Find\", in particolare, prendono il titolo da due racconti della O'Connor.\nSpringsteen visse un approccio conflittuale con l'educazione cattolica che gli fu imposta a scuola e al catechismo, al punto che nell'adolescenza si allontan\u00f2 dalla religione e in alcune delle sue primissime canzoni \u2013 quasi tutte rimaste inedite \u2013 rappresent\u00f2 in modo dissacrante e caricaturale le figure del Vangelo. Nei suoi dischi, tuttavia, il cantautore ha fatto ricorso di frequente a immagini bibliche tratte dal cattolicesimo e pi\u00f9 spesso dalla cultura protestante americana, impiegate per la loro carica emozionale pi\u00f9 che per i contenuti teologici. Il fiume, presente in numerosi suoi testi, \u00e8 per esempio un elemento salvifico che rimanda al battesimo per immersione tipico delle chiese evangeliche; la \u00abterra promessa\u00bb \u00e8 la destinazione, spesso irraggiungibile, di molti viaggi descritti nelle sue canzoni, ma \u00e8 anche sinonimo della \u00abterra delle possibilit\u00e0\u00bb a cui si riferisce il concetto del \u00absogno americano\u00bb. Cos\u00ec la \u00abpromessa infranta\u00bb e il \u00abprezzo da pagare\u00bb, altre figure molto utilizzate, rappresentano l'esito disilluso di questa ricerca. Il musicista si \u00e8 sovente soffermato anche sul suo rapporto tormentato con il padre, che ha costituito lo spunto per numerosi brani e monologhi dal vivo.\nI personaggi pittoreschi e improbabili che popolavano le ambientazioni urbane dei primi dischi hanno sub\u00ecto una rapida evoluzione verso un maggiore realismo, lasciando progressivamente spazio a persone comuni afflitte dai medesimi problemi economici o familiari che Springsteen aveva conosciuto attraverso i suoi genitori e i suoi amici d'infanzia. A partire da \"Darkness on the Edge of Town\", la precariet\u00e0 e la mancanza di lavoro si sono affermate come soggetti ricorrenti nei suoi testi, al punto che Springsteen \u2013 anche con riferimenti politici espliciti, seppur non del tutto pertinenti \u2013 inizi\u00f2 a essere definito \u00abl'eroe della classe lavoratrice\u00bb (\u00ab\"working-class hero\"\u00bb), essendo identificato come l'artista che dava voce a quella grossa fetta della societ\u00e0 americana nota come \u00ab\"blue collars\"\u00bb (i \u00abcolletti blu\u00bb, ovvero gli operai con la tuta da lavoro, in contrapposizione alla categoria dei cosiddetti \u00abcolletti bianchi\u00bb). Dopo l'apice della popolarit\u00e0 raggiunto con \"Born in the U.S.A.\", Springsteen diede alle stampe tre album pi\u00f9 introspettivi, anche se non completamente autobiografici (\"Tunnel of Love\", \"Human Touch\" e \"Lucky Town\"), focalizzati sul tema delle relazioni interpersonali.\nIl \"topos\" della fuga, soggetto centrale in \"Born to Run\", fu in seguito declinato come volont\u00e0 di lasciare l'insicurezza finanziaria e l'iniquit\u00e0 sociale alla ricerca di migliori condizioni di vita, collegandosi all'idea originaria del \u00absogno americano\u00bb che secondo Springsteen consiste essenzialmente nella speranza di \u00abvivere qui come una famiglia, dove i forti possono aiutare i deboli e i ricchi possono aiutare i poveri\u00bb, non solo nella ricerca del mero successo economico. La mancata concretizzazione di questa prospettiva \u00e8 divenuta l'argomento di molte canzoni a sfondo sociale a partire dagli anni ottanta: nell'album \"The Ghost of Tom Joad\", in particolare, il cantautore descrive la condizione di coloro che hanno sofferto le conseguenze della grande depressione degli anni trenta (con echi di Steinbeck e Guthrie) e la sorte del tutto analoga dei disoccupati e degli immigrati clandestini messicani degli anni novanta. Dopo l'ottimismo di \"Working on a Dream\" del 2009, in cui il musicista esorta gli ascoltatori a spendersi per la realizzazione del \u00absogno\u00bb incarnato nella figura del presidente Barack Obama, il tema della promessa non mantenuta torn\u00f2 a essere centrale tre anni dopo nel disco \"Wrecking Ball\".\nNel complesso, i testi di Springsteen mostrano \u00abdiverse facce dell'America, compresi i suoi aspetti maledetti, la sua parte di sconfitta\u00bb. Tuttavia le sue canzoni sono sempre pervase da un messaggio di speranza, da una fede venata di religiosit\u00e0 nella possibilit\u00e0 di avverare i desideri individuali e collettivi.\nL'impegno politico e sociale.\nNei primi anni della sua carriera, Bruce Springsteen non manifest\u00f2 mai apertamente le sue preferenze politiche n\u00e9 affront\u00f2 nelle sue canzoni particolari tematiche legate all'attualit\u00e0 o alla cronaca. La prima circostanza in cui l'artista si espose pubblicamente affrontando un tema controverso fu con la canzone \"Roulette\", scritta come reazione all'incidente alla centrale nucleare di Three Mile Island; Springsteen rimase molto colpito dal fatto, anche perch\u00e9 avvenne in Pennsylvania a poca distanza dal suo New Jersey, e prese parte a due dei concerti dell'evento \"No Nukes\" nel settembre del 1979, quando si schier\u00f2 in modo esplicito contro l'energia nucleare sostenendo l'iniziativa del collettivo Musicians United for Safe Energy promosso dall'amico Jackson Browne.\nFino agli anni ottanta l'attivismo del musicista si era limitato alla causa dei reduci del Vietnam e al sostegno alle \"food bank\" che recuperavano cibo per gli indigenti. Nel 1985 Springsteen affianc\u00f2 Steven Van Zandt nella realizzazione dell'album collettivo \"Sun City\" contro l'apartheid in Sudafrica e nello stesso anno partecip\u00f2 alla registrazione di \"We Are the World\", appoggiando la campagna di beneficenza USA for Africa con il \"gotha\" della musica statunitense dell'epoca. Sempre pi\u00f9 attento ai temi sociali, nel 1988 prese parte alla tourn\u00e9e \"Human Rights Now!\" promossa da Amnesty International; successivamente inizi\u00f2 a devolvere parte dei proventi dei suoi concerti ad associazioni caritatevoli, cominciando inoltre a organizzare spettacoli di beneficenza nella sua Freehold.\nCon il successo di \"Streets of Philadelphia\" per il film \"Philadelphia\" del 1993, il cantante intervenne nell'emergente dibattito sull'AIDS con un testo che mette a tema la sofferenza e il pregiudizio. Solo nel 2000 Springsteen affront\u00f2 nuovamente un argomento controverso firmando il pezzo \"American Skin (41 Shots)\", una canzone dedicata allo studente africano Amadou Diallo, ucciso dalla polizia di New York con 41 colpi di pistola. Il brano fu suonato durante le date newyorkesi del \"Reunion Tour\", provocando aspre polemiche e il risentimento di parte dell'amministrazione cittadina nonch\u00e9 del sindacato di polizia locale. Dopo gli attentati dell'11 settembre 2001 e l'album \"The Rising\", il musicista continu\u00f2 a scrivere canzoni che \u2013 pur potendo essere lette come risposte a eventi di stretta attualit\u00e0 \u2013 si configurano soprattutto come una riflessione personale sull'America e sulle promesse non mantenute del cosiddetto \u00absogno americano\u00bb.\nAi tempi dell'iniziativa \"No Nukes\" del 1979, Springsteen era considerato l'artista pi\u00f9 apolitico fra quelli presenti alla manifestazione antinuclearista. In realt\u00e0 nel 1972, prima del suo esordio su disco, si era esibito in alcuni spettacoli acustici nel New Jersey per sostenere il candidato democratico George McGovern, poi sconfitto dal presidente uscente Richard Nixon. Nel novembre del 1980, durante un proprio concerto tenutosi subito dopo l'elezione di Ronald Reagan alla presidenza, il cantautore per la prima volta si espose pubblicamente con una dichiarazione smaccatamente politica:\nIn occasione della successiva campagna elettorale, Reagan stesso\u00a0\u2013 fraintendendone il significato\u00a0\u2013 tent\u00f2 di utilizzare \"Born in the U.S.A.\" come inno politico; l'artista rifiut\u00f2 categoricamente di essere associato al presidente repubblicano, ma respinse altres\u00ec qualsiasi impiego della sua musica da parte democratica. La posizione di Springsteen divenne pi\u00f9 palese quando nel 1990 prese parte ad alcuni spettacoli finalizzati a raccogliere fondi a favore del Christic Institute, un'organizzazione di sinistra, e poi prest\u00f2 la propria immagine per contrastare un progetto di legge californiano volto a limitare i diritti degli immigrati clandestini in ambito sanitario.\nIl cantante torn\u00f2 a impegnarsi in prima persona solo molti anni dopo, come reazione alla politica dell'amministrazione Bush e alla guerra in Iraq. In occasione delle elezioni del 2004, ader\u00ec al \"Vote for Change Tour\", organizzato a sostegno del candidato democratico John Kerry in opposizione al presidente in carica George W. Bush. In previsione della successiva tornata elettorale del 2008, l'artista si schier\u00f2 apertamente a favore di Barack Obama, poi eletto presidente, con un messaggio di sostegno sul suo sito web e partecipando attivamente alla campagna; la canzone \"The Rising\" fu utilizzata come colonna sonora per i comizi del candidato insieme a \"City of Blinding Lights\" degli U2. Nel 2009, inoltre, l'artista manifest\u00f2 il proprio appoggio a favore del riconoscimento dei matrimoni fra persone dello stesso sesso.\nDiscografia.\nDiscografia non ufficiale.\nBruce Springsteen \u00e8 stato uno degli artisti rock pi\u00f9 interessati dal fenomeno dei dischi pirata (o \"bootleg\") sin dalla fine degli anni settanta: il successo ottenuto dai suoi lunghi concerti favor\u00ec la distribuzione di dischi non ufficiali contenenti le registrazioni delle sue esibizioni dal vivo. I \"bootleg\" furono inoltre per anni l'unico mezzo attraverso il quale venivano diffuse le numerosissime canzoni dell'artista che, dopo essere state scartate dagli album in studio, continuavano a essere riproposte regolarmente in concerto.\nConcerti.\nLe lunghe esibizioni dal vivo hanno sempre costituito uno dei principali tratti peculiari dell'attivit\u00e0 di Bruce Springsteen, contribuendo allo stesso tempo a incrementare in misura significativa la sua popolarit\u00e0.\nIl seguente \u00e8 l'elenco delle tourn\u00e9e intraprese dal cantautore nel corso della sua carriera.\nBruce Springsteen ha venduto, fino a tutto il 2010, pi\u00f9 di 27 milioni di biglietti incassando oltre un miliardo di dollari; meglio hanno fatto solo i Rolling Stones e gli U2. La sua tourn\u00e9e di maggior successo \u00e8 stata quella di \"Born in the U.S.A.\" del biennio 1984-1985 con biglietti venduti. Quella che ha fatto registrare i maggiori intrioiti fino al 2010 \u00e8 stata quella di \"Magic\" che ha incassato 243 milioni di dollari, seguita dal \"The Rising Tour\" con 221 milioni di dollari. Il tour di \"Wrecking Ball\" ha superato i precedenti, incassando pi\u00f9 di 355 milioni di dollari tra il 2012 e il 2013.\nCinema.\nCome nel caso di altri artisti di successo, le canzoni di Springsteen sono state utilizzate nella colonna sonora di molti film, in alcuni casi scritte e registrate appositamente. La prima canzone inedita concessa al mondo del cinema fu \"Light of Day\" per il film omonimo di Paul Schrader del 1987, cantata per\u00f2 da Joan Jett e dal protagonista Michael J. Fox. Per \"Streets of Philadelphia\", dal film di Jonathan Demme \"Philadelphia\", il cantautore ha vinto l'Oscar alla migliore canzone. Ha in seguito ottenuto una \"nomination\" allo stesso premio per \"Dead Man Walkin\"' dal film omonimo di Tim Robbins.\nNel 2000 Springsteen esord\u00ec come attore in un \"cameo\" del film \"Alta fedelt\u00e0\" di Stephen Frears tratto dal romanzo omonimo di Nick Hornby, apparendo in sogno al protagonista mentre imbraccia la sua Telecaster.\nNel luglio del 2013 \u00e8 stato distribuito nelle sale cinematografiche il film-documentario \"Springsteen &amp; I\", prodotto da Ridley Scott, che documenta la vita e la carriera di Bruce Springsteen attraverso gli occhi e il racconto dei suoi fan in tutto il mondo.\nSpringsteen ha pubblicato nel luglio del 2014 sul suo sito web un cortometraggio intitolato \"Hunter of Invisible Game\", basato sull'omonima canzone presente nell'album \"High Hopes\". Si \u00e8 trattato del suo esordio come regista (coadiuvato dal suo documentarista storico Thom Zimny).\nNel 2019 \u00e8 uscito il film \"Blinded by the Light - Travolto dalla musica\" (\"Blinded by the Light\") di Gurinder Chadha, adattamento cinematografico delle memorie di un giornalista musicale britannico cresciuto con una grande passione per la musica di Springsteen e per il quale il cantautore ha accettato di fornire i diritti delle sue canzoni. Lo stesso anno Springsteen ha diretto il lungometraggio \"Western Stars\", insieme a Thom Zimny, nel quale il cantautore interpreta dal vivo le canzoni del suo omonimo album; il film \u00e8 stato distribuito nelle sale cinematografiche dopo la presentazione al Toronto International Film Festival.\nPremi e riconoscimenti.\nSpringsteen ha ottenuto nella sua carriera svariati premi e riconoscimenti, tra i quali il Polar Music Prize nel 1997, un premio Oscar per la canzone \"Streets of Philadelphia\" nel 1994, due Golden Globe (nel 1994, sempre per \"Streets of Philadelphia\", e nel 2009, per \"The Wrestler\") e venti Grammy Award in varie categorie. Nel 2018 Springsteen \u00e8 stato insignito di uno speciale Tony Award per il suo spettacolo teatrale \"Springsteen on Broadway\". Lo speciale televisivo \"Live in New York City\" ha vinto due Emmy Award in sezioni tecniche e \"Springsteen on Broadway\" ne ha vinto uno per la miglior regia.\nOtto dei suoi album sono stati inclusi nella lista dei 500 migliori album secondo Rolling Stone e tre dei suoi brani nella lista delle 500 migliori canzoni redatta dalla medesima rivista. Nel 1999 \u00e8 entrato a far parte della Rock and Roll Hall of Fame e nello stesso anno l'asteroide 23990 \u00e8 stato battezzato in suo onore. \u00c8 stato insignito del Kennedy Center Honors nel 2009 e della Medaglia presidenziale della libert\u00e0, massima onorificenza civile statunitense, nel 2016."}
{"id": "2211895", "revid": "767487", "url": "https://it.wikipedia.org/wiki?curid=2211895", "title": "Pietro Balsamo", "text": "Biografia.\nLe notizie sulla vita del santo derivano da un antico documento scritto in lingua greca, tradotto e in seguito riportato negli \"Acta Sanctorum\", ampio testo in stile enciclopedico incentrato sulle vicende di santi e martiri per la loro fede (pubblicato nel 1643).\n\u00c8 da annoverare tra questi ultimi un tale Pietro, mai citato in altre opere letterarie cristiane, presentato qui come un giovane di retta condotta cristiana, imprigionato per la sua fede in una fortezza di Aulana, in Palestina. Il racconto si rivela piuttosto utile per la ricostruzione storica della vita del santo: sarebbe nato a Eleutheropolis, un'antica citt\u00e0 della Palestina distante 53 chilometri da Gerusalemme, da una famiglia che faceva di nome Balsamo.\nRiconosciuto come cristiano dopo essersi rifiutato di abiurare, come ordinato dall'editto emanato dall'imperatore Massimino Daia, Pietro venne trasferito nelle carceri di Aulana, non distanti dalla citt\u00e0 di Hebron. Qui venne sottoposto ad un duro interrogatorio, dettagliatamente descritto negli \"Atti\", da parte del governatore della provincia, Severo. \nDopo aver interpellato il santo chiedendo informazioni sul suo nome e la sua famiglia, il prefetto inizi\u00f2 con vani tentativi per intimorirlo, invitandolo a sottomersi al potere degli imperatori; alle sue domande, il santo rispose con evidente disinvoltura e profonda fiducia nella vita eterna.\nDopo aver invano tentato di sedurlo ad adorare gli d\u00e8i romani, Severo cerc\u00f2 di dissuaderlo sottoponendolo alla tortura del cavalletto; dopo che il prefetto gli rivolse parole di scherno, Pietro rispose in tono per nulla intimorito, sfidandolo apertamente. I presenti, commossi alla vista delle abbondanti perdite di sangue del santo, lo incitarono a loro volta ad adorare gli d\u00e8i, non ottenendo altro se non un derisorio rifiuto.\nEsasperato, Severo sentenzi\u00f2 la condanna a morte, ordinando che \"colui che aveva rifiutato di obbedire al decreto dell'invincibilit\u00e0 degli imperatori e aveva ostinatamente difeso i comandi di un crocifisso\" meritava una pena tale e quale a quest'ultimo, ossia la crocifissione. La sentenza venne eseguita immediatamente sicch\u00e9 Pietro Balsamo venne crocifisso ad Aulana il giorno stesso dell'interrogatorio, il 3 gennaio del 311.\nAltre versioni.\nLa figura di Pietro Balsamo viene ricordata anche da Eusebio di Cesarea, nella sua opera \"I martiri della Palestina\", riferendo per\u00f2 che il santo venne bruciato vivo in Cesarea. \nLo studioso cristiano Louis-S\u00e9bastien Le Nain de Tillemont ha ritenuto i due santi persone sostanzialmente diverse: seguendo la sua ipotesi esistono adesso due \"Pietro Balsamo\" nell'attuale Calendario dei santi: il primo, crocifisso ad Aulana, \u00e8 festeggiato il 3 gennaio; il secondo, invece, arso vivo, ricordato l'11 gennaio."}
{"id": "2211898", "revid": "726373", "url": "https://it.wikipedia.org/wiki?curid=2211898", "title": "Cape Wrath - Fuga dal passato", "text": "Cape Wrath - Fuga dal passato \u00e8 una serie televisiva britannica interpretata da David Morrissey e Lucy Cohu. \u00c8 prodotto da Ecosse Films ed \u00e8 stato trasmesso sull'inglese Channel 4 dal giugno all'agosto 2007; quasi contemporaneamente, con il titolo Meadowlands, \u00e8 approdato anche sul canale cavo statunitense Showtime e in Italia sul canale satellitare Jimmy.\nTRAMA\nUna coppia sposata e le loro gemelle adolescenti si trasferiscono a Meadowlands, una citt\u00e0 suburbana amichevole e apparentemente sicura, per iniziare una nuova vita. Qui, si renderanno presto conto che i segreti e i misteri sono abbondanti, e il passato \u00e8 una cosa difficile da seppellire."}
{"id": "2211899", "revid": "339392", "url": "https://it.wikipedia.org/wiki?curid=2211899", "title": "Passeggeri del Titanic", "text": ""}
{"id": "2211901", "revid": "339392", "url": "https://it.wikipedia.org/wiki?curid=2211901", "title": "Successione giacobita", "text": ""}
{"id": "2211904", "revid": "1568601", "url": "https://it.wikipedia.org/wiki?curid=2211904", "title": "Monte Dama Ali", "text": "Il Dama Ali \u00e8 un vulcano a scudo che si erge a nod-ovest del lago Abbe nella regione dell'Afar in Etiopia.\nIl vulcano ha una circonferenza di 25 km e tocca i 1068 metri. Alla sommit\u00e0 si aprono vari crateri circolari, lo scudo di basalto \u00e8 in parte il risultato di un'antica caldera. Una catena di duomi di lava riolitici occupa i versanti nor ovest e sud, con varie colate di basalto recente. L'ultima eruzione risale al 1631, quando fece anche delle vittime. L'attuale attivit\u00e0 vulcanica e rappresentata da fumarole e sorgenti calde."}
{"id": "2211906", "revid": "247222", "url": "https://it.wikipedia.org/wiki?curid=2211906", "title": "Blind idiot god", "text": ""}
{"id": "2211907", "revid": "339392", "url": "https://it.wikipedia.org/wiki?curid=2211907", "title": "Superstiti del Titanic", "text": ""}
{"id": "2211908", "revid": "339392", "url": "https://it.wikipedia.org/wiki?curid=2211908", "title": "Bosco delle Pianelle", "text": ""}
{"id": "2211913", "revid": "110157", "url": "https://it.wikipedia.org/wiki?curid=2211913", "title": "Prontuario di punteggiatura", "text": "Prontuario di punteggiatura \u00e8 un saggio di Bice Mortara Garavelli pubblicato nel 2003, anche curatrice di \"Storia della punteggiatura in Europa\" del 2008.\nL'autrice presenta un'analisi delle funzioni della punteggiatura nella lingua italiana, addentrandosi nei ruoli che ogni segno paragrafematico (punto, punto e virgola, due punti, virgola, ecc.) svolge all'interno di un testo. Una delle tesi dell'autrice \u00e8 che la punteggiatura svolge un ruolo pi\u00f9 importante che marcare le pause: la costruzione di un enunciato segue norme e convenzioni diverse nello scritto e nel parlato, e la punteggiatura fornisce indicazioni sulla struttura di un testo.\nIl saggio \u00e8 strutturato in tre parti:"}
{"id": "2211915", "revid": "28592", "url": "https://it.wikipedia.org/wiki?curid=2211915", "title": "Chiesa parrocchiale di Boccioleto", "text": ""}
{"id": "2211919", "revid": "125356293", "url": "https://it.wikipedia.org/wiki?curid=2211919", "title": "Bambole, non c'\u00e8 una lira", "text": "Bambole, non c'\u00e8 una lira \u00e8 stato un programma televisivo italiano di genere variet\u00e0, trasmesso sulla Rete 1 in 6 puntate, dal 16 aprile al 21 maggio 1977 per la regia di Antonello Falqui e la direzione musicale di Gianni Ferrio. \nProduzione.\nLa trasmissione riproponeva il mondo dell'avanspettacolo per la platea televisiva, quattro anni dopo che Alberto Sordi aveva fatto la stessa operazione al cinema con Polvere di stelle. Lo stesso titolo era ispirato all'infausta frase che l'impresario (nello spettacolo interpretato da Tino Scotti) doveva dire alle ballerine quando gli incassi della serata erano stati insufficienti e dunque non potevano essere retribuite. Costituiva la battuta finale di tutte le puntate, le quali ripercorrevano cronologicamente i primi decenni del secolo, quando l'avanspettacolo era una forma diffusa di arte spettacolare. Non a caso nella puntata ambientata nel 1943, durante i giorni successivi allo sbarco delle truppe americane in Italia, la frase finale viene modificata in \"Bambole, non c'\u00e8 un'amlira\".\nPippo Franco interpretava il ruolo del comico, Christian De Sica era il giovane brillante, Isabella Biagini era la soubrette, Loredana Bert\u00e8 era Dori, la soubrettina, Leopoldo Mastelloni il cantante-ballerino-porteur. Oltre a loro figuravano nel cast il gi\u00e0 nominato Tino Scotti, Gianrico Tedeschi e Gianni Agus, e nel corpo di ballo, un giovane Sergio Japino.\nAutori del programma furono, oltre allo stesso Falqui, Maurizio Costanzo, Gino Landi, Marcello Marchesi e Dino Verde.\nAccoglienza.\nAldo Grasso cos\u00ec definisce la trasmissione: \u00abattraverso le vicende di un'immaginaria compagnia squattrinata e sempre alla ricerca di finanziamenti (...) si scoprono le caratteristiche del teatro leggero con i suoi componenti fissi: la soubrette capricciosa ma essenziale per lo spettacolo, il giovane brillante, la \"soubrettina\" in grado di cantare, ballare e recitare anche senza vero talento ma bella di presenza, il comico che viene dalla gavetta e che riempie i \"vuoti\" tra un cambio di scena e l'altro, il cantante-ballerino-porteur e infine la coppia di produttori\u00bb"}
{"id": "2211920", "revid": "1543377", "url": "https://it.wikipedia.org/wiki?curid=2211920", "title": "Che mangino brioche", "text": "La frase \u00abSe non hanno pi\u00f9 pane, che mangino brioche\u00bb (in francese \"S'ils n'ont plus de pain, qu'ils mangent de la brioche\") \u00e8 tradizionalmente attribuita a Maria Antonietta d'Asburgo-Lorena, che l'avrebbe pronunciata riferendosi al popolo affamato, durante una rivolta dovuta alla mancanza di pane.\nIn realt\u00e0 la frase \u00e8 sicuramente precedente: infatti, nel Libro VI delle \"Confessioni\", Jean-Jacques Rousseau afferma che nel 1741 si trovava da Madame de Mably e, non volendo entrare in panetteria vestito in maniera elegante poich\u00e9 sarebbe stato considerato poco consono, racconta questo aneddoto:\nLa principessa a cui fa riferimento non pu\u00f2 essere Maria Antonietta, poich\u00e9 quest'ultima nacque nel 1755 e sarebbe giunta in Francia soltanto nel 1770. \u00c8 possibile che i detrattori di Maria Antonietta abbiano in un secondo momento identificato la principessa del brano con la regnante austriaca per delegittimarla agli occhi dell'opinione pubblica.\nL'espressione \u00e8 stata anche attribuita, con alcune varianti, ad altri personaggi. \u00c8 il caso di Vittoria, figlia di Luigi XV (che avrebbe suggerito al popolo di mangiare la crosta dei pasticci di carne): anche in questo caso, alla luce della testimonianza di Rousseau, l'attribuzione \u00e8 anacronistica. All'intendente generale Joseph Fran\u00e7ois Foullon, una delle prime vittime della Rivoluzione francese, una voce ascriveva invece l'esclamazione sprezzante \"Si cette canaille n'a pas de pain, qu'elle mange du foin\" (\u00abSe questa canaglia non ha pane, che mangi fieno\u00bb).\nUn'eco della frase si trova nella conclusione dello stornello \"C'era una volta\" di Francesco Dall'Ongaro, del 1849:\nSecondo la storica Antonia Fraser, la \u00abgrande principessa\u00bb di cui parla Rousseau andrebbe identificata in Maria Teresa d'Austria, infanta di Spagna e moglie di Luigi XIV. In assenza di riscontri negli scritti dell'epoca, Paul Johnson ritiene invece trattarsi di un aneddoto inventato di sana pianta da Rousseau stesso. Per altri, infine, l'espressione ha origine molto pi\u00f9 remota: sarebbe stata pronunciata da un antico imperatore cinese il quale, di fronte alle sofferenze del suo popolo che pativa l'insufficienza del riso, avrebbe detto: \u00abPerch\u00e9 non mangiano carne?\u00bb."}
{"id": "2211924", "revid": "122195510", "url": "https://it.wikipedia.org/wiki?curid=2211924", "title": "Dino D'Alessi", "text": "Carriera.\nGiocatore.\nCresciuto nelle giovanili del , debutta nella massima serie con la squadra lagunare nel 1961-62 nella sconfitta esterna contro il per 1-0 dell'11 febbraio 1962. Viene ceduto in prestito al Mestre, allora denominato Mestrina in Serie C, per tornare pienamente maturato dopo due stagioni in neroverde.\n\u00c8 tra i protagonisti della promozione in A del 1965-1966, e l'anno successivo viene ceduto al Brescia. Indossa per quattro stagioni la maglia delle rondinelle disimpegnandosi come centrocampista di regia.\nRaggiunge l'apice della sua carriera militando per due anni nella Fiorentina. Perse una finale di Coppa Mitropa.\nIn seguito disputa due campionati nella Triestina, e due nell'Udinese prima di concludere la carriera nel Monfalcone in Serie D svolgendo la doppia mansione di giocatore-allenatore.\nIn carriera ha totalizzato complessivamente 98 presenze e 4 reti in Serie A e 86 presenze e 5 reti in Serie B; alla fine della stagione 1967-1968 fu ceduto in prestito al Milan dal Brescia; con la squadra rossonera disput\u00f2 due amichevoli contro il Celtic, la gara del 26 maggio 1968 terminata con un pareggio per Celtic 1-1 e quella del 2 giugno 1968 vinta dagli scozzesi per 2-0 .\nNel 1968 nel periodo tra maggio e giugno fu ceduto in prestito al per partecipare alla tourn\u00e9e estiva. Scese in campo in due occasioni con la maglia rossonera e in entrambe le occasioni gioc\u00f2 contro il Celtic. Gioc\u00f2 il 26 maggio 1968 nel pareggio per (1-1) e il 2 giugno 1968 nella sconfitta per (2-0).\nAllenatore.\nAppese le scarpe al chiodo, diventa allenatore a tempo pieno, esercitando la professione in massima parte nelle serie minori in formazione del Triveneto, con un'unica esperienza ad alto livello con l'Udinese in Serie A nella stagione 1979-1980, in cui si aggiudica la Mitropa Cup. In seguito ha allenato il Mira subentrando a stagione 1982-1983 iniziata, quindi la Pro Vercelli, in un periodo in cui la propriet\u00e0 della squadra era sul punto di essere ceduta ad una diversa cordata d'imprenditori."}
{"id": "2211928", "revid": "695564", "url": "https://it.wikipedia.org/wiki?curid=2211928", "title": "Fabula Nova Crystallis", "text": ""}
{"id": "2211942", "revid": "1369234", "url": "https://it.wikipedia.org/wiki?curid=2211942", "title": "Luigi Zamboni", "text": "Studente presso l'Universit\u00e0 di Bologna, \u00e8 uno dei primi martiri in nome dell'Unit\u00e0 d'Italia e, insieme a Giovanni Battista De Rolandis, \u00e8 ritenuto l'ideatore del tricolore italiano dai sostenitori dell'\"ipotesi bolognese\" nella genesi della bandiera italiana. La storia Patria li considera entrambi patrioti della nuova Italia e protomartiri del Risorgimento italiano.\nA lui \u00e8 intitolata una delle vie principali di Bologna, che collega le Due Torri a Porta San Donato, passando per la zona universitaria.\nLa vita.\nAntenato dell'anarchico Anteo, nel 1791 Luigi Zamboni, studente di legge all'Universit\u00e0 di Bologna, fu avvicinato dal sedicente \"abate\" Bauset, alias Antoine Christophe Saliceti. In quella stessa tarda primavera Zamboni distribu\u00ec alcuni manifesti inneggiando al rinnovamento politico europeo innescato dalla Rivoluzione francese. Non avendo ottenuto riscontro, lasci\u00f2 Bologna e si trasfer\u00ec a Marsiglia, dove si arruol\u00f2 nell'Arm\u00e9e r\u00e9volutionnaire fran\u00e7aise col ruolo di porta-stendardo (\"porte drapeau\"). Dopo alcune esperienze in Corsica e a Perpignano tra i Cacciatori di Rossiglione con il grado di sottotenente, fu convinto dal c\u00f2rso Antoine Christophe Saliceti a partecipare ad una missione segreta. Con lui si imbarcarono sulla \"Feluca Tirrena\" il toscano Filippo Buonarroti, il generale Renaux, il Saliceti e l'avvocato Boselli di Genova esponente di quella massoneria che aveva appoggiato la sollevazione di Parigi del 1789 e che ora cercava di estendere il sentimento e le idee della Rivoluzione in tutta Europa.\nIn Corsica li attendevano altre tre navi militari, con le quali raggiunsero la vicina isola sarda di San Pietro, che occuparono pacificamente eleggendola a \"Isola della Libert\u00e0\" e applicando alla pubblica amministrazione nuove regole amministrative derivate da quelle repubblicane francesi. L'esperienza di Carloforte, capoluogo dell'isola, fu positiva tanto che molte donne si accasarono con soldati e marinai francesi con la piena approvazione del parroco e della comunit\u00e0 locale carlofortina.\nDopo tre mesi, per ordine di Saliceti, Zamboni prosegu\u00ec il viaggio e sbarc\u00f2 a Roma. Gli era stato affidato il compito di arruolarsi nell'armata pontificia di papa Pio VI per studiarne la consistenza e la strategia militare. Per quest'operazione informativa Zamboni prese il nome di Luigi Rinaldi. Tornato a Bologna, rifer\u00ec ogni cosa al Saliceti. Questi, sulla base del felice risultato ottenuto a Carloforte, incit\u00f2 lo Zamboni ad organizzare una sollevazione dei bolognesi contro la dominazione assolutista della Chiesa felsinea, arruolando alla causa studenti della stessa Universit\u00e0.\nSotto la guida dell'onnipresente Saliceti, Zamboni convinse a tale ideale alcuni ragazzi, tra i quali Giovanni Battista De Rolandis, Antonio Succi, Camillo Tomesani, Antonio Forni, Angelo Sassoli, Tomaso Bambozzi, Pietro Gavasetti, Giovanni Osbel, Giovanni Calori. Non tutti erano studenti, alcuni erano gi\u00e0 laureati, altri erano uomini di strada, tutti avversi al governo assolutista e antidemocratico dello Stato Pontificio, allora totalmente controllato dai prelati del Santo Uffizio.\nDe Rolandis (provetto spadaccino) e Zamboni assunsero il comando. Scrissero manifesti e, con l'aiuto della mamma e della zia di quest'ultimo, Brigida e Barbara Borghi, confezionarono coccarde tricolore alla maniera francese, sostituendo l'azzurro col verde.\nLa sommossa.\nAttuata durante la notte tra il 13 ed il 14 novembre 1794, non ebbe esito positivo e i due studenti furono scoperti e catturati a Covigliaio (frazione di Firenzuola, nella valle del Santerno) e rinchiusi nelle carceri del Torrone, insieme ad altre diciannove persone.\nLuigi Zamboni fu trovato morto il 18 agosto del 1795 all'interno di una cella soprannominata \"Inferno\" nella quale si trovava segregato con due criminali, secondo alcuni esecutori materiali dell'omicidio per strangolamento su ordine espresso dalle guardie svizzere del Tribunale dell'Inquisizione. Secondo altre fonti storiche, il giovane, condannato, prefer\u00ec togliersi la vita. De Rolandis fu impiccato il 23 aprile 1796 dopo crudeli torture.\nPochi mesi dopo, il 19 giugno 1796, Napoleone entr\u00f2 a Bologna e dichiar\u00f2 decaduto il governo Pontificio. Al parco della Montagnola, luogo dell'esecuzione di De Rolandis, venne subito eretta una stele in memoria dei due congiurati, sormontata da un'urna votiva. Tale cenotafio venne demolito nel 1814, al ritorno in Bologna dell'autorit\u00e0 Pontificia.\nOrigine della bandiera nazionale italiana.\nDalla bibliografia sotto riportata risulta che: Luigi Zamboni, natio del capoluogo emiliano, e Giovanni Battista De Rolandis, originario di Castell'Alfero (AT), nell'autunno del 1794 unirono il bianco e il rosso delle rispettive citt\u00e0 al verde, con la speranza che tutto il popolo italiano seguisse la rivoluzione nazionale da loro iniziata, il cui scopo era essenzialmente quello di dare maggiore dignit\u00e0 al popolo e cancellare quei confini segnati dalla tirannide assolutista.\nQuesta ipotesi fu avanzata dallo storico Vittorio Fiorini. Oggi per\u00f2 tale tesi viene superata da recenti studi che dimostrano come la coccarda tricolore, ispirata alle ideologie politiche della Rivoluzione Francese, fosse stata cucita con la banda verde al posto del turchino per differenziarne chiaramente l'origine ed il valore nazionale, anche se il simbolo allegorico rimane lo stesso, ossia \"Giustizia Eguaglianza Libert\u00e0\", cosa d'altra parte dichiarata esplicitamente da Giovanni Battista de Rolandis nel secondo interrogatorio sostenuto davanti al Tribunale dell'Inquisizione.\nIl dibattito degli studiosi sulla coccarda.\nIl tentativo dello Zamboni e del De Rolandis, sia per la poca notoriet\u00e0 delle persone coinvolte che per lo scarso successo avuto, non ebbe subito grande eco, ma un particolare l'avrebbe reso famoso: l'ipotesi, che cominci\u00f2 a circolare negli anni successivi, che in esso erano contenuti i colori nazionali italiani. Il primo ad attribuire questo merito a Zamboni e De Rolandis fu Giuseppe Ricciardi, che nel suo \"Martirologio italiano dal 1792 al 1847\", testo edito nel 1860, ricostruisce il tentativo di insurrezione, dichiarando che:\nLa notizia, secondo quanto dichiarato dal Ricciardi, gli era stata fornita a Londra da un testimone oculare dell'avvenimento precisando, in una lettera diretta ad Augusto Aglebert, di averla avuta \u00abnel 1837 da un vecchio esule italiano parente del giudice inquisitore\u00bb del processo Zamboni-De Rolandis. Questa affermazione, passata quasi inosservata, fu ripresa nell'opuscolo dell'Aglebert pubblicato nel 1862 avente come titolo \"I primi martiri della libert\u00e0 italiana e l'origine della bandiera tricolore o congiura e morte di Luigi Zamboni di Bologna e Gio. Battista De Rolandis di Castel d'Alfero presso Asti tra da documenti autentici e narrata da Augusto Aglebert\". In questa opera l'Aglebert afferma che dagli atti del processo risulta che furono lo Zamboni e i suoi complici a creare \u00abil palladio della libert\u00e0 popolare e che a Bologna torna l'onore di aver data all'Italia il vessillo tricolore immortale dell'emancipata nazione\u00bb, riportando le parole pronunciate dallo Zamboni nel proporre ai suoi compagni la nuova bandiera.\nGli studi che sostengono che la coccarda bolognese fosse realmente formata dai tre colori nazionali italiani si basano anche sulle testimonianze, al processo che coinvolse De Rolandis, di una delle donne che lavor\u00f2 alla fabbricazione delle coccarde, Gertrude Nazzari, che conferm\u00f2 di aver ricevuto:\nLa madre di Zamboni conferm\u00f2 poi la presenza dei tre colori nella coccarda. Questa tesi per la quale la coccarda portata da De Rolandis e Zamboni avesse portato i colori nazionali \u00e8 anche basata sul fatto che la coccarda bolognese, ispirata alle ideologie politiche della Rivoluzione francese, fosse stata volutamente cucita con la banda verde al posto del turchino per distinguerne chiaramente l'origine ed il simbolismo nazionale, oltre che il significato allegorico intrinseco, ovvero \"giustizia, uguaglianza e libert\u00e0\", concetti dichiarati esplicitamente da Giovanni Battista de Rolandis durante il secondo interrogatorio sostenuto davanti al tribunale dell'Inquisizione.\nLa tesi per la quale nella coccarda bolognese fossero contenuti i colori nazionali italiani fu dichiarata infondata, a dispetto dell'opinione generale, da Vittorio Fiorini: infatti (a differenza di quanto dichiarato dall'Aglebert) il Fiorini, negli atti relativi al processo, non trov\u00f2 traccia della scelta dei colori verde, bianco e rosso quale simbolo della tentata insurrezione ma identific\u00f2, sui documenti, solo i colori dello stemma di Bologna, ovvero il bianco e il rosso, visto che il verde venne aggiunto sotto forma di fodera e quindi, secondo questa ipotesi, non volutamente:\nL'ipotesi che a Bologna non fossero comparsi i tre colori nazionali \u00e8 sposata anche da studi pi\u00f9 recenti, che nella fattispecie sono stati compiuti da Umberto Marcelli e poi da Marco Poli. La congettura che sostiene che i tre colori utilizzati a Bologna non fossero quelli nazionali, dato che mancava il verde, aggiunto a parer loro non volutamente, si basa su quanto dichiarato dallo stesso Zamboni, durante il suo tentativo di difesa alle insistenze del magistrato Pistrucci per sapere se nelle coccarde fosse invece contenuto il color turchino (l'azzurro della bandiera francese):\nLa consegna di una di queste coccarde da parte dell'avvocato difensore Antonio Aldini alla famiglia De Rolandis \u00e8 riportata nell'opera \"Origine del Tricolore\" di Ito De Rolandis; questa coccarda (presente sulla copertina dell'opera) si presenta come un tricolore verde-bianco-rosso, anche se lo stesso autore riporta in un'altra pagina che l'avvocato Aldini, durante l'inutile tentativo di salvare la vita a Giovanni Battista De Rolandis, avesse affermato durante il processo che le coccarde:\nL'ode di Giosu\u00e8 Carducci.\nMolte opere storiche e di letteratura sono state dedicate a De Rolandis e Zamboni. Tra quelle pi\u00f9 toccanti ricordiamo l'ode di Giosu\u00e8 Carducci \"Nel vigesimo anniversario\" dedicata ai bolognesi, ove recita:\n&lt;poem&gt;&lt;/poem&gt;\nLa coccarda indossata da De Rolandis durante i moti del 1794 (salvata dall'avvocato Aldini) \u00e8 conservata dagli eredi del patriota di Castell'Alfero."}
{"id": "2211943", "revid": "320578", "url": "https://it.wikipedia.org/wiki?curid=2211943", "title": "Bambole, non c'\u00e8 una lira!", "text": ""}
{"id": "2211962", "revid": "106755612", "url": "https://it.wikipedia.org/wiki?curid=2211962", "title": "Pierina Belli", "text": "Biografia.\nNasce a Croce Santo Spirito di Castelvetro Piacentino (PC) da Alessandro, notaio ed ex garibaldino, e da Clementina Croci. Giovanissima prest\u00f2 attenzione ai diversi movimenti sociali che sorgevano in un'Italia ancora impegnata a conseguire l'unit\u00e0 nazionale da poco conquistata.\nSi interess\u00f2 presto di un movimento femminile cattolico che, sorto a Roma per opera della principessa Cristina Giustiniani Bandini, andava estendendosi in alcune sitt\u00e0 dell'Italia settentrionale: l'\u00abUnione fra le donne cattoliche d'Italia\u00bb.\nNel 1908 con la visita di Donna Cristina Giustiniani Bandini alla parrocchia di Croce Santo Spirito, invitata ed ospitata da Pierina Belli, con l'approvazione dell'allora parroco Monsignor Alessandro Fava, nasce il \u00abComitato dell'unione fra le donne di Croce santo Spirito\u00bb. Con la direzione del comitato da parte di Pierina Belli inizia a compiersi il programma che vede la collaborazione delle donne con il parroco per l'insegnamento del catechismo ai bambini e agli adolescenti, la partecipazione delle donne alla vita della parrocchia ed alle celebrazioni liturgiche, la nascita di una \u00abScuola di canto sacro\u00bb diretta da Pierina Belli stessa.\nNel 1911 il nuovo parroco don Giovanni Allegri fonda l'Asilo Infantile e la Scuola di cucito per le giovani che dovevano lasciare la scuola dopo la terza elementare poich\u00e9 non vi erano, in paese, le classi superiori. Pierina Belli, coadiuvata pi\u00f9 tardi da un'insegnante elementare, Adele Meneghetti, promuove la Scuola serale per preparare alcune giovani alla partecipazione ad un bando di concorso per impiegate indetto nella vicina citt\u00e0 di Cremona.\nDurante la prima guerra mondiale la Belli fonda l'\u00abUfficio notizie per i militari e le loro famiglie\u00bb e s'impegna nella raccolta di mezzi ed indumenti per i militari al fronte. In quel periodo continua ad occuparsi dell'Unione Donne prestandosi alla fondazione di nuovi Comitati nei principali centri della Diocesi: Fidenza, Busseto, Monticelli d'Ongina.\nNel settembre 1917 partecipa a Roma come dirigente diocesana di Fidenza alla \u00abSettimana sociale\u00bb promossa dal cardinale Giulio Serafini che si tiene presso il Collegio di Trinit\u00e0 dei Monti. Nell'occasione la Belli ha l'opportunit\u00e0 di conoscere il lavoro che i cattolici organizzati andavano facendo in diverse citt\u00e0 e avvicina dirigenti nazionali e diocesani delle varie Associazioni cattoliche sorte in quegli anni. In particolare conosce Armida Barelli di Milano e fra le due donne si stabilisce una grande intesa fraterna che porta poi ad una vera amicizia. In quella settimana probabilmente matur\u00f2 la sua vocazione: l'apostolato laico.\nNell'ottobre 1917, con la disfatta di Caporetto migliaia di profughi, vecchi, donne e bambini, dal Veneto vengono ospitati in zone dell'interno ed anche a Castelvetro Piacentino e nelle frazioni. Si forma un Comitato profughi, di cui Pierina Belli viene nominata segretaria, che si cura dell'assistenza di quelle persone per tutto il tempo che rimasero in zona. L'Ufficio notizie per i militari e le loro famiglie allarga la opera in favore dei prigionieri e provvede alla ricerca di informazioni sui dispersi in guerra.\nIn quest'opera di ricerca Pierina Belli conosce Padre Enrico Mauri che aveva fondato a Sestri Levante l'Opera della Madonnina del Grappa che si occupava dell'assistenza alle madri e vedove di guerra. Ne fonda un Comitato a Castelvetro Piacentino e ne diviene segretaria per tutta la durata delle due guerre mondiali, curandosi dell'assistenza alle famiglie dei caduti.\nNel corso del 1918 nasce anche a Fidenza l'associazione diocesana della Giovent\u00f9 Femminile, fondata da Pierina Belli contemporaneamente all'associazione milanese, fondata dall'amica Armida Barelli. Terminata la guerra Papa Benedetto XV chiede alla Barelli di estendere l'associazione in tutta Italia e Pierina \u00e8 una delle pi\u00f9 assidue attiviste. Il periodo 1919-1924 \u00e8 per lei un tempo di intensa attivit\u00e0 apostolica, le sono affidate alcune diocesi delle regioni del sud Italia, della Sardegna e della Sicilia.\nApprezzata per la sua opera di apostolato da vescovi e cardinali, le viene riconosciuta la benemerenza dal vescovo di Fidenza monsignor Mario Vianello che le fa ottenere, da parte del pontefice Pio XI, la decorazione della Croce pro Ecclesia et Pontifice. Dopo la firma del Concordato tra lo Stato Italiano e la Santa Sede la Belli viene nominata Presidente diocesana della Giovent\u00f9 Femminile di Fidenza.\nAll'inizio del secondo conflitto mondiale Pierina Belli rimette in funzione l'\u00abUfficio notizie per i militari e le loro famiglie\u00bb e durante tutto il periodo bellico, ed oltre, l'attivit\u00e0 della Belli \u00e8 soprattutto di ordine caritativo ed assistenziale. Nel 1962 la sua opera viene riconosciuta anche dall'Associazione Nazionale Famiglie Caduti e Dispersi in Guerra che la decora della Medaglia d'oro.\nNel dopoguerra \u00e8 sempre impegnata socialmente, partecipa alla vita della propria diocesi e segue i programmi dell'U.D.A.C.I. e successivamente dell'Azione Cattolica Italiana, rimanendone presidente diocesana fino a quando le forze glielo permettono.\nMuore nella sua casa il 13 giugno 1977.\nCulto.\nIl 4 marzo 2007 con solenne apertura nella Cattedrale di Fidenza il Vescovo S.E. Mons. Maurizio Galli avvia il processo di canonizzazione."}
{"id": "2211963", "revid": "466539", "url": "https://it.wikipedia.org/wiki?curid=2211963", "title": "Federico de On\u00eds", "text": "Biografia.\nDottore in lettere all'Universit\u00e0 di Madrid. Cattedratico di letteratura spagnola all'Universit\u00e0 di Oviedo e all'Universit\u00e0 di Salamanca. Collaboratore del \"Centro di Studi Storici\". Dal 1916 e fino al suo ritiro fu professore di letteratura spagnola all'Universit\u00e0 della Columbia a New York, da dove contribu\u00ec in maniera decisiva alla diffusione dell'ispanismo negli Stati Uniti; l\u00ec ricevette Federico Garc\u00eda Lorca e Gabriela Mistral quando vennero in citt\u00e0. Fu anche professore alle scuole d'estate di Madrid, Santander, Messico e Porto Rico. Membro della \"Hispanic Society of America\". Direttore del Dipartimento di Studi Ispanici all'Universit\u00e0 di Porto Rico. Fu redattore della Rivista di Filologia Spagnola di Madrid e della \"Romanic Review\" di New York, e collaboratore di \"Espa\u00f1a\" e \"El Sol\" di Madrid, del \"The New York Times\", \"The Evening Post\", \"North American Review\" e \"Hispania\" e \"Nosotros\" di Buenos Aires. Diresse la \"Revista de Estudios Hisp\u00e1nicos\" di Porto Rico tra il 1928 e 1929 e la \"Revista Hisp\u00e1nica Moderna\", fondata nel 1934.\nPubblic\u00f2 edizioni critiche nella collezione dei \"Cl\u00e1sicos Castellanos\" della Editorial Espasa-Calpe: la \"Vida\" di Diego de Torres y Villarroel (1912) e i \"Nombres de Cristo\" di Frate Luis de Le\u00f3n (tre voll., 1914, 1917 e 1922), cos\u00ec come, in collaborazione con Am\u00e9rico Castro, un volume di \"Fueros leoneses\" (1916). I suoi lavori di critica sono \"Sobre la transmisi\u00f3n de la obra literaria de Fray Luis de Le\u00f3n\" (1915), \"El espa\u00f1ol en los Estados Unidos\", (Salamanca, 1920), \"Jacinto Benavente\" (New York, 1923), \"El Mart\u00edn Fierro y la poes\u00eda tradicional\" (Madrid, 1924), \"Ensayos sobre el sentido de la cultura espa\u00f1ola\" (1932), \"Antolog\u00eda de la poes\u00eda espa\u00f1ola e hispanoamericana (1882-1932)\" (1934), libro fornito di documentate e penetranti introduzioni e bibliografie, che definiscono per la prima volta ci\u00f2 che \u00e8 l'estetica letteraria del Postmodernismo e lo stesso Modernismo. Scrive anche un profondo saggio critico, \"Evaristo Ribera Chevremont\": Antologia Poetica, 1924-1950 (Universit\u00e0 di Porto Rico, 1957 - ripubblicata nell\"'Evaristo Ribera Chevremont\" : Opera Poetica Vol I &amp; II, 1980)\nFederico de On\u00eds \u00e8 anche autore di una celebre conferenza pronunziata alla Residencia de Estudiantes di Madrid."}
{"id": "2211968", "revid": "1305772", "url": "https://it.wikipedia.org/wiki?curid=2211968", "title": "Lethiscus stocki", "text": "Il letisco (Lethiscus stocki) \u00e8 un anfibio estinto appartenente agli aistopodi. Visse nel Carbonifero inferiore (Vis\u00e9ano, circa 330 milioni di anni fa), ed \u00e8 noto grazie a un unico esemplare fossile rinvenuto in Scozia.\nDescrizione.\nIl corpo, come quello di tutti gli aistopodi, era lungo e serpentiforme, ed era sprovvisto di qualunque traccia di arti o cinti. Il cranio era particolarmente leggero e specializzato, molto simile a quello dell'altro aistopodo primitivo \"Ophiderpeton\": le orbite erano grandi e poste molto in avanti, mentre la regione delle guance era priva di ossa. Vi era una trentina di denti posti molto vicini fra loro sulla mascella e la mandibola; la trama delle suture delle ossa craniche ricorda molto quella dell'aistopodo \"Oestocephalus\", del Carbonifero superiore. La caratteristica pi\u00f9 primitiva di \"Lethiscus\" risiede nella struttura delle vertebre: al contrario degli altri aistopodi, queste erano costituite da grandi pleurocentri e gli intercentri erano ancora presenti.\nClassificazione.\nIl letisco \u00e8 considerato l'aistopodo pi\u00f9 primitivo, e anche uno dei pi\u00f9 antichi. \u00c8 considerato l'unico rappresentante della famiglia dei letiscidi (Lethiscidae); gli studiosi ritengono che questa forma fosse ancestrale a tutti gli aistopodi successivi. Analisi cladistiche (Anderson et al. 2003) hanno confermato che \"Lethiscus\" era l'aistopode pi\u00f9 primitivo. Nonostante la sua primitivit\u00e0, questo animale era gi\u00e0 molto specializzato: l'origine degli aistopodi, quindi, \u00e8 ancora un mistero."}
{"id": "2211970", "revid": "767487", "url": "https://it.wikipedia.org/wiki?curid=2211970", "title": "Jianfengia multisegmentalis", "text": " \nLa jianfengia (Jianfengia multisegmentalis) \u00e8 un artropodo estinto, vissuto nel Cambriano inferiore (circa 520 milioni di anni fa). I suoi resti fossili sono stati ritrovati in Cina, nel giacimento di Maotianshan.\nDescrizione.\nLunga circa due centimetri, questa creatura possedeva un corpo allungato costituito da 12 segmenti (tergiti), un capo corto e una coda (telson). Vi era un paio di occhi, forse posti su peduncoli, proprio di fronte al margine anteriore dello scudo cefalico, quest'ultimo segmentato in tre parti. Le tergiti che costituivano il tronco erano semplici e di forma arrotondata, mentre il telson era lungo e stretto, forse terminante in una punta.\nSul capo era presente una coppia di appendici di notevoli dimensioni: costituite da una prima parte lunga e sottile e da una successiva pi\u00f9 larga e dotata di spine, queste appendici potrebbero essere state delle antenne. La testa e il corpo contenevano altre 25 paia di appendici biramate, simili a quelle classiche presenti negli artropodi primitivi: gli arti deambulatori (endopodi) erano lunghi e segmentati, forse dotati di una spina all'estremit\u00e0, mentre i rami esterni (esopodi) erano costituiti da una struttura simile a una pagaia allungata, con setole sulla parte esterna. Nei fossili sono anche visibili tracce del canale alimentare, conservato sotto forma di pellicola scura, lunga e sottile lungo il corpo e di forma ovale nella testa.\nClassificazione.\nA causa delle \u201cgrandi appendici\u201d, questo artropode \u00e8 stato considerato un possibile parente di altri animali dotati di strutture simili provenienti sia da Maotianshan che da Burgess Shales (Canada), come \"Leanchoilia\" e \"Fortiforceps\". L'animale a cui per\u00f2 \"Jianfengia\" assomiglia di pi\u00f9 \u00e8 \"Yohoia tenuis\", rinvenuto a Burgess Shales; quest'ultimo, tuttavia, aveva occhi ben pi\u00f9 grandi, e molti meno segmenti del tronco, cos\u00ec come un telson di forma diversa.\nStile di vita.\nSi pu\u00f2 ipotizzare che la jianfengia fosse un animale che viveva sul fondo del mare; gli endopodi appuntiti potevano essere utili per spostarsi sul sedimento, e anche gli esopodi appiattiti, oltre che per la respirazione, potevano servire a muoversi. Le \u201cgrandi appendici\u201d dotate di spine, invece, erano forse utili ad afferrare piccole prede."}
{"id": "2211971", "revid": "767487", "url": "https://it.wikipedia.org/wiki?curid=2211971", "title": "Cardiodictyon catenulum", "text": "Il cardiodiction (Cardiodictyon catenulum) \u00e8 un animale estinto appartenente ai lobopodi, vissuto nel Cambriano inferiore (circa 520 milioni di anni fa). I suoi resti sono stati rinvenuti nel giacimento di Maotianshan, in Cina.\nDescrizione.\nLungo circa due centimetri, questo piccolo animale era molto comune nella fauna di Maotianshan. La testa era allungata, forse ricoperta da un paio di strutture rigide (scleriti). Il corpo era lungo e sottile, ricoperto da 23-25 paia di scleriti dai margini in rilievo, poste in maniera omogenea per tutta la lunghezza. Sembra che negli esemplari pi\u00f9 piccoli queste scleriti fossero a forma di V, mentre in quelli pi\u00f9 grandi avessero assunto una forma a scudo e che si incontrassero a met\u00e0 del dorso. Al di sotto di ogni paio di sclerite vi era un paio di zampe; ognuna di queste possedeva numerose annulazioni e terminava in due-quattro artigli appuntiti. Sulla testa, inoltre, erano presenti varie appendici (forse tre paia) prive di artigli. La parte posteriore del corpo terminava improvvisamente.\nClassificazione.\nQuesto animale \u00e8 generalmente considerato un tipico rappresentante dei lobopodi, un gruppo di esseri vermiformi marini che ebbero grande diffusione nel Cambriano e che attualmente potrebbero essere rappresentati dagli onicofori terrestri, o \u201cvermi di velluto\u201d. In particolare, affinit\u00e0 sono state riscontrate con \"Hallucigenia\" e con \"Microdictyon\", sulla base di somiglianze nelle zampe, nelle scleriti e nel capo. Un altro animale simile (anche se privo di scleriti) era \"Paucipodia\"."}
{"id": "2211975", "revid": "54193", "url": "https://it.wikipedia.org/wiki?curid=2211975", "title": "Sinotubulites", "text": "La sinotubulite (gen. Sinotubulites) \u00e8 un piccolo fossile a forma di tubo, rinvenuto in strati risalenti all'Ediacarano (circa 550 milioni di anni fa). Spesso questi fossili sono rinvenuti in associazione con un altro piccolo fossile, \"Cloudina\".\nDescrizione.\nL'unica parte conservata di questo organismo \u00e8 appunto una struttura simile a un tubo, composta da alcuni sottili livelli di materia mineralizzata. Su di essa vi erano anelli irregolari o rilievi longitudinali prominenti, che erano formati dalle pieghe dei vari livelli ed erano via via pi\u00f9 deboli mano a mano che si procedeva verso il livello interno.\nHabitat.\nNon \u00e8 noto quale potesse essere lo stile di vita di questo organismo; \u00e8 probabile, in ogni caso, che \"Sinotubulites\" conducesse un modo di vita sessile e vivesse sul fondale marino.\nFossili.\nQuesto fossile, come anche \"Cloudina\", \u00e8 un tipico rappresentante della cosiddetta \u201cpiccola fauna dura\u201d. Sia \"Sinotubulites\" che \"Cloudina\", scoperti nel 1972, sono riconosciuti come i pi\u00f9 antichi fossili di organismi forniti di guscio calcareo, e spesso vengono rinvenuti negli stessi giacimenti. \u00c8 interessante notare come esemplari di \"Cloudina\" conservino minuscoli fori, attribuiti a organismi predatori; questi fori sono assenti negli esemplari di \"Sinotubulites\". \u00c8 stato ipotizzato, quindi, che \"Sinotubulites\" abbia evoluto caratteristiche che lo rendevano meno appetitoso rispetto a \"Cloudina\". Entrambi gli organismi sono importanti nell'analisi della cosiddetta esplosione cambriana, dal momento che la predazione e l'apparizione di componenti mineralizzati sono spesso citati come possibili cause di questa \u201cesplosione\u201d."}
{"id": "2211976", "revid": "22356", "url": "https://it.wikipedia.org/wiki?curid=2211976", "title": "Paucipodia inermis", "text": "La paucipodia (Paucipodia inermis) \u00e8 un animale estinto appartenente ai lobopodi. Visse nel Cambriano inferiore (circa 520 milioni di anni fa). I suoi resti fossili sono stati ritrovati in Cina, nel giacimento di Maotianshan.\nDescrizione.\nLa lunghezza di questo animale poteva superare gli 8 centimetri; il corpo era allungato e sottile, e anteriormente terminava in un capo poco distinto dal resto del corpo. La bocca era costituita da un'apertura nella parte anteriore. L'intero corpo era annulato finemente, ma non presentava altre caratteristiche degne di nota al contrario di altri lobopodi come \"Cardiodictyon\", \"Microdictyon\" e gli spettacolari \"Hallucigenia\" e \"Onychodictyon\". L'intestino correva centralmente lungo il corpo; quest'ultimo si estendeva posteriormente ben oltre l'ultimo paio di zampe. Anch'esse annulate, queste zampe erano in numero di nove paia e terminavano con due artigli dalla base larga e particolarmente acuminati.\nClassificazione.\nLa paucipodia era un tipico lobopode, un gruppo di organismi marini simili a vermi molto diffusi nel Cambriano. In particolare, le caratteristiche della testa, delle zampe e delle annulazioni del corpo fanno pensare a una stretta parentela con \"Hallucigenia\", \"Microdictyon\" e \"Cardiodictyon\". Un organismo assai simile, \"Helenodora\", \u00e8 conosciuto per fossili molto pi\u00f9 recenti del Carbonifero.\nStile di vita.\nSi suppone che questo animale a corpo molle fosse un organismo epibentico, ovvero vivesse camminando sul fondo del mare o su altri organismi. I fossili di paucipodia sono stati trovati nei pressi di (o addirittura sopra) fossili di \"Eldonia\", un organismo dalle affinit\u00e0 non chiare, dall'aspetto tondeggiante. \u00c8 possibile che questa associazione di fossili rispecchiasse una associazione di questi due animali in vita; \u00e8 possibile che la paucipodia si ancorasse su \"Eldonia\" e si lasciasse trasportare (se effettivamente \"Eldonia\" fosse stato un animale nuotatore). Gli artigli di \"Paucipodia\", inoltre, potrebbero essere stati usati per predare o per nutrirsi di carogne."}
{"id": "2211977", "revid": "22356", "url": "https://it.wikipedia.org/wiki?curid=2211977", "title": "Cricocosmia jinningensis", "text": "La cricocosmia (Cricocosmia jinningensis) \u00e8 un animale vermiforme, probabilmente appartenente ai nematomorfi, vissuto nel Cambriano inferiore (circa 520 milioni di anni fa). I suoi resti sono stati ritrovati in Cina, nel giacimento di Maotianshan.\nDescrizione.\nConosciuto attraverso migliaia di fossili, questo animale possedeva un corpo allungato, che poteva raggiungere i 5 centimetri di lunghezza e non era pi\u00f9 largo di 2,5 millimetri. Anteriormente era presente una proboscide piuttosto voluminosa, dotata di spine. La parte anteriore del corpo era formata da una regione fittamente annulata e sprovvista di ornamenti, mentre la restante parte possedeva annulazioni meno fitte e dotate di un paio di strutture rigide (scleriti) a forma di cono, disposte in file longitudinali. Al termine del corpo, invece, era presente una piccola spina ricurva. L'intestino era allungato e percorreva tutto il corpo, dalla proboscide all'estremit\u00e0 posteriore.\nClassificazione.\nIn origine la cricocosmia \u00e8 stata considerata un verme priapulide, principalmente per la presenza della proboscide spinosa caratteristica di questo gruppo. Tuttavia, un ulteriore studio (Hou &amp; Bergstrom, 1994) ha mostrato come questa specie, insieme ai simili \"Palaeoscolex\" e \"Maotianshania\", appartenesse a una famiglia di vermi (Palaeoscolecidae) dalle notevoli affinit\u00e0 con il gruppo dei nematomorfi.\nStile di vita.\nNonostante la maggior parte dei nematomorfi attuali siano parassiti, sembra che la cricocosmia e i suoi parenti non lo fossero. \u00c8 probabile che questi animali si nutrissero di particelle che trovavano sul fondale marino nel quale vivevano, dal momento che molti esemplari fossili sono stati ritrovati con l'intestino pieno di sedimento."}
{"id": "2211979", "revid": "124123", "url": "https://it.wikipedia.org/wiki?curid=2211979", "title": "Howard Darrin", "text": "Notizie biografiche.\nHoward Darrin nacque nel 1897 a Cranford, nel New Jersey. Fin dalla tenera et\u00e0 di 10 anni si avvicin\u00f2, seppur indirettamente, al mondo dell'automobile, svolgendo piccoli lavoretti presso la sede della rivista \"Automobile Topics\", una piccola testata fondata da un amico dei genitori di Darrin.\nSempre in giovanissima et\u00e0, Darrin lavor\u00f2 anche per una ditta di automatismi, la \"Automatic Switch Company\", dove collabor\u00f2 tra l'altro anche alla progettazione del primo ascensore comandato da pulsantiera.\nCome molti altri ragazzi statunitensi, era appassionato di sport e sognava spesso di diventare un pilota aeronautico. In seguito, Darrin ebbe modo di coltivare entrambe queste attivit\u00e0. Per quanto riguardava lo sport, partecip\u00f2 a numerosi incontri di football, non pochi dei quali disputati nel periodo in cui prest\u00f2 servizio militare durante la prima guerra mondiale. Questo fu anche il periodo in cui ebbe anche la possibilit\u00e0 di volare: tale attivit\u00e0 sarebbe poi rimasta per qualche tempo nel cuore di Darrin, tanto che egli, congedato alla fine del conflitto, fond\u00f2 una piccola azienda per il trasporto aereo di poste e di persone. Per qualche tempo la piccola azienda sembr\u00f2 andare avanti discretamente, ma dopo un incidente aereo in cui persero la vita i piloti del velivolo, l'attivit\u00e0 fu venduta e nel 1921 Darrin si occup\u00f2 di commercio, in particolare di autovetture di lusso usate.\nPoco dopo, Darrin acquist\u00f2 due telai nudi di Delage da Walter P. Chrysler (il quale, di l\u00ec a poco avrebbe fondato l'omonima Casa automobilistica) e si mise alla ricerca di idee per carrozzarli. Questa sua ricerca, che comport\u00f2 visite presso studi di design e la frequentazione di personaggi attivi in tale settore, balz\u00f2 agli occhi di un suo amico, il quale lo present\u00f2 a Thomas L. Hibbard, il quale rimase colpito dal buon gusto di Darrin in fatto di estetica. Ben presto i due cominciarono un sodalizio che nel 1923 li avrebbe portati a Parigi, dove fondarono una societ\u00e0, la Hibbard &amp; Darrin, specializzata nella progettazione di carrozzerie per auto di lusso. I corpi vettura disegnati da questo studio di design venivano spediti a Bruxelles, dove venivano realizzati dalla carrozzeria Van den Plas per rivestire i telai nudi delle vetture della locale Casa automobilistica, la Minerva.\nGli affari ben presto cominciarono ad andare molto bene: i due aprirono uno showroom in pieno centro a Parigi. Inoltre, non si occuparono solo di vetture Minerva, ma anche di Rolls-Royce e di Isotta Fraschini.\nNel 1929 l'azienda cominci\u00f2 ad occuparsi di carrozzerie realizzate in alpax, una lega di alluminio creata proprio da Hibbard e Darrin.\nMa poco tempo dopo, nel 1931, Hibbard lasci\u00f2 l'azienda e Howard Darrin trov\u00f2 un nuovo socio in un facoltoso finanziatore di nome Fernandez, con il quale ribattezz\u00f2 l'azienda come \"Fernandez &amp; Darrin\", la quale godette di grandi consensi ancora per alcuni anni. Tra i clienti pi\u00f9 illustri della Fernandez &amp; Darrin vi fu anche una certa Greta Garbo che si fece carrozzare la sua Duesenberg J.\nNel 1937, una sfavorevole congiuntura economica costrinse Darrin a chiudere l'azienda. L'ormai quarantenne estroso designer torn\u00f2 quindi negli States, dove apr\u00ec un nuovo atelier automobilistico a Los Angeles. Anche qui Howard Darrin conobbe un buon successo: gli anni prima dello scoppio della Seconda guerra mondiale videro l'azienda di Darrin frequentata da personaggi illustri, come Clark Gable. La dedizione di Darrin specialmente a modelli Packard port\u00f2 il presidente della Casa automobilistica, Alvan Macauley, a proporre a Darrin un ingaggio presso la stessa Packard come responsabile del design.\nLo scoppio della guerra vide Darrin tornare all'altra sua grande passione, il volo. Stavolta la sua mansione fu quella di istruttore di volo.\nIl dopoguerra vide Darrin tornare al design automobilistico ed in particolare vide Darrin collaborare con altre Case automobilistiche, come la Kaiser e la Studebaker.\nIn seguito, continu\u00f2 con l'attivit\u00e0 di consulente presso varie aziende fino alla morte, sopraggiunta nel 1982."}
{"id": "2211982", "revid": "125413506", "url": "https://it.wikipedia.org/wiki?curid=2211982", "title": "Sz\u00e9kesfeh\u00e9rv\u00e1r", "text": "Sz\u00e9kesfeh\u00e9rv\u00e1r () (in tedesco \"Stuhlwei\u00dfenburg\"; in serbo \u0421\u0442\u043e\u043b\u043d\u0438 \u0411\u0435\u043e\u0433\u0440\u0430\u0434, \"Stolni Beograd\"; in slovacco \"Stoli\u010dn\u00fd Belehrad\"; in latino \"Alba Regia\"; in italiano \"Albareale\") \u00e8 una citt\u00e0 dell'Ungheria con circondario urbano autonomo e sede della provincia di Fej\u00e9r. Ha 97.617 abitanti (2014). In Ungheria viene chiamata \"Citt\u00e0 dei re\", poich\u00e9 era, oltre a Buda e a Presburgo (l'odierna Bratislava), la citt\u00e0 in cui avevano luogo le incoronazioni dei re ungheresi.\nStoria.\nNel territorio cittadino si trovano tracce di insediamenti umani gi\u00e0 nel Neolitico (5000 a.C.). Alcuni siti archeologici risalgono anche al periodo degli Avari (900 d.C.).\nL'insediamento e la successiva citt\u00e0, sita tra il Balaton e il Lago di Velence, \u00e8 da sempre un punto d'incontro di parecchie vie di traffico commerciali In quest'area le vie commerciali portavano attraverso la valle del territorio M\u00f3r e il territorio attorno al Veszpr\u00e9m verso Sud-Ovest sulla penisola balcanica, verso Nord-est ad un punto di guado del Danubio (l'odierna Budapest) e infine lungo le sponde del Balaton verso la Slovenia. Sz\u00e9kesfeh\u00e9rv\u00e1r \u00e8 ancora un punto di incontro della regione Transdanubiana sia per il traffico ferroviario che per quello stradale. \nLa prima citt\u00e0 venne fondata dagli Ungari al tempo della conquista del paese dal principe G\u00e9za e innalzata al rango di prima capitale ungherese. A partire dal 972 essi costruirono un piccolo castello in pietra, comprendente il palazzo del principe ed una chiesa. \nIl figlio di G\u00e9za, Stefano I (canonizzato nel 1083), elev\u00f2 l'insediamento al rango di citt\u00e0 e di capitale del regno, facendo erigere la grande basilica dell'Assunta, consacrata nel 1038.\nIn essa venivano conservati il tesoro, l'archivio di stato ed i simboli del potere dello stato; a Sz\u00e9kesfeh\u00e9rv\u00e1r si teneva la Dieta (Assemblea Ufficiale) del regno. Fino al 1526 nella basilica reale vennero incoronati 43 re ungheresi e fino al 1540 vi furono sepolti quindici di loro, fra i quali lo stesso Stefano I.\nNell'XI secolo la citt\u00e0 divenne una tappa importante dei pellegrinaggi in Terrasanta. Nel corso del medioevo la citt\u00e0 continu\u00f2 ad espandersi, e sulle colline che si innalzavano dalle paludi sorsero i sobborghi. Qui si stabilirono ordini monastici, artigiani e mercanti. Nel 1222 la citt\u00e0 fu teatro di un evento di grande importanza: re Andrea II eman\u00f2 la cosiddetta Bolla d'Oro, prima costituzione dello stato, che sanciva i privilegi della nobilt\u00e0 e i doveri del re nei suoi confronti.\nNella primavera del 1242 la citt\u00e0 venne attaccata dai Mongoli, che avevano invaso l'Ungheria. Il disgelo improvviso protesse la citt\u00e0, circondata da paludi, dall'assalto dei cavalieri mongoli, che non riuscirono a spingersi fino alle mura cittadine. Negli atti ufficiali del XIII-XIV secolo vengono spesso citati i palazzi in costruzione; il volto della citt\u00e0, che nel medioevo visse un'epoca d'oro, venne immortalato a partire dal 1490 in numerose incisioni.\nNel 1526 l'Ungheria vide la sua esistenza minacciata dall'assedio dell'impero turco. Nella battaglia di Moh\u00e1cs caddero 20000 soldati appartenenti alla nobilt\u00e0 e al clero; lo stesso re Luigi II mor\u00ec in battaglia.\nNel 1541 Buda venne conquistata dai turchi, e nel 1543 cadde anche Sz\u00e9kesfeh\u00e9rv\u00e1r. La citt\u00e0 divenne allora fortezza turca di confine, e rimase tale - con l'eccezione dell'effimera riconquista del 1601 - fino al 1688 quando, insieme a tutta l'Ungheria, fu presa dagli Asburgo. \nA partire dall'inizio del XVIII secolo la citt\u00e0 visse una nuova fioritura; agli abitanti di origine ungherese e serba se ne aggiunsero altri di provenienza tedesca e morava. Nel 1703 la citt\u00e0 riebbe il suo rango di citt\u00e0 libera reale, ma non quello di capitale dello stato. Gli ultimi re della dinastia asburgica riunivano il parlamento a Presburgo, l'odierna Bratislava dove avevano luogo le incoronazioni, mentre la sede del regno era Vienna. Verso la met\u00e0 del XVIII secolo si mise mano alla costruzione di edifici di notevole importanza, come il convento e la chiesa dei Francescani e gli edifici religiosi dei Gesuiti. Si costruirono edifici pubblici, palazzi barocchi e case borghesi. Lo sviluppo della citt\u00e0 \u00e8 ben documentato da stampe e fotografie dal 1720 al 1870.\nAgli abitanti di origine tedesca si sostituirono a poco a poco, come conseguenza dei tentativi di riforma dell'inizio del XIX secolo, altri di origine ungherese. Il 15 marzo 1848 i cittadini si unirono alla rivoluzione; dopo il suo fallimento e la successiva guerra di liberazione, la citt\u00e0 divenne centro agricolo a bassa industrializzazione, all'ombra di Budapest, nel frattempo diventata una metropoli.\nDopo il Trattato del Trianon la citt\u00e0 visse negli anni fra le due guerre mondiali un periodo di grande sviluppo che vide, con l'approssimarsi della Seconda guerra mondiale, la costruzione di grandi aziende.\nDopo la Seconda guerra mondiale prosegu\u00ec intensa l'industrializzazione; vennero aperti un laminatoio di alluminio ed una fabbrica di motociclette. La citt\u00e0, che nel 1945 contava solo 35.000 abitanti crebbe fino a raggiungere i 100.000 verso la fine degli anni settanta. Sorsero nuovi centri residenziali, ma la citt\u00e0 vecchia conserv\u00f2 il carattere barocco e gli edifici furono messi sotto tutela artistica. I principali edifici barocchi sono il Duomo, il Palazzo Vescovile e il Municipio.\nNel corso delle indagini archeologiche degli ultimi decenni furono rinvenuti resti della basilica medievale, visibili nel \"Parco archeologico\" al centro della citt\u00e0. Si \u00e8 invece ben conservata la cappella tardogotica di Sant'Anna, del 1470 circa.\nSport.\nCalcio.\nLa squadra principale della citt\u00e0 \u00e8 il MOL Vidi.\nBasket.\nLa squadra principale della citt\u00e0 \u00e8 l'Albacomp.\nHockey su ghiaccio.\nLa squadra della citt\u00e0, lo SAPA Feh\u00e9rv\u00e1r AV19, partecipa da diversi anni alla \u00d6sterreichische Eishockey-Liga, nota anche come \"ICE Hockey League\"."}
{"id": "2211991", "revid": "1543377", "url": "https://it.wikipedia.org/wiki?curid=2211991", "title": "Eh, Eh (Nothing Else I Can Say)", "text": "Eh, Eh (Nothing Else I Can Say) \u00e8 una canzone pop registrata nel 2008 da Lady Gaga, estratto come terzo singolo dall'album \"The Fame\" per Australia e Nuova Zelanda, e come quarto per la Francia. Come terzo singolo internazionale \u00e8 stato pubblicato anche il singolo \"LoveGame\". Il brano \u00e8 stato recensito negativamente da alcuni critici, i quali l'hanno definito \u00abfreddo e non vitale\u00bb e che contrasta con l'immagine della ragazza provocatoria che era venuta fuori dagli altri brani dell'album. Lady Gaga ha risposto alle critiche dicendo che \"Eh, Eh\", \u00e8 una canzone d'amore, e che quindi si discostava leggermente dalle tematiche degli altri brani. Ha dichiarato:\nDescrizione.\n\"Eh, Eh (Nothing Else I Can Say)\" \u00e8 stato scritto da Lady Gaga e Martin Kierszenbaum tra la fine del 2007 e l'inizio del 2008, dopo la loro prima collaborazione nel brano \"The Fame\". Nel 2009, prima di eseguire la canzone nel corso di uno dei suoi concerti, Lady Gaga ha dichiarato che il brano \u00e8 frutto di un'esperienza reale: una volta, infatti, due ragazzi le chiesero un appuntamento e Lady Gaga in risposta si lasci\u00f2 sfuggire una scherzosa esclamazione: \u00abEh, Eh\u00bb.\nPromozione.\nIl brano \u00e8 stato presentato alle radio il 13 dicembre 2008, e ufficialmente messo in vendita il 3 febbraio 2009. La rivista australiana \"Big W\" ha la copertina del singolo sul suo sito web. \"Eh, Eh\" fu la seconda canzone pi\u00f9 riprodotta dalle radio australiane nella settimana del 15 dicembre 2008. Fu confermato come singolo australiano ufficiale il 15 gennaio 2009, sul sito ufficiale di Lady Gaga, dove venne inoltre postato il remix della canzone prodotto dai Pet Shop Boys.\nAccoglienza.\nAlexis Petridis del \"The Guardian\" ha fatto riferimento ad \"Eh, Eh\" come ad un brano che risente pesantemente degli influssi dell'Europop dei primi anni '90 e \u00absi tratta della prima canzone in molto tempo che giustifica un confronto con l'opera degli Ace of Base\u00bb. Matthew Chisling di Allmusic ha assegnato al brano un giudizio negativo, dicendo: \u00ab\"The Fame\" conta anche, per cos\u00ec dire, una 'ballad', la vivace \"Eh, Eh\" che comunque non domina le acque in questo album; al contrario, sembra arida e non vitale, un qualcosa che intoppa l'album\u00bb.\nSal Cinquemani di \"Slant Magazine\" ha scritto: \u00abl'allegro e isolato ritmo e il mite portamento di \"Eh, Eh (Nothing Else I Can Say)\" \u00e8 difficilmente commerciabile se inserito in mezzo a canzoni come \"Poker Face\" e \"Beautiful, Dirty, Rich\"\u00bb. Evan Sawdey di PopMatters ha dichiarato che la canzone \u00e8 il momento pi\u00f9 imbarazzante dell'album e ha l'effetto di far giungere il disco ad una sosta intermedia in modo da rovinare \u00abl'atmosfera di festa da cattiva ragazza\u00bb. Joey Guerra di \"Houston Chronicle\" ha scritto che \u00ab\"Eh, Eh\" \u00e8 un brano di notevole spicco con una buona personalit\u00e0 vocale\u00bb\nSuccesso commerciale.\n\"Eh, Eh (Nothing Else I Can Say)\" ha debuttato nella \"ARIA Charts Singles Top 50\" alla 38\u00aa posizione, con la presenza di altri due brani della cantante nella medesima classifica, \"Poker Face\" (stabile in prima posizione) e \"Just Dance\". Nelle successive settimane, \u00e8 riuscito a raggiungere il quindicesimo posto (mantenendolo per due settimane consecutive). In Nuova Zelanda, il singolo ha debuttato alla quarantesima posizione e, dopo alcune settimane, si \u00e8 stabilito al nono posto (mantenendolo per tre settimane consecutive). In Danimarca e Svezia il brano ha raggiunto, rispettivamente, il quattordicesimo e il secondo posto ed \u00e8 quest'ultima la posizione pi\u00f9 alta raggiunta in qualsiasi altra classifica del singolo. In tutti e quattro gli Stati, il singolo \u00e8 stato certificato disco d'oro.\nVideo musicale.\nIl video, in stile italiano, \u00e8 stato girato nel fine settimana del 9 gennaio 2009 a New York, ed \u00e8 stato diretto da Joseph Kahn. Il video ha avuto la premi\u00e8re su PerezHilton.com il 3 febbraio 2009. Il video inizia con alcune scene che mostrano una citt\u00e0 con influenze tipicamente italoamericane (molto presumibilmente la famosissima Little Italy) e poi lo sfondo diventa una bandiera italiana con su scritto \"ITALIA\". Appare quindi Lady Gaga con occhiali da sole seduta su una Vespa bianca, sotto gli sguardi ammiranti di un gruppo di ragazzi. Nella scena iniziale la cantante con delle amiche si trova in un ristorante, dove parlano, ridono e scherzano. Poi si vede Lady Gaga vestita con un costume azzurro e con capelli biondi tinti leggermente di viola, camminare in una strada fino a raggiungere degli amici. Ci sono anche delle scene in cui la cantante \u00e8 nel letto seminuda, oppure che stira con il suo ragazzo vicino a lei. Inoltre i due grandi alani che appaiono nei video di \"Poker Face\" e \"Paparazzi\" appaiono anche in questo. Il video termina con la cantante che indossa un vestito giallo a fiori e sfoggia una pomposa acconciatura color platino. Il video, per ovvie ragioni, richiama le sue origini italiane. A proposito delle scelte del video, Lady Gaga ha dichiarato: \u00abHo voluto mostrare un lato diverso di me stessa - forse un lato pi\u00f9 da ragazza domestica. E ho voluto creare un'immagine piacevole, meravigliosa e futuristica della moda anni '50, tale da lasciare un'impronta nelle menti di ognuno\u00bb.\nEsibizioni dal vivo.\n\"Eh, Eh\" \u00e8 stata eseguita in una versione beatbox presso gli studi Cherrytree ed \u00e8 stato pubblicato nel primo EP di Lady Gaga, \"The Cherrytree Sessions\". La canzone \u00e8 stata esibita anche al Wiltern Theatre a Los Angeles. Il brano fu anche protagonista di una delle performance pi\u00f9 famose del \"Fame Ball Tour\", il primo tour mondiale della pop-star. Gaga indossava un body bianco liscio con particolari neri simili a saette, occhiali scuri, stivali neri, e cpelli a caschetto Sul finire delle note di \"Money Honey\" Gaga compariva sul palco accanto a Space Cowboy, seduta su una Vespa quando iniziava la musica di sottofondo di \"Eh, Eh\". Quando le luci di scena si accendevano rivelavano le forme simili fulmini in contrasto con la natura solare del brano. Gaga cantava il pezzo nella sua versione originalecon il DJ Space Cowboy che si occupava della musica in un angolo del palco. Il brano \u00e8 stato eseguito anche durante il \"Monster Ball Tour\", il secondo tour mondiale della cantante, dove, per\u00f2, fu interpretato solo nello show originale. La performance del brano simboleggiava la rinascita di Gaga mentre veniva calata dall'alto, tra luci bianche e nebbia finta Per l'esibizione utilizzava un completo bianco formato da un reggiseno, dei pantaloni anni cinquanta ed una giacca con spalline esageratamente imbottite. Gaga effettuava la performance su una piattaforma composta da un enorme giroscopio che le girava intorno. L'enorme piattaforma fu ideata dalla \"Haus of Gaga\" nel 2009, e fu chiamata \"The Orbit\". In seguito \"The Orbit\" fu usato per effettuare molte altre performance. Durante lo show a Bogot\u00e0 del \"Born This Way Ball\", Gaga ha cantato parte della canzone in versione acustica."}
{"id": "2211992", "revid": "838137", "url": "https://it.wikipedia.org/wiki?curid=2211992", "title": "Visita post-order", "text": "L'algoritmo di visita post-order \u00e8 un particolare algoritmo usato per l'esplorazione in profondit\u00e0 dei nodi di un albero. La visita dell'albero parte dalle foglie per poi risalire alla radice, che \u00e8 l'ultimo nodo ad essere esplorato, al contrario di quanto avviene nella visita pre-order dove la radice \u00e8 il primo nodo ad essere visitato, per poi finire alle foglie dell'albero.\nDescrizione e principio di funzionamento.\nL'algoritmo esplora i rami dell'albero fino ad arrivare alle foglie prima di accedere ai singoli nodi, ad esempio si supponga di essere alla ricerca di alcuni oggetti molto pesanti e che per trovarli si debba esplorare un sentiero che comporta diverse diramazioni (albero).\nEssendo gli oggetti pesanti non conviene raccoglierli subito e portarli con s\u00e9 lungo il cammino ma conviene prima esplorare tutto il territorio quindi prelevarli quando si torna indietro.\nL'algoritmo post-order visita un albero nello stesso modo, arrivando prima pi\u00f9 in fondo possibile ad ogni diramazione ed accedendo agli elementi solamente al ritorno, il che corrisponde ad un'implementazione ricorsiva al fronte di risalita della ricorsione.\nPseudo-codice.\nIl seguente esempio, scritto in pseudo-codice ricorsivo tipo C mostra una possibile implementazione della visita post-order.\nvoid PostOrder(nodo)\n if ( nodo == NULL ) return;\n PostOrder( nodo-&gt;sinistra );\n PostOrder( nodo-&gt;destra );\n visita( nodo );\n return;\nSi tenga presente che la visita post-order, come la visita pre-order, pu\u00f2 essere applicata a qualsiasi tipo di albero e non solamente ad alberi binari come mostrato nell'esempio precedente."}
{"id": "2211994", "revid": "22356", "url": "https://it.wikipedia.org/wiki?curid=2211994", "title": "Capetus", "text": ""}
{"id": "2211995", "revid": "767487", "url": "https://it.wikipedia.org/wiki?curid=2211995", "title": "Roland Wagner", "text": "Carriera.\nCresciuto nelle giovanili della sua citt\u00e0 natale, Roland Wagner esord\u00ec in Division 1 con la maglia dello Strasburgo durante la stagione 1972-73 in occasione di un match esterno contro il Bordeaux. Divenuto titolare a partire dalla stagione 1974-75, si afferm\u00f2 a partire dalla stagione 1976-77, segnando 14 reti in Division 2\nNella stagione 1978-79, in cui segn\u00f2 15 reti, si conferm\u00f2, e contribu\u00ec fortemente alla conquista del campionato da parte della squadra alsaziana. A questo periodo risale tra l'altro la sua unica convocazione in nazionale, in una gara amichevole contro gli Stati Uniti.\nNegli ultimi anni della sua carriera Wagner fu vittima di due rotture del tendine d'Achille che lo costrinsero a ritirarsi dal calcio giocato nel 1983, dopo che l'anno precedente si era trasferito al Mulhouse. Riprese la sua carriera di calciatore nel 1985, militando per due anni nel Montceau, squadra allora militante in Division 2."}
{"id": "2211997", "revid": "109500376", "url": "https://it.wikipedia.org/wiki?curid=2211997", "title": "Girolamo Amelonghi", "text": "Visse verso la met\u00e0 del XVI secolo: nel carnevale del 1546 era della schiera di poeti e artisti, che seguiva in Firenze il carro raffigurante il trionfo di tutto il mondo o il trionfo della Pazzia. Compose capitoli, madrigali e canti carnascialeschi, in cui descrive le scappate degli studenti pisani; ma il suo nome \u00e8 legato all'originale poemetto eroicomico \"La Gigantea\", pubblicato per la prima volta a Firenze nel 1566, che, cercando il comico nel mostruoso, narra in spigliato e lepido stile la guerra dei giganti contro gli dei, e con la \"Nanea\" e la \"Guerra dei mostri\" preannunzia il poema eroicomico del XVII secolo. Fu gi\u00e0 questione se la \"Gigantea\", anzich\u00e9 dell'Amelonghi, non fosse di Benedetto Arrighi.\nAntonio Maria Biscioni, canonico bibliotecario della Laurenziana, nelle note poste alla vita e alle rime del Lasca, d\u00e0 molte notizie dell'Amelonghi."}
{"id": "2212005", "revid": "22356", "url": "https://it.wikipedia.org/wiki?curid=2212005", "title": "Saharastega", "text": ""}
{"id": "2212007", "revid": "111869728", "url": "https://it.wikipedia.org/wiki?curid=2212007", "title": "Primolo", "text": "Primolo \u00e8 una piccola frazione del comune di Chiesa in Valmalenco, dove sono residenti circa 150 abitanti stanziali.\nPosta a 1274\u00a0m\u00a0s.l.m., \u00e8 una localit\u00e0 di soggiorno turistico sia estivo che invernale da cui si pu\u00f2 accedere agli impianti di risalita del comprensorio sciistico Pal\u00f9-Sasso Nero.\nIl paese \u00e8 caratterizzato dalla presenza del piccolo santuario della Madonna delle Grazie in stile barocco."}
{"id": "2212008", "revid": "729019", "url": "https://it.wikipedia.org/wiki?curid=2212008", "title": "Aeroporto di Zagabria-Franjo Tu\u0111man", "text": "L'aeroporto di Zagabria-Franjo Tu\u0111man \u00e8 il pi\u00f9 importante aeroporto civile della Croazia e sede anche di un reparto di aereo da caccia della Hrvatsko ratno zrakoplovstvo i protuzra\u010dna obrana, l'aeronautica militare croata.\nPosto a sud della citt\u00e0, in localit\u00e0 Pleso, funge da hub alla compagnia aerea Croatia Airlines."}
{"id": "2212013", "revid": "1723299", "url": "https://it.wikipedia.org/wiki?curid=2212013", "title": "Registratore di dati di evento", "text": "Il registratore di dati di evento (RDE o EDR, acronimo di \"Event Data Recorder\") \u00e8 un dispositivo installato in alcune autovetture per registrare informazioni in caso di incidenti. Nei moderni autocarri diesel il RDE registra il verificarsi di problemi nel motore (spesso chiamati avarie) o un improvviso cambiamento della velocit\u00e0 delle ruote. \nUna o pi\u00f9 di queste condizioni possono essere causate da un incidente. Le informazioni registrate da questo dispositivo possono essere raccolte dopo un incidente ed analizzate per determinare che cosa hanno fatto i veicoli prima, durante e dopo l'incidente o l'evento.\nIl termine generalmente si riferisce ad un semplice dispositivo resistente alla manomissione dotato di una memoria a lettura-scrittura simile alla scatola nera che si trova sugli aeroplani (a differenza dei registratori a nastro e delle comuni videocamere presenti sui veicoli della polizia ed in molti veicoli commerciali).\nNel caso di registrazione di immagini video (Video event data recorder), le stesse vengono continuamente cancellate e sono conservati solo i secondi immediatamente precedenti e seguenti ai sinistri rilevati dai sensori di crash."}
{"id": "2212015", "revid": "22356", "url": "https://it.wikipedia.org/wiki?curid=2212015", "title": "Retifacies", "text": ""}
{"id": "2212019", "revid": "767487", "url": "https://it.wikipedia.org/wiki?curid=2212019", "title": "Lidia Martorana", "text": "Biografia.\nNata da una famiglia di origine siciliana, Lidia Martorana aveva 7 anni quando fu scelta come voce bianca per accompagnare un'esibizione di Beniamino Gigli a Torino.\nDurante la Seconda guerra mondiale costitu\u00ec, insieme a Claudia Dell'Aglio e Pina D'Adduzio, il Trio Aurora, nato su iniziativa del Maestro Carlo Prato, che si pose come rivale del gi\u00e0 noto Trio Lescano.\nNel 1946 il Trio Aurora si sciolse e ma la Martorana ne mantenne vivo il nome, incidendo \"Il mio nome \u00e8 donna\" col nome Lidia Aurora. Nel 1947 riprese il proprio vero nome per partecipare al concorso \"Voci Nuove della Canzone Italiana\" indetto dal Radiocorriere: giunse seconda su 5.200 candidati, dietro al cantante Elio Lotti che spos\u00f2 nel 1948 e dal quale ebbe una figlia, Elvira.\nNel 1947 incise \"Amore baciami\" composta da Carlo Alberto Rossi su testo di Gian Carlo Testoni il suo successo fu cos\u00ec travolgente che nei soli primi sei mesi del 1947 frutt\u00f2 a Rossi 1.400.000 lire in diritti d'autore.\nLa Martorana raddoppi\u00f2 il successo l'anno seguente (1948), con \"Addormentarmi cos\u00ec\", con musica di Vittorio Mascheroni, testi di Biri e arrangiamento di Pippo Barzizza (uno dei re dello \"swing all'italiana\"). Il testo ha espressioni struggenti e sensuali, audacissime per l'epoca: sottolinea il contatto \"bocca a bocca\" e la volutt\u00e0 di \"morire insieme\", \"labbra sulle labbra\". In seguito la canzone fu interpretata da numerosi cantanti: Luciano Tajoli, Gigliola Cinquetti, Adriano Celentano. Con esso Teddy Reno si impose alla fine del 1948 - ma la Martorana ha tenuto a precisare: \"L'ha cantata anche lui, ma il lancio di quella canzone \u00e8 soltanto mio\".\nUn altro suo successo fu, nel 1949, \"Ma cos'\u00e8 mai l'amore\", scritta dal maestro barese Vito Vittorio Crocitto ed incisa con l'orchestra del maestro Piero Pavesio.\nLa cantante prese ad esibirsi con le orchestre Gorni Kramer e Pippo Barzizza, allora ai vertici della popolarit\u00e0. Ma la notoriet\u00e0 non era destinata a durare: nel 1950 cominci\u00f2 a lavorare con Lelio Luttazzi, ma nel 1951 ebbero termine le sue fortune alla Rai, poich\u00e9 fu esclusa con modalit\u00e0 molto simili a quelle che avrebbero tanto nuociuto nel 1943-44 al Trio Lescano. Dichiar\u00f2 in seguito la Martorana: \"Mi raccontarono che Luttazzi aveva ricevuto una lettera nella quale si ordinava che la Martorana doveva essere allontanata perch\u00e9 quella voce ricordava un misto di americano e di francese. Qualcuno mi aveva fatto lo sgambetto e Carla Boni prese il mio posto\".\nContinua per\u00f2 l'attivit\u00e0 discografica, passando alla Odeon, e classificandosi al terzo posto al \"Concorso Carisch\" nel 1954 con \"With you\", incisa con l'orchestra del maestro Enzo Ceragioli.\nDopo la nascita delle due figlie si ritira a vita privata, tornando nuovamente a cantare (dopo una partecipazione negli anni '80 al Maurizio Costanzo Show, in cui aveva soltanto raccontato la sua storia) solo negli anni 90, chiamata da Paolo Limiti in uno dei suoi programmi televisivi.\nNel 1992, a marzo, debutta su Canale 5 un nuovo programma di Costanzo, intitolato \"Guerra o pace\", la cui sigla, \"Il mio nome \u00e8 donna\", \u00e8 cantata dalla Martorana.\nNegli ultimi anni ha partecipato, in parti minori, ad alcuni film e miniserie televisive girate a Torino (ad esempio Fuoriclasse, Due mamme di troppo e L'amore non basta (quasi mai...)).\nNel 2014 pubblica il libro autobiografico \"Una voce una vita. Lidia e la storia della canzone italiana\", in cui ripercorre tutta la sua carriera musicale.\nMuore a Torino l'8 agosto 2018, a 89 anni, ed sepolta nel Cimitero Parco di Torino."}
{"id": "2212022", "revid": "59976", "url": "https://it.wikipedia.org/wiki?curid=2212022", "title": "Event data recorder", "text": ""}
{"id": "2212024", "revid": "339392", "url": "https://it.wikipedia.org/wiki?curid=2212024", "title": "Aeroporto di Zagabria", "text": ""}
{"id": "2212027", "revid": "124123", "url": "https://it.wikipedia.org/wiki?curid=2212027", "title": "Ruby Muhammad", "text": "Biografia.\nNacque a Sandersville (Georgia), ma crebbe ad Americus. Nonostante la religiosa sostenesse di essere nata con il nome di Ruby Macie Grayer il 20 marzo 1897, non esiste alcun atto di nascita che lo dimostri. Sulla base di un censimento del 1910, Ruby viene registrata con un'et\u00e0 di 3 anni, facendo suggerire come data di nascita il 1907.\nDopo la morte della madre fu allevata da una donna che lei chiamava \"zia\", anche se non \u00e8 chiaro il legame di parentela. Afferm\u00f2 sempre che suo padre mor\u00ec all'et\u00e0 di 107 anni, e il suo bisnonno a 110.\nNel 1946 si iscrisse al movimento \"Nation of Islam\", e, nel 1986, il ministro Louis Farrakhan la nomin\u00f2 \"Madre della nazione dell'Islam\", anche se si trattava solo ed esclusivamente di un titolo onorifico. \nMor\u00ec di cancro ai polmoni il 4 marzo 2011 a Sacramento, in California."}
{"id": "2212041", "revid": "22356", "url": "https://it.wikipedia.org/wiki?curid=2212041", "title": "Batofasciculus", "text": ""}
{"id": "2212044", "revid": "1825453", "url": "https://it.wikipedia.org/wiki?curid=2212044", "title": "Associazione Sportiva Dilettantistica Luino 1910", "text": "L'Associazione Sportiva Dilettantistica Luino 1910 \u00e8 una societ\u00e0 calcistica di Luino (VA). I suoi colori sociali sono il blu e il rosso. Attualmente milita nel girone di Prima Categoria di Varese.\nLa squadra disputa le sue partite interne allo stadio Parco Margorabbia.\nStoria.\nLo sport a Luino ha radici molto antiche. Le due societ\u00e0 sportive storiche, la \"Forza\" e la \"Leonina\", si dividevano gli atleti attivi in campo ginnico e podistico e non consideravano il calcio quale disciplina sportiva. Con l'introduzione del \"riposo settimanale\" (la domenica festiva) aument\u00f2 considerevolmente il numero dei giovani praticanti le discipline atletiche. Alcuni giovani gi\u00e0 attivi in ambito ginnico nella Leonina, tra i quali Isidoro Lazzarini, si staccarono per costituire il primo gruppo di calciatori luinesi.\nLa fondazione.\nLa societ\u00e0 fu fondata nel 1910 da un gruppo di commercianti e frontalieri svizzeri che, facilitati dai collegamenti ferroviari (Luino \u00e8 la prima citt\u00e0 italiana sulla linea ferroviaria Bellinzona-Novara che gi\u00e0 all'epoca vantava un'importante Stazione Ferroviaria \"Internazionale\"), si recavano spesso in riva al Lago Maggiore per passare qui il fine settimana.\nA presiedere il club rossobl\u00f9 fu il figlio di un noto industriale tessile svizzero (proprietario del Cotonificio Hussy), Augusto Hussy Junior, gi\u00e0 da molti anni residente in citt\u00e0. Il Club in breve tempo divenne il polo di aggregazione di molti cittadini svizzeri che abitualmente frequentavano Torino e Milano. Fra questi, i pi\u00f9 noti all'epoca erano Paul Arnold Walty (ex 1903 e 1904 e poi Juventus 1905) e lo spedizionere doganale Hans Z\u00fcst che da poco tempo aveva aperto una agenzia di spedizioni a Luino, consociandosi in seguito con la ditta Ambrosetti (l'ex Casa di Spedizioni Z\u00fcst-Ambrosetti, poi Geodis): era un centravanti molto prolifico.\nIl primo campo sportivo.\nLa societ\u00e0 per quanto forte dell'apporto di numerosi soci sostenitori non aveva i mezzi finanziari per sostenere l'acquisto e la costruzione di un proprio campo sportivo. In riva al Lago esisteva un vasto appezzamento di terreno incolto di propriet\u00e0 dei conti Crivelli Serbelloni, che non lo avrebbero concesso per un simile spettacolo pubblico, che all'epoca non era visto di buon occhio. Il terreno fu ottenuto in affitto ad uso coltivazione mandando a trattare a casa Serbelloni un commerciante luinese non conosciuto, il signor Vassena. Il contratto d'affitto fu stipulato con il curatore degli interessi di casa Crivelli Serbelloni, il signor Baggiolini, per nove anni a partire dal maggio 1910.\nQuando il proprietario si accorse che il campo non era coltivato ma usato per altri scopi \"pedatori\", il conte impedi al Luino di montare le porte per circa un mese (venivano smontate perch\u00e9 il primo che passava portava via i pali incustoditi per ardere la legna). Il presidente Hussy fu chiamato a rendere conto del cambio di destinazione e rifondere i danni subiti per la perdita di valore, i \"necessari\" chiarimenti, come li chiamava il conte Crivelli Servelloni. In ogni caso il club aveva gi\u00e0 acquistato un buon \"peso\" e notoriet\u00e0 in ambito cittadino in fatto di feste private e spettacoli pubblici e si addivenne ad un compromesso che permise ai rossobl\u00f9 di disporre di uno dei pi\u00f9 grandi campi dell'epoca (all'incirca 110x65).\nI primi campionati di calcio.\nI rossobl\u00f9 ripresero gli allenamenti a fine estate e nella prima trasferta a Pallanza si imposero con un netto 5-0 schierando:\nFranck; Wein, N\u00e4geli; Belloni, Zgraggen, Lazzarini; Dose, Kamper, Z\u00fcst, Enderlin, Confortorio. Assente Paul Walty.\nLa societ\u00e0 aveva pochi mesi di vita quando durante l'assemblea presso l'Albergo della Posta del 2 novembre 1910 fu approvata a pieni voti l'affiliazione alla F.I.G.C. e si iniziarono le trattative col conte Crivelli Serbelloni perch\u00e9 concedesse che fosse recintato il campo sportivo, cosa che avrebbe permesso alla societ\u00e0 di far pagare il biglietto d'ingresso. Si fissarono gli allenamenti alle ore 10 di ogni domenica mattina.\nDai cantoni centrali della Svizzera, soprattutto dal Canton San Gallo, si erano uniti al gruppo dei giocatori luinesi un cospicuo e tecnicamente ben attrezzato numero di giocatori elvetici, dilettanti che avevano gi\u00e0 alle spalle almeno 6 o 7 anni di esperienza di calcio giocato. La squadra con le sue giocate di fino era uno spettacolo a vedersi ed il campo di Sant'Onofrio si riempiva sempre di pi\u00f9 di spettatori.\nSul proprio campo erboso ben curato il Luino andava alla grande, ma l'impatto con i campi piccoli e sterrati delle squadre milanesi fu piuttosto duro; le squadre milanesi erano molto ostiche e lottavano con gran foga su ogni pallone senza alcun timore reverenziale. L'ammissione dei rossobl\u00f9 al campionato di Seconda Categoria 1910-11 fu quasi un atto dovuto, visto il tasso tecnico acquisito dall'undici luinese, ma gli avversari all'epoca erano solo squadre milanesi, visto che al \"girone della provincia\" risultava essere iscritto solo il Luino. In pratica senza giocare si arriv\u00f2 alla finale con la vincente milanese, l'A.C. Libertas di Milano, che dei luinesi il 13 marzo 1911 all'Arena Civica si fece un solo boccone: 6-2.\nQuando nel febbraio del 1912 da Torino si propose l'istituzione della promozione alla massima categoria nazionale (la Prima Categoria) il Luino fu considerato alla stregua delle migliori squadre della categoria inferiore ed inserito tra le pi\u00f9 accreditate protagoniste del nuovo campionato di Promozione. Ma le cose non andarono come da previsioni. All'inizio del campionato la maggior parte dei giocatori svizzeri abbandonarono la squadra per motivi professionali e a giocare il campionato di Promozione 1912-13 rimase solo il portiere Gloor e qualche altro svizzero proveniente dalle riserve. Il tracollo fu immediato: i giocatori italiani non erano all'altezza degli svizzeri e alla prima squadra non riusc\u00ec il forzato \"ricambio generazionale\", risultando ultima in classifica al primo e secondo campionato ufficiale.\nIl primo dopoguerra.\nAlla ripresa al rientro dalla prima guerra mondiale molti giovani si unirono agli italiani cresciuti nel triennio 1912-15, ma i tempi erano ormai cambiati: squadre nuove con maggiori mezzi finanziari la sopravvanzarono ed il calcio non era pi\u00f9 l'unico sport spettacolo a cui i giovani si offrivano in massa. A Luino sorse un Auto Moto Club molto attivo, che organizzava una classica ogni anno: la Luino-Agra.\nChe fosse difficile ripianare ogni anno il bilancio se n'era accorto il cassiere quando alla raccolta delle sottoscrizioni e sovvenzioni vedeva regolarmente diminuire gli introiti, mentre il bilancio consuntivo (1920-1921) ormai arrivava a 21.725 lire (con un disavanzo di lire 6.955) ed era sempre pi\u00f9 difficile far concorrenza agli altri sodalizi sportivi cittadini proponendo qualcosa di nuovo.\nLa fusione con il Moto Club Luinese fu il necessario passo verso la riduzione dei costi, ma altre ben pi\u00f9 dure prove (non calcistiche) attendevano la nuova societ\u00e0. L'improvvisa visita delle Regie Guardie di Finanza alla \"Luinese\" all'inizio del 1922 fu il colpo pi\u00f9 duro che la societ\u00e0 dovette subire.\nLa ricezione di un avviso di accertamento per mancato pagamento del \"bollo sugli spettacoli pubblici\", all'epoca quantificato nel 25% oltre il normale prezzo del biglietto d'ingresso (bollo che la societ\u00e0 non aveva a lungo pagato), portarono la societ\u00e0 al tracollo definitivo. Quasi inutili i tentativi di interessare l'onorevole Baranzini al ministero delle Finanze a Roma per il condono della grossa multa (varie migliaia di lire) attraverso le conoscenze presso l'Intendenza di Finanza di Como.\nLa ripresa dopo cinque anni.\nPer iniziativa del podest\u00e0 di Luino e dell'infaticabile Isidoro Lazzarini la societ\u00e0 fu ricostituita con la nuova denominazione \"Juventus F.C.\" di Luino ed iscritta al campionato uliciano del neocostituito Comitato U.L.I.C. di Varese. Il presidente fu il molto attivo dottor Riccardo Margaritella, sindaco, ora amministratore delegato della Banca Popolare di Luino.\nEntusiasmo alle stelle a galvanizzare i giovani luinesi che, vinto il girone A della Prima Categoria Varesina, si imposero superando alle finali in G.S. Caproni di Vizzola Ticino, l'Atletica Malnatese di Malnate e la S.G. Persevera di Tradate.\nLa Juventus di Luino chiuse il campionato Varesino di Prima Categoria U.L.I.C. imbattuto con 12 vittorie all'attivo con la seguente formazione tipo:\nCipolla; Corti, Beretta (Bevilacqua I); Miravalle, Brigatti, Scolari, (Bevilacqua II), Gianoli, Pedroni, Salvi (Ranzani), Costa (Bobba), Giovannelli.\nIl passo successivo fu il ritorno ai campionati regionali lombardi F.I.G.C. alternando bei campionati a attivit\u00e0 ridotta al lumicino durante il periodo della Guerra d'Etiopia.\nIl dopo 1945.\nIl momento pi\u00f9 alto del Luino F.B.C. si ebbe nell'immediato dopoguerra. Nel campionato di Promozione Interregionale 1948-49 fu primo con tre punti di vantaggio sul Pray e cinque sui rivali del Laveno. Nella stagione successiva nel girone A della Serie C 1949-1950, si classific\u00f2 16\u00ba a pari punti con la Pro Vercelli.\nTra le due formazioni fu necessario uno spareggio per determinare l'ultima retrocedente ai campionati regionali. Lo spareggio fu disputato a Legnano il 2 luglio 1950 e vide prevalere il Luino grazie ad un gol nei tempi supplementari. Nel campionato 1950-1951 il Luino si classific\u00f2 al penultimo posto a ben dieci punti dalla salvezza e abbandon\u00f2 la Serie C per sempre.\nIn quegli anni annover\u00f2 tra i suoi allenatori il campione olimpico di Berlino 1936, Annibale Frossi.\nDa allora il Luino si \u00e8 alternato tra i campionati di Eccellenza, Promozione, Prima, Seconda e Terza Categoria.\nIl campo sulla riva al Lago Maggiore.\nAvere il campo di calcio vicino al Lago Maggiore non \u00e8 sempre stato un vantaggio per il F.B.C. Luino; zona ottimale per attirare gli spettatori che passeggiavano sul lungolago, ha avuto anche i suoi lati negativi. Per almeno tre volte durante alcune eccezionali piene il Lago Maggiore \u00e8 esondato compromettendo la domenica sportiva dei luinesi e la sede della societ\u00e0 che ha dovuto essere sgombrata e ripulita.\nLa rifondazione.\nNel 2015, data la proficua collaborazione ed amicizia tra l'F.B.C. Luino 1910 e A.C. Maccagno, si \u00e8 giunti alla convinzione che i tempi fossero ormai maturi per compattare la sana passione sportiva e sociale per i propri territori. Nasce cos\u00ec l'Associazione Sportiva Dilettantistica Luino Maccagno 1910 con colori rosso , giallo , blu, con lo spirito di offrire ai giovani appassionati l'intero percorso calcistico. Il Maccagno ha ceduto i diritti sportivi alla societ\u00e0 nascente permettendole di partecipare alla Seconda Categoria, mentre il Luino metter\u00e0 a disposizione il Parco Margorabbia per svolgere le gare ufficiali, oltre che a far mantenere alla societ\u00e0 l'anzianit\u00e0 sportiva che vede l'anno di fondazione nel 1910. Nell'estate del 2019 la societ\u00e0 torna alla denominazione di Luino 1910 ed ai colori rossobl\u00f9."}
{"id": "2212045", "revid": "22356", "url": "https://it.wikipedia.org/wiki?curid=2212045", "title": "Dinocaridi", "text": ""}
{"id": "2212049", "revid": "22356", "url": "https://it.wikipedia.org/wiki?curid=2212049", "title": "Bomakellia", "text": ""}
{"id": "2212060", "revid": "61051", "url": "https://it.wikipedia.org/wiki?curid=2212060", "title": "Pratt &amp; Whitney Canada PW123", "text": ""}
{"id": "2212064", "revid": "61051", "url": "https://it.wikipedia.org/wiki?curid=2212064", "title": "Pratt &amp; Whitney Canada PW118", "text": ""}
{"id": "2212070", "revid": "2159364", "url": "https://it.wikipedia.org/wiki?curid=2212070", "title": "Franco Oneta", "text": "Biografia.\nDi modeste origini, scopre a 11 anni l'attitudine al disegno grazie a un concorso indetto dalla testa de \"Il Vittorioso\". Durante i corsi per l'avviamento professionale, inizia a disegnare le prime storie e gli viene consigliato di fare studi artistici; entra cos\u00ec nello studio del pittore Enrico Felisari, a Castelleone e invia disegni ad alcuni editori venendo poi contattato dall'editore Pasquale Giurleo di Milano, per cui inizia a lavorare all'et\u00e0 di 15 anni disegnando il personaggio di Trottolo, realizzandone anche le sceneggiature, il personaggio in seguito verr\u00e0 ripreso dall'editore Renato Bianconi con il nome di Trottolino. A seguito della morte di Giurleo, continua la sua formazione artistica con corsi serali di disegno, fino a quando non viene chiamato a svolgere il servizio militare. Dalla met\u00e0 degli anni cinquanta e fino alla met\u00e0 degli anni sessanta, collabora con il \"S. Antonio e i fanciulli\" di Padova, ideando nuove serie di personaggi umoristici (Anacleto, Pallino, Giuggiola e Lenticchia, Spiritello e Robin Poot) e realizzando una trasposizione a fumetti de \"L'eroe di Roncisvalle\" su testi di Fracasso. Collabora anche con il periodico \"Esploriamo\" dell'Editrice la Scuola per la quale realizza versioni a fumetti di \"Capitani coraggiosi\" e de \"I ragazzi della via P\u00e1l\". Collabora con gli editori Casarotti affiancando Pietro Gamba nella realizzazione della serie \"Kinowa\". Per l'editrice AVE realizza diverse storie del settimanale \"Jolly\".\nSi sposa e dopo il matrimonio si trasferisce a Como e inizia a collaborare con l'editrice francese \u00c9ditions Lug per la quale disegna soprattutto, dal 1963 al 1980, la saga di Zembla, scritta da Cesare Solini e con la collaborazione del fratello Fausto Oneta, un tarzanide per cui realizza pi\u00f9 di 200 episodi e che diventa popolarissima in Francia e nei paesi francofoni; sempre per la Lug converte in fumetti il cartone animato \"Oum le dauphin Blanc\", ristampato in Italia con il titolo di Zum il delfino bianco. Sempre per la Lug si realizza altre serie come Bozart, Frank Universal, Wingo Scout, Rataplan, Il Piccolo Scout, Il Capitano Nero, Motoman, Fargo Jim, Galaor (con testi di Gianluigi Bonelli), \"I leoni delle Termopili\" e \"La stella a 5 punte\".\nLavora anche e per molti anni per \"Il Giornalino\" per cui realizza fumetti tratti dai cartoni animati come \"Il fiuto di Sherlock Holmes\" e \"Snorky\", la serie avventurosa \"Class Airport\" e fumetti pubblicitari (Robotix); negli ultimi anni sempre per Il Giornalino ha ridotto a fumetti il film The Pagemaster, ha realizzato numerosi fumetti dei personaggi di Hanna-Barbera.\nPer anni realizza inoltre un suo personaggio \"Olivo lo Sportivo\" (Piemme) le cui avventure sono state pubblicate sulla Settimana Enigmistica e su Il Piccolo Missionario. Sulla Settimana Enigmistica pubblica circa dieci mila vignette\nNel 1985 ha collaborato con il programma televisivo della Rai in sei puntate \"Natura con rabbia e con amore\". \nPer quasi quarant'anni vive e disegna a Desenzano del Garda. Muore l'11 gennaio 2016 all'et\u00e0 di 81 anni a seguito di una malattia. \nRiconoscimenti.\nAll'inizio del 2012 la Citt\u00e0 di Desenzano del Garda gli dedica una mostra dal titolo: \"Franco Oneta: Viaggio nel mondo dei fumetti e dell'illustrazione tra fantasia e spiritualit\u00e0\"."}
{"id": "2212072", "revid": "339392", "url": "https://it.wikipedia.org/wiki?curid=2212072", "title": "Sintropia", "text": ""}
{"id": "2212078", "revid": "21866511", "url": "https://it.wikipedia.org/wiki?curid=2212078", "title": "Vincigliata", "text": ""}
{"id": "2212080", "revid": "1305772", "url": "https://it.wikipedia.org/wiki?curid=2212080", "title": "Bayernhymne", "text": "Il Bayernhymne (\"Inno della Baviera\") \u00e8 l'inno ufficiale dello Stato Libero di Baviera.\nLa melodia fu scritta nel 1835 da Max Kunz. Le prime tre strofe originali furono scritte da Michael \u00d6chsner. Sia Kunz che \u00d6chsner furono membri del \"B\u00fcrger-S\u00e4nger-Zunft\" (\"Corporazione dei Cantanti Cittadini\") di Monaco di Baviera. Tale corporazione inton\u00f2 l'inno per la prima volta il 15 dicembre 1860.\nNel 1946, il poeta Joseph Maria Lutz scrisse una nuova terza strofa in sostituzione della cosiddetta \"Strofa del Re\" (\"K\u00f6nigsstrophe\"). Tutto ci\u00f2 fu fatto poich\u00e9 la Baviera era priva di un monarca gi\u00e0 dal 1918, anno in cui abdic\u00f2 Re Ludovico III di Baviera. Inoltre, nella prima strofa, Lutz rimpiazz\u00f2 \"Deutsche Erde\" (\"terra tedesca\") con \"Heimaterde\" (\"suolo nativo\").\nNel 1946, il brano fu ufficialmente riconosciuto quale inno nazionale bavarese, e il 29 luglio 1966, il poi Primo Ministro di Baviera, Alfons Goppel, scelse la versione scritta da Joseph Maria Lutz quale versione ufficiale.\nNel 1980, il Primo Ministro di Baviera Franz Josef Strau\u00df, modific\u00f2 la versione ufficiale per comprendere le prime due strofe e ripristin\u00f2 \"Deutsche Erde\" al posto dell\"'Heimaterde\".\nIl brano, come molti inni nazionali, contiene molte rappresentazioni simboliche, include ripetute allusioni ai colori bianco e blu, ossia i colori nazionali bavaresi."}
{"id": "2212093", "revid": "1543377", "url": "https://it.wikipedia.org/wiki?curid=2212093", "title": "Domain Information Groper", "text": "Domain Information Groper (abbreviato dig, o talvolta DiG) \u00e8 un comando per sistemi Unix e Unix-like che viene utilizzato per interrogare i server DNS.\nDig \u00e8 largamente utilizzato per la diagnostica di networking e per attivit\u00e0 di analisi e istruzione.\nDig pu\u00f2 essere utilizzato in modalit\u00e0 interattiva a riga di comando oppure in modalit\u00e0 batch.\nDig supporta le richieste secondo lo standard Internationalized Domain Name (IDN). \nLa funzione di dig \u00e8 la medesima di nslookup. In ambiente Unix dig \u00e8 ritenuto uno strumento meno obsoleto rispetto a nslookup.\nEsempi di utilizzo.\nIn questo esempio dig esegue una richiesta per tutti i tipi di record (\"any\") del dominio example.com:\nNella ANSWER SECTION i record segnati con:\nA sono gli indirizzi ip,\nNS sono name server,\nSOA Start of Authority."}
{"id": "2212104", "revid": "6923", "url": "https://it.wikipedia.org/wiki?curid=2212104", "title": "Toyo", "text": "La Toyo Tire and Rubber Co. Ltd (\u6771\u6d0b \u30b4\u30e0\u5de5\u696d\u682a\u5f0f\u4f1a\u793e| T\u014dy\u014d Gomu K\u014dgyo Kabushiki-gaisha in lingua giapponese) \u00e8 un'azienda giapponese produttrice di pneumatici, venne fondata nel 1945 a Osaka.\nL'azienda \u00e8 la terza casa produttrice di pneumatici in Giappone dopo la Bridgestone e la Yokohama.\nL'azienda nipponica fornisce pneumatici anche alle vetture impegnate nei rally, compreso quello di Dakar.\nL'azienda \u00e8 presente anche in Italia con la sua sede situata a Collesalvetti, in provincia di Livorno."}
{"id": "2212108", "revid": "22356", "url": "https://it.wikipedia.org/wiki?curid=2212108", "title": "Cricocosmia", "text": ""}
{"id": "2212111", "revid": "22356", "url": "https://it.wikipedia.org/wiki?curid=2212111", "title": "Cardiodictyon", "text": ""}
{"id": "2212112", "revid": "22356", "url": "https://it.wikipedia.org/wiki?curid=2212112", "title": "Jianfengia", "text": ""}
{"id": "2212114", "revid": "22356", "url": "https://it.wikipedia.org/wiki?curid=2212114", "title": "Paucipodia", "text": ""}
{"id": "2212126", "revid": "287204", "url": "https://it.wikipedia.org/wiki?curid=2212126", "title": "Ateli", "text": "Ateli \u00e8 una citt\u00e0 dell'India di 5.671 abitanti, situata nel distretto di Mahendragarh, nello stato federato dell'Haryana. In base al numero di abitanti la citt\u00e0 rientra nella classe V (da 5.000 a 9.999 persone).\nGeografia fisica.\nLa citt\u00e0 \u00e8 situata a 28\u00b0 6' 0 N e 76\u00b0 16' 60 E e ha un'altitudine di 298 .\nSociet\u00e0.\nEvoluzione demografica.\nAl censimento del 2001 la popolazione di Ateli assommava a 5.671 persone, delle quali 3.039 maschi e 2.632 femmine. I bambini di et\u00e0 inferiore o uguale ai sei anni assommavano a 735, dei quali 426 maschi e 309 femmine. Infine, coloro che erano in grado di saper almeno leggere e scrivere erano 4.137, dei quali 2.414 maschi e 1.723 femmine."}
{"id": "2212127", "revid": "120369089", "url": "https://it.wikipedia.org/wiki?curid=2212127", "title": "Manoscritti biblici di Qumran", "text": "I Manoscritti biblici di Qumran sono tutti quei manoscritti di Qumran che contengono copie di manoscritti rientranti nel testo masoretico. Sono le pi\u00f9 antiche fonti del testo ebraico della Bibbia, fanno parte dei manoscritti del Mar Morto e sono complementari ai manoscritti non biblici di Qumran.\nLa loro scoperta ha fatto luce sulle differenze tra le varie versioni dell'Antico Testamento. Prima della scoperta si pensava che le differenze tra la versione septuaginta in greco e la versione del testo masoretico fossero dovute ad errori di trascrizione e traduzione di coloro che avevano tradotto la septuaginta. Adesso questa ipotesi \u00e8 da scartare, perch\u00e9 la septuaginta \u00e8 identica ad alcuni manoscritti in lingua ebraica trovati a Qumran.\nClassificazione.\nSecondo la classificazione di Emanuel Tov \u00e8 possibile classificare i manoscritti tra:\nUn grande numero di manoscritti (circa il 47%) non sono simili a nessuna delle versioni menzionate. Tov spiega il motivo di questa classificazione: \nSviluppo dell'Antico Testamento.\nVersioni che si susseguivano.\nA seguito dell'analisi dei contenuti di questi manoscritti, alcuni studiosi hanno affermato quanto segue. Quando le prime versioni dei libri dell'Antico Testamento venivano completate, venivano considerate autorevoli e fatte circolare come tali. Ma in un periodo successivo venivano scritte e fatte circolare delle \"edizioni riviste\" dei libri pensate per sostituire le precedenti. Il processo di sostituzione di edizioni consecutive \u00e8 stato solo parziale, in modo che le edizioni precedenti non smettessero mai completamente di esistere. Nell'antico Israele, la nuova edizione che sarebbe diventata il testo masoretico (quasi identica alla versione contenuta nella vulgata, nella peshitta, e nel Codex Vaticanus) sostitu\u00ec i testi precedenti, ma non completamente. Quindi le edizioni precedenti rimasero in uso in posti non centrali da un punto di vista geografico e sociologico, come ad esempio il deposito di testi di Qumran e i vari manoscritti dei quali la traduzione greca fu preparata in antico Egitto. Queste prime edizioni furono conservate per i posteri per puro caso nella traduzione Septuaginta e attraverso le scoperte nel Qumran.\nLibro di Geremia.\nLe differenze tra il testo masoretico da una parte, 4QJerformula_1 (uno dei manoscritti biblici di Qumran) e la septuaginta dall'altra sono riconoscibili in due aree principali, che fanno appartenere questi testi a due tradizioni \"profondamente\" diverse.\nContenuto.\nFrequenza dei libri trovati.\nLibri elencati secondo il numero dei manoscritti trovati (primi 16)\n1QIsa.\nQuesto testo, datato paleograficamente al 125 \u00b1 100 a.C. e con il radiocarbonio al 202 \u00b1 107 a.C., contiene tutti i 66 capitoli del libro di Isaia; \u00e8 scritto su 54 colonne di varia larghezza, su 17 pezzi di pelle di pecora cuciti insieme a formare un rotolo di 7,34 m di lunghezza per un'altezza che varia tra i 25,3 e i 27,0 cm. Il rotolo rende testimonianza della fedelt\u00e0 con cui il libro di Isaia \u00e8 stato copiato nei secoli dagli scribi ebrei, poich\u00e9 1QIsa \u00e8 sostanzialmente identico al testo masoretico, di mille anni posteriore.\n7Q5.\nSecondo l'ipotesi O'Callaghan, dal nome del papirologo gesuita spagnolo Jos\u00e9 O'Callaghan, riproposta negli anni '80 dal papirologo tedesco Carsten Peter Thiede, il papiro 7Q5 sarebbe un frammento contenente i versetti 6,52-53 del \"Vangelo secondo Marco\", cosa che farebbe di 7Q5 il pi\u00f9 antico manoscritto dei vangeli conservatosi, scritto al massimo 20 anni dopo la morte di Ges\u00f9. L'identificazione proposta da O'Callaghan ha avviato un serrato dibattito all'interno del mondo accademico. "}
{"id": "2212128", "revid": "287204", "url": "https://it.wikipedia.org/wiki?curid=2212128", "title": "Assandh", "text": "Assandh \u00e8 una citt\u00e0 dell'India di 22.707 abitanti, situata nel distretto di Karnal, nello stato federato dell'Haryana. In base al numero di abitanti la citt\u00e0 rientra nella classe III (da 20.000 a 49.999 persone).\nGeografia fisica.\nLa citt\u00e0 \u00e8 situata a 29\u00b0 31' 0 N e 76\u00b0 35' 60 E e ha un'altitudine di 217 .\nSociet\u00e0.\nEvoluzione demografica.\nAl censimento del 2001 la popolazione di Assandh assommava a 22.707 persone, delle quali 12.082 maschi e 10.625 femmine. I bambini di et\u00e0 inferiore o uguale ai sei anni assommavano a 3.424, dei quali 1.851 maschi e 1.573 femmine. Infine, coloro che erano in grado di saper almeno leggere e scrivere erano 13.974, dei quali 8.086 maschi e 5.888 femmine."}
{"id": "2212132", "revid": "125726175", "url": "https://it.wikipedia.org/wiki?curid=2212132", "title": "Alberto Sinigaglia", "text": "Biografia.\nCollaboratore di \"Epoca\", \"Panorama\" e \"Il Mondo\", vice direttore di \"Musica Viva\", rivista di informazione e divulgazione musicale, nel 1970 si trasferisce a Torino, dove \u00e8 assunto come redattore a \"La Stampa\" da Alberto Ronchey, inizialmente nella redazione di politica interna. Passato quindi alla Terza pagina del quotidiano, nel 1975 guida il gruppo di giornalisti che fonda il supplemento culturale settimanale \"Tuttolibri\" per poi essere promosso a caporedattore delle pagine culturali del quotidiano. Nel 1998 \u00e8 nominato responsabile dei progetti editoriali della testata.\nHa scritto e condotto programmi radiofonici e televisivi per la Rai quali \"Addio al Novecento\" su Radio Tre (celebre l'incontro con Alberto Arbasino), \"Fatti di famiglia\", \"Quarto potere\" e la serie di interviste incentrate sul tema del futuro \"Vent'anni al Duemila\" (1980) su Rai 3 (tra cui spicca quella con Italo Calvino e con Guido Ceronetti), poi raccolte in volume nel 1982, e \"Storia\" su Rai Sat 1.\nHa insegnato Linguaggio giornalistico presso la Facolt\u00e0 di Lettere e filosofia e presso la Facolt\u00e0 di Scienze Politiche dell'Universit\u00e0 degli Studi di Torino. \u00c8 stato presidente dell'Ordine dei giornalisti del Piemonte (2010-2021). \n\u00c8 presidente della Fondazione Filippo Burzio, del Consiglio scientifico della Fondazione Cesare Pavese, del Comitato dei garanti del Polo del 900.\n\u00c8 direttore del festival culturale Passepartout di Asti che fa capo alla Biblioteca astense Giorgio Faletti. \nDirige la collana Classici del giornalismo di Nino Aragno Editore. "}
{"id": "2212133", "revid": "287204", "url": "https://it.wikipedia.org/wiki?curid=2212133", "title": "Asankhurd", "text": "Asankhurd \u00e8 una suddivisione dell'India, classificata come \"census town\", di 8.064 abitanti, situata nel distretto di Panipat, nello stato federato dell'Haryana. In base al numero di abitanti la citt\u00e0 rientra nella classe V (da 5.000 a 9.999 persone).\nGeografia fisica.\nLa citt\u00e0 \u00e8 situata a 29\u00b0 24' 15 N e 76\u00b0 52' 12 E.\nSociet\u00e0.\nEvoluzione demografica.\nAl censimento del 2001 la popolazione di Asankhurd assommava a 8.064 persone, delle quali 4.399 maschi e 3.665 femmine. I bambini di et\u00e0 inferiore o uguale ai sei anni assommavano a 686, dei quali 384 maschi e 302 femmine. Infine, coloro che erano in grado di saper almeno leggere e scrivere erano 6.596, dei quali 3.859 maschi e 2.737 femmine."}
{"id": "2212134", "revid": "21867338", "url": "https://it.wikipedia.org/wiki?curid=2212134", "title": "Vincigliati", "text": ""}
{"id": "2212135", "revid": "287204", "url": "https://it.wikipedia.org/wiki?curid=2212135", "title": "Ambala Cantonment", "text": "Ambala Cantonment \u00e8 una suddivisione dell'India, classificata come \"cantonment board\", di 61.625 abitanti, situata nel distretto di Ambala, nello stato federato dell'Haryana. In base al numero di abitanti la citt\u00e0 rientra nella classe II (da 50.000 a 99.999 persone).\nGeografia fisica.\nLa citt\u00e0 \u00e8 situata a 30\u00b0 21' 35 N e 76\u00b0 49' 58 E.\nSociet\u00e0.\nEvoluzione demografica.\nAl censimento del 2001 la popolazione di Ambala Cantonment assommava a 61.625 persone, delle quali 37.149 maschi e 24.476 femmine. I bambini di et\u00e0 inferiore o uguale ai sei anni assommavano a 7.270, dei quali 3.959 maschi e 3.311 femmine. Infine, coloro che erano in grado di saper almeno leggere e scrivere erano 48.550, dei quali 31.122 maschi e 17.428 femmine."}
{"id": "2212138", "revid": "869733", "url": "https://it.wikipedia.org/wiki?curid=2212138", "title": "Stasera niente di nuovo (programma televisivo)", "text": "Stasera niente di nuovo \u00e8 stato l'ultimo variet\u00e0 televisivo realizzato in Rai della coppia Mondaini-Vianello prima del loro approdo alla Fininvest (divenuta poi Mediaset). Il variet\u00e0 ha segnato anche l'addio alla danza per Sandra Mondaini con la registrazione del balletto di chiusura della trasmissione, \"Occhi rosa per te\", duetto con Heather Parisi. Il programma fu trasmesso il sabato sera dal 24 gennaio al 21 marzo 1981 per complessive otto puntate.\nDi fatto il programma sembrava un addio alle scene della coppia. Giocato dagli autori per intero sul contrasto generazionale tra la Mondaini, Raimondo Vianello e Gianni Agus e la sempre pi\u00f9 emergente Parisi, con continui sketch in cui quest'ultima fa spocchiosamente ricordare il proprio vantaggio generazionale, con movimenti rapidi e sgambate improponibili ormai alla Mondaini. Lo stesso spunto del programma era costituito dalla dirigenza Rai che imponeva la giovane Parisi, reduce dall'enorme successo del primo \"Fantastico\", per il variet\u00e0 di Vianello e Mondaini, con conseguente rivalit\u00e0 impossibile per la Mondaini nel ballo e nel ruolo di sex-symbol del programma, tentativi improbabili di corteggiamento da parte di Vianello, e proteste da parte di Agus, che ricordava a pi\u00f9 riprese la propria grande esperienza a confronto di quella allora breve della Parisi. Nelle scenette comiche girate in esterna e ambientate nell'et\u00e0 della pietra, appariva come spalla di Vianello una giovane Carmen Russo, nel ruolo di sua moglie \"cavernicola\".\nLa stessa sigla iniziale era del tutto anticonvenzionale per i variet\u00e0 fino ad allora condotti da Vianello e la Mondaini, la spumeggiante \"Ti rocker\u00f2\" ballata e cantata dalla Parisi con il corpo di ballo della trasmissione, che raggiunse, come altri singoli della showgirl, i primi posti delle classifiche di vendita.\nLa sigla finale, cantata dalla Mondaini, era invece pi\u00f9 in linea con i precedenti variet\u00e0 della coppia: \"Si chiama Zorro\", con Vianello improbabile nei panni dello spadaccino mascherato e la Mondaini in quelli di una donzella che egli deve liberare, ottenne anch'essa un buon gradimento tra il pubblico dei pi\u00f9 piccoli.\nCuriosit\u00e0.\nIn origine la \"giovane antagonista\" di Sandra Mondaini doveva essere Stefania Rotolo, la quale dovette per\u00f2 rinunciare a seguito dell'insorgere della gravissima malattia che l'avrebbe stroncata prematuramente di l\u00ec a poco. Pertanto si punt\u00f2 su Heather Parisi."}
{"id": "2212141", "revid": "486946", "url": "https://it.wikipedia.org/wiki?curid=2212141", "title": "AutoCAD MAP", "text": ""}
{"id": "2212142", "revid": "104458", "url": "https://it.wikipedia.org/wiki?curid=2212142", "title": "Anaceta", "text": ""}
{"id": "2212144", "revid": "287204", "url": "https://it.wikipedia.org/wiki?curid=2212144", "title": "Ambala Sadar", "text": "Ambala Sadar \u00e8 una citt\u00e0 dell'India di 106.378 abitanti, situata nel distretto di Ambala, nello stato federato dell'Haryana. In base al numero di abitanti la citt\u00e0 rientra nella classe I (da 100.000 persone in su).\nGeografia fisica.\nLa citt\u00e0 \u00e8 situata a 30\u00b0 20' 05 N e 76\u00b0 50' 36 E.\nSociet\u00e0.\nEvoluzione demografica.\nAl censimento del 2001 la popolazione di Ambala Sadar assommava a 106.378 persone, delle quali 55.461 maschi e 50.917 femmine. I bambini di et\u00e0 inferiore o uguale ai sei anni assommavano a 11.545, dei quali 6.387 maschi e 5.158 femmine. Infine, coloro che erano in grado di saper almeno leggere e scrivere erano 81.722, dei quali 44.248 maschi e 37.474 femmine."}
{"id": "2212145", "revid": "767487", "url": "https://it.wikipedia.org/wiki?curid=2212145", "title": "Mario Pietruzzi", "text": "Ha trascorso complessivamente quasi 25 anni nell'Alessandria, passando con i \"Grigi\" tutta la sua carriera da calciatore.\nRitiratosi sul finire degli anni settanta, viveva a Cascinagrossa, sobborgo di Alessandria, dove \u00e8 deceduto nel 2014 all'et\u00e0 di 96 anni.\nCarriera.\nGiocatore.\nCresciuto nel Savoia di Litta Parodi e poi nelle giovanili del Crema a met\u00e0 anni trenta, esord\u00ec da professionista con la maglia dell'Alessandria nella stagione 1938-1939, in Serie B. Con i grigi visse tutta la sua carriera da calciatore, ottenendo la promozione in A al termine del campionato 1945-1946 e seguendo la squadra anche dopo la prima caduta in Serie C, nel 1949-1950.\nDisput\u00f2 le ultime gare nella stagione del ritorno tra i cadetti (1952-1953); vanta un totale di 53 presenze e 4 gol in Serie A e 129 presenze e 19 reti in Serie B. Con 283 gare in campionato \u00e8 il terzo calciatore pi\u00f9 presente in maglia grigia dopo Antonio Colombo e Renato Cattaneo.\nAllenatore.\nDa allenatore segu\u00ec alla fine degli anni cinquanta il Derthona. Allen\u00f2 poi la per due stagioni prima di entrare stabilmente nello \"staff\" tecnico dell'Alessandria, seguendo soprattutto le giovanili e allenando a pi\u00f9 riprese la prima squadra in Serie C: nei campionati 1967-1968 e 1968-1969, nel 1971-1972 dopo l'esonero di Mario David e nelle ultime quattro giornate del campionato 1973-1974, gi\u00e0 vinto da Dino Ballacci licenziato per contrasti con la presidenza."}
{"id": "2212146", "revid": "22356", "url": "https://it.wikipedia.org/wiki?curid=2212146", "title": "Myoscolex", "text": ""}
{"id": "2212154", "revid": "307923", "url": "https://it.wikipedia.org/wiki?curid=2212154", "title": "Roberto di Alife", "text": "Membro della famiglia normanna dei Drengot Quarrel, eredit\u00f2 dal padre Rainulfo il dominio di Alife, Caiazzo, Telese e Sant'Agata de' Goti, dei quali fu poi riconosciuto conte. Il suo governo inizi\u00f2 nel 1087. Spos\u00f2 Gaitelgrima, nobildonna di origine longobarda.\nRitratto in due miniature coeve, di lui restano una dozzina di documenti redatti nei territori di suo dominio; talvolta cronache e documenti lo vedono presente a Capua e a Benevento. \u00c8 ricordato ancora oggi per la traslazione delle reliquie di san Menna dal Taburno a Sant'Agata de' Goti, dove fece edificare la nuova chiesa intitolata a San Menna; per l'occasione commission\u00f2 la storia del Santo e una memoria scritta a Leone Marsicano. \nNel 1094 restituiva il monastero di S. Maria in Cingla a Montecassino, donazione confermata qualche anno dopo.\nFurono suoi figli Rainulfo, che gli subentr\u00f2 alla morte (1115), Riccardo di Ravecanina, Gaitelgrima e Bansolino."}
{"id": "2212173", "revid": "729019", "url": "https://it.wikipedia.org/wiki?curid=2212173", "title": "\u00c7erfo", "text": "\u00c7erfo (o \u0160erfio) era una divinit\u00e0 umbra legata al culto delle acque, ricordata nelle \"Tavole eugubine\". Risulta attestato anche presso i Peligni, anche se in una forma plurale (\"Cerfum\") che lascia intendere, al di l\u00e0 dell'identit\u00e0 onomastica, una notevole differenza dal punto di vista dell'evoluzione religiosa. Ai Cerfum erano consacrate sacerdotesse."}
{"id": "2212174", "revid": "13261", "url": "https://it.wikipedia.org/wiki?curid=2212174", "title": "EADS Phoenix", "text": ""}
{"id": "2212175", "revid": "104458", "url": "https://it.wikipedia.org/wiki?curid=2212175", "title": "\u0160erfio", "text": ""}
{"id": "2212176", "revid": "287204", "url": "https://it.wikipedia.org/wiki?curid=2212176", "title": "Cerfo", "text": ""}
{"id": "2212178", "revid": "104458", "url": "https://it.wikipedia.org/wiki?curid=2212178", "title": "Serfio", "text": ""}
{"id": "2212184", "revid": "174925", "url": "https://it.wikipedia.org/wiki?curid=2212184", "title": "Tempio d'oro", "text": ""}
{"id": "2212186", "revid": "1993636", "url": "https://it.wikipedia.org/wiki?curid=2212186", "title": "Congresso di Sivas", "text": "Il Congresso di Sivas, presentato come \"Anadolu Rumeli M\u00fcdafaa-i hukuk-u Milliye Cemiyeti\" (Societ\u00e0 per la difesa dei diritti nazionali dell'Anatolia e della Tracia) fu un'assemblea che si riun\u00ec dal 4 all'11 settembre 1919 nella citt\u00e0 di Sivas, nella Turchia centro-orientale, che riun\u00ec i delegati di tutte le province dell'Anatolia dell'Impero ottomano, o meglio di ci\u00f2 che formalmente ne restava. In totale l'assemblea era composta da 38 persone di cui 31 erano i rappresentanti provinciali che erano riusciti ad arrivare a Sivas, mentre gli altri erano autorit\u00e0 civili e militari non ufficialmente designati come rappresentanti. \nAl momento del congresso, la capitale Istanbul, cos\u00ec come molte citt\u00e0 di provincia e varie regioni, era sotto l'occupazione straniera. L'invito per la partecipazione al congresso era stato fatto da Mustafa Kemal con una sua circolare tre mesi prima e i lavori preparatori iniziarono gi\u00e0 durante il Congresso di Erzurum. Il Congresso di Sivas discusse una serie di possibilit\u00e0 per il destino della Turchia (tra queste anche quella di un Mandato americano) ma alla fine riafferm\u00f2 le posizioni prese al Congresso di Erzurum ed elesse un comitato di rappresentanza, indicando come presidente Mustafa Kemal. Da quel momento il comitato avrebbe agito da direttivo nazionale del movimento di resistenza."}
{"id": "2212187", "revid": "121773184", "url": "https://it.wikipedia.org/wiki?curid=2212187", "title": "Guru Tegh Bahadur", "text": "Fu padre di Guru Gobind Singh. Guru Tegh Bahadur ji \u00e8 conosciuto anche come \"Hind di Chadar\" ovvero salvatore dell'induismo, Guru Tegh Bahadur ji sacrific\u00f2 la sua vita per salvare la religione induista sotto richiesta di alcuni pandit (sacerdoti hindu). Guru ji il 25 maggio del 1675, decise di andare ad Agra per parlare con l'imperatore Aurangzeb che disse al Guru \u201clei ha tre scelte: la prima \u00e8 che pu\u00f2 accettare l\u2019Islam come sua religione, la seconda \u00e8 Di far vedere un miracolo e la terza \u00e8 di pagare con la propria vita la salvezza della religione ind\u00f9\u201d e Guru Tegh Bahadur rispose: \u201cnel sikhismo \u00e8 severamente vietato usare la magia e io posso perdere la testa ma non la mia fede\u201d. E fu cos\u00ec che Aurangzeb fece decapitare il Guru che riusc\u00ec a salvaguardare la religione Ind\u00f9 dalle grinfie dell'imperatore. Insieme a Guru Teg Bahadur ji altri tre sikh vennero uccisi atrocemente, Bhai Mati Das venne tagliato a met\u00e0, Bhai Mati Das venne avvolto nel cotone per esser bruciato vivo e Bhai Dayala ji venne fatto bollire nell\u2019acqua. La testa del Guru fu portata ad Anandpur, dove viveva il Guru con la sua famiglia, da un suo fedele Sikh, Bhai Jetta, che la consegn\u00f2 al figlio Gobind Rai, Il resto del corpo venne portato via da un fedele Bhai Lakhi Shah che bruci\u00f2 la propria casa per cremare il Guru Ji."}
{"id": "2212194", "revid": "399", "url": "https://it.wikipedia.org/wiki?curid=2212194", "title": "Guru Granth Sahib", "text": "Il Sri Guru Granth Sahib Ji o Adi Granth \u00e8 il testo sacro della religione Sikh, contenente gran parte della disciplina sikh, ed \u00e8 tuttora considerato come l'ultimo e permanente guru dei Sikh.\nIn India, ma anche nel resto del mondo dove si trovano templi Sikh, viene trattato e rispettato come una persona. \nLa notte viene messo a riposare in una stanza adibita a tale bisogno.Nei templi Sikh tabacco, carne e alcol sono strettamente proibiti."}
{"id": "2212197", "revid": "770813", "url": "https://it.wikipedia.org/wiki?curid=2212197", "title": "Qatar Emiri Air Force", "text": "L'Aeronautica militare dell'Emirato del Qatar (in lingua inglese: Qatar Emiri Air Force ed abbreviato con QEAF) \u00e8 l'attuale aeronautica militare del Qatar e parte integrante delle forze armate qatariote.\nAeromobili in uso.\n\"Sezione aggiornata annualmente in base al World Air Force di Flightglobal del corrente anno. Tale dossier non contempla UAV, aerei da trasporto VIP ed eventuali incidenti accorsi durante l'anno della sua pubblicazione. Modifiche giornaliere o mensili che potrebbero portare a discordanze nel tipo di modelli in servizio e nel loro numero rispetto a WAF, vengono apportate in base a siti specializzati, periodici mensili e bimestrali. Tali modifiche vengono apportate onde rendere quanto pi\u00f9 aggiornata la tabella.\""}
{"id": "2212198", "revid": "61051", "url": "https://it.wikipedia.org/wiki?curid=2212198", "title": "Aeronautica militare dell'Emirato del Qatar", "text": ""}
{"id": "2212203", "revid": "61051", "url": "https://it.wikipedia.org/wiki?curid=2212203", "title": "QEAF", "text": ""}
{"id": "2212204", "revid": "3535", "url": "https://it.wikipedia.org/wiki?curid=2212204", "title": "Pestanaca", "text": ""}
{"id": "2212214", "revid": "21868704", "url": "https://it.wikipedia.org/wiki?curid=2212214", "title": "Arvanitici", "text": ""}
{"id": "2212217", "revid": "729019", "url": "https://it.wikipedia.org/wiki?curid=2212217", "title": "Horace S\u00e9bastiani", "text": "Si mise in luce nelle guerre napoleoniche e fu ambasciatore a Costantinopoli (1806-1808), prima di giocare un ruolo politico di primo piano durante la Monarchia di Luglio, sotto cui fu maresciallo di Francia, ministro della Marina e delle colonie (11 agosto 1830 - 17 novembre 1830) e ministro degli Affari Esteri (17 novembre 1830 - 11 ottobre 1832).\nBiografia.\nFiglio di Joseph-Marie S\u00e9bastiani, sarto, e di Maria Pi\u00e9tra Francesca Alterice Franceschi, Horace S\u00e9bastiani fu allevato dallo zio Louis S\u00e9bastiani, sacerdote e in seguito vescovo di Ajaccio nel 1802 e barone dell'Impero nel 1810.\nInizialmente fu destinato alla carriera ecclesiastica, ma scoppi\u00f2 la Rivoluzione: la famiglia S\u00e9bastiani fu costretta a trasferirsi in Francia, dove il giovane Horace consegu\u00ec il brevetto da sottotenente di fanteria al 49\u00ba Reggimento di fanteria di linea (27 agosto 1789).\nLa Rivoluzione e l'Impero.\nNel 1793 S\u00e9bastiani si un\u00ec come tenente al proprio battaglione operante in Corsica, e ricopr\u00ec la funzione di agente militare presso i rappresentanti del popolo in missione. Pass\u00f2 quindi nel giugno 1794, all'Armata delle Alpi e divenne aiutante di campo del generale de Casabianca, incorporato col grado di capitano nel 9\u00ba Reggimento Dragoni.\nCampagne d'Italia.\nSi distinse nella Prima campagna d'Italia (1796-1797), venne ferito a Dego (14 aprile 1796) e fu nominato \"chef d'escadron\" dal generale Marceau (22 settembre 1797) per la sua valorosa condotta al Arcole, quindi promosso \"chef de brigade\" dal generale Moreau (20 aprile 1799).\nFu fatto prigioniero con la Divisione S\u00e9rurier, di cui faceva parte il suo reggimento, il 28 aprile 1799: nonostante i valorosi sforzi per aprirsi un passaggio attraverso i ranghi dell'armata russa, comandata da Suvorov, fu obbligato ad arrendersi. Dopo una breve prigionia, fu parte di uno scambio di prigionieri e torn\u00f2 in Francia.\n18 brumaio.\nIl 18 brumaio S\u00e9bastiani era di guarnigione a Parigi col 9\u00b0 Dragoni, col grado di colonnello. Diede a Napoleone Bonaparte l'appoggio delle sue truppe per cacciare dal Castello di Saint-Cloud i deputati recalcitranti, e, il 20 brumaio, si pot\u00e9 leggere su \"Le Moniteur\" un indirizzo di felicitazioni al console da parte del 9\u00b0 Dragoni e del suo colonnello.\nCombatt\u00e9 quindi a Marengo e fu incaricato con Marmont, dopo la vittoria, di porre le basi dell'armistizio di Treviso.\nMissioni diplomatiche in Oriente (1802-1805).\nIl Trattato di Amiens segn\u00f2 il debutto di S\u00e9bastiani nella carriera diplomatica, che fu incaricato di un'importante missione nel Mediterraneo: partito il 16 settembre 1802, ebbe la missione di far riconoscere la Repubblica cisalpina a Tunisi e Tripoli, si rec\u00f2 quindi a Costantinopoli per proporre un'alleanza.\nFu quindi inviato in Egitto, dove sollecit\u00f2 il generale britannico Stuart ad evacuare Alessandria come previsto dal Trattato, ed effettu\u00f2 una missione presso Djezzar Pasci\u00e0, pasci\u00e0 di San Giovanni d'Acri, e presso gli stati barbareschi, per tentare di legarli alla Francia in previsione di un attacco alle Indie Britanniche.\nAvendo avuto successo in tale difficile negoziazione, ottenne al suo ritorno il grado di generale di brigata (29 agosto 1803) ed il comando di una brigata di dragoni di stanza a Boulogne-sur-Mer; fu quindi incaricato di sorvegliare per qualche tempo le coste della Bretagna.\nAmbasciatore a Costantinopoli (1805-1808).\nDurante la campagna d'Austria si distinse a Hollabrunn e ad Austerlitz, dove fu pure gravemente ferito, cosa che gli valse il grado di generale di divisione il 21 dicembre 1805. Ricevette allora una nuova missione diplomatica, nominato ambasciatore a Costantinopoli (2 maggio 1806), con l'incarico di tentare di rompere l'alleanza fra la Sublime porta, l'Impero russo e il Regno Unito.\nS\u00e9bastiani impieg\u00f2 tutta la propria abilit\u00e0 e riusc\u00ec a convincere Selim III, di cui divenne amico, a stringere un'alleanza con Napoleone e a dichiarare guerra alla Russia il 7 dicembre 1806. Dovette lottare, prima di raggiungere il suo obiettivo, contro l'influenza del Regno Unito, che investiva generosamente per mantenere la propria influenza in Turchia, e contro i timori che i ministri nutrivano al pensiero di una guerra con la Russia.\nIl governo britannico, allarmato dal trattato concluso fra Selim e Napoleone, diede all'ammiraglio Duckworth l'ordine di bloccare lo stretto dei Dardanelli, e di imporre al Sultano l'abolizione del trattato. Nel gennaio 1807 la flotta britannica gett\u00f2 l'ancora nel Bosforo, davanti al Serraglio, e domand\u00f2 al Sultano di rinunciare all'alleanza con la Francia, di allontanare l'ambasciatore francese e di consegnare la squadra navale turca alla fonda, sino a che non si fosse concluso un trattato quadripartito fra la Turchia, la Russia, il Regno Unito e la Prussia.\nLa prospettiva di una guerra marittima potenzialmente disastrosa atterr\u00ec i turchi, e il sultano, non trovando altra via per sfuggire alla situazione, scrisse a S\u00e9bastiani che a malincuore si trovava costretto ad ottemperare agli ordini dell'ammiraglio britannico, e che lo pregava di congedarsi.\nIl generale rispose che non avrebbe fatto nulla del genere, avrebbe anzi atteso con fiducia una decisione pi\u00f9 degna del Sultano, il quale alla fine si decise a resistere. Prolungando con questioni di forma le trattative con i britannici, fu guadagnato il tempo per armare le batterie sulla costa. Sotto la direzione di S\u00e9bastiani, in meno di cinque ore seicento bocche da fuoco, cento scialuppe cannoniere, e una linea di pontoni d'artiglieria minacciavano la squadra britannica, che si trov\u00f2 costretta a ripassare lo stretto perdendo due corvette e cinquecento uomini (febbraio 1807).\nIl successo diplomatico e militare non ebbe tuttavia grandi conseguente; in effetti Napoleone, tradendo gli interessi turchi in forza di un articolo segreto del trattato di Tilsit, ne favor\u00ec l'avvicinamento alla Russia e alla Gran Bretagna. Selim III fu deposto e S\u00e9bastiani lasci\u00f2 Costantinopoli il 27 aprile 1808, rientrando in Francia nel giugno seguente. Il sultano turco lo aveva elevato alla dignit\u00e0 di prima classe dell'Ordine della mezza luna; Napoleone gli confer\u00ec la grand'aquila della Legion d'onore (7 aprile 1808).\nLo stesso giorno della nomina ad ambasciatore (2 maggio 1806), aveva sposato Antoinette Jeanne Fran\u00e7oise (\"Fanny\") Franquetot de Coigny, figlia del duca de Coigny; questa mor\u00ec a Costantinopoli 8 maggio 1807 dopo aver dato alla luce una figlia, Fran\u00e7oise Alterice Rosalba (\"Fanny\") S\u00e9bastiani, nata il 14 aprile 1807.\nGuerra di Spagna (1808-1811).\nIl 22 agosto 1808 S\u00e9bastiani fu inviato in Spagna come comandante del IV Corpo d'armata, e partecip\u00f2 alle operazioni dell'armata d'occupazione agli ordini del maresciallo Lefebvre, che rimpiazz\u00f2 al comando nel gennaio 1809.\nDopo aver forzato il passaggio della Guadiana, sconfisse Pedro Alc\u00e1ntara de Toledo y Salm-Salm, duca dell\"'Infantado\", alla battaglia di Ciudad Real (27 marzo 1809), si impadron\u00ec dei depositi d'armi che gli spagnoli avevano costituito ai piedi della Sierra Morena e prese parte alla battaglia di Talavera.\nInviato quindi sulla riva sinistra del Tago, S\u00e9bastiani vinse la battaglia d'Almonacid (11 agosto 1809) e quella di Rio d'Almanzor, fu creato conte dell'Impero (31 dicembre 1809), entr\u00f2 vincitore a Grenada, s'impadron\u00ec di Malaga (gennaio 1810) e sconfisse nuovamente il nemico a Baza (1810). Rifiut\u00f2 di associarsi agli intrighi di Soult e Giuseppe Bonaparte contro l'Imperatore, ma questi, sensibile alle voci calunniose, prese a sospettare di lui e le loro relazioni iniziarono ad alterarsi.\nBen presto perse una gran parte dei territori conquistati: \u00abIn verit\u00e0 - osserv\u00f2 Napoleone - S\u00e9bastiani mi fece passare di sorpresa in sorpresa\u00bb.\nIn definitiva S\u00e9bastiani si trov\u00f2 bloccato a Grenada quando fu richiamato in Francia il 10 maggio 1811, ufficialmente per motivi di salute. Segu\u00ec un periodo di semi-disgrazia, ma dur\u00f2 poco e S\u00e9bastiani fu inviato in Russia.\nCampagna di Russia (1812).\nS\u00e9bastiani fu aggregato alla spedizione di Russia al comando di una semplice divisione di corazzieri, ma poco dopo fu messo alla testa della cavalleria polacca. Dopo le sconfitte di Drissa (15 luglio) ed Inkowo (8 agosto 1812), si mise in luce a Smolensk e a Borodino. Entr\u00f2 fra i primi a Mosca alla testa del II Corpo d'armata di cavalleria.\nDurante la ritirata si mise alla testa dell'esercito dirigendo l'avanguardia. Perse molti uomini e pi\u00f9 della met\u00e0 dell'artiglieria. Dopo la campagna fu messo alla testa di quanto rimaneva della cavalleria della \"Grande Arm\u00e9e\".\nCampagna di Sassonia (1813).\nPrese quindi parte a tutti i maggiori scontri della campagna di Sassonia del 1813. Alla battaglia di Lipsia, dove guid\u00f2 personalmente le cariche della sua cavalleria, fu ferito al petto da un colpo di lancia, ma rimase ciononostante alla testa dei suoi uomini.\nCampagna di Francia (1814).\nIl generale S\u00e9bastiani si trov\u00f2 quindi alla testa di tre reggimenti di cavalleria della Guardia imperiale durante la campagna di Francia.\nSi mise in luce soprattutto a Reims, nello scontro in cui fu ucciso il generale de Saint-Priest; ad Arcis-sur-Aube, dove resistette alla cavalleria degli Alleati, ed a Saint-Dizier.\nI Cento giorni.\nCon l'abdicazione di Napoleone, S\u00e9bastiani ader\u00ec alla Prima Restaurazione e fu nominato cavaliere dell'Ordine di San Luigi.\nDopo il ritorno in Francia dell'Imperatore, si un\u00ec nuovamente a Napoleone e, durante i Cento giorni, fu incaricato della difesa di Parigi, fra Bercy e La Villette. Fu inoltre eletto rappresentante del dipartimento dell'Aisne (Vervins) alla Camera dei rappresentanti il 7 maggio 1815. Difese la dinastia e, durante la seduta del 21 giugno, propose di chiamare tutti i capi della Guardia nazionale a vegliare sulla sicurezza dell'assemblea.\nDopo la battaglia di Waterloo fu, con La Fayette, d'Argenson, Pont\u00e9coulant, La For\u00eat e Benjamin Constant \u2013 uno dei sei commissari inviati ad Haguenau per trattare la pace con gli Alleati, ma non pot\u00e9 ottenere nulla in favore di Napoleone.\nLa Restaurazione.\nDopo tale missione infruttuosa, S\u00e9bastiani lasci\u00f2 la Francia e, bench\u00e9 non compreso nelle liste di proscrizione della Seconda Restaurazione, si esili\u00f2 volontariamente nel Regno Unito sino al maggio 1816; quindi torn\u00f2 in Francia, dove fu messo a mezza paga senza incarico.\nIl 22 settembre 1819 fu eletto deputato per il collegio del dipartimento di Corsica, di cui Decazes lo aveva nominato presidente. Prese posto nei banchi dell'opposizione di sinistra e difese contro il governo le libert\u00e0 costituzionali. Barbier gli attribu\u00ec, in quell'epoca, un'opera intitolata \"\u00c9tat actuel de la Corse\", firmata \"P.P. Pomp\u00e9\u00ef\".\nNel 1824 S\u00e9bastiani fu nuovamente candidato per il dipartimento della Corsica; ma questa volta, grazie agli sforzi del governo Vill\u00e8le, che condusse una campagna contro di lui, non ottenne che pochi voti e ritorn\u00f2 alla vita privata. Il 27 gennaio 1826 torn\u00f2 ad essere deputato del III \"arrondissement\" elettorale dell'Aisne (Vervins), succedendo al defunto generale Foy. Riprese il suo posto a sinistra ed attacc\u00f2 la politica del governo, che \u00absi \u00e8 proposta la rovina delle nostre istituzioni costituzionali\u00bb. Contest\u00f2 al re, riguardo alla questione di Saint-Domingue, il diritto di cedere alcune porzioni del territorio senza l'approvazione delle Camere.\nFu rieletto il 17 novembre 1827 e il 23 giugno 1830. Relatore della commissione sulle leggi dipartimentali e comunali, (1829), obblig\u00f2 con le sue critiche il ministero a ritirarle e, nel 1830, vot\u00f2 l'indirizzo dei 221 contro il governo Polignac.\nLa Monarchia di Luglio.\nCon gli avvenimenti del luglio 1830 si trov\u00f2 preso alla sprovvista come la maggioranza dei suoi colleghi, e rifiut\u00f2 l'appoggio sia agli insorti che alla resistenza legale. Sappiamo infatti che il 30 luglio, quando la vittoria appariva chiaramente in mano al popolo, dichiar\u00f2 di non avere \u00abaltra bandiera che quella bianca\u00bb. Nondimeno, le sue relazioni con Luigi Filippo lo portarono a sostenerne la salita al trono immediatamente dopo l'insediarsi della Monarchia di Luglio; fece parte della commissione di dodici deputati che, il 30 luglio, si rec\u00f2 al castello di Neuilly per notificargli la delibera parlamentare che lo chiamava alla luogotenenza generale del regno.\nFece parte della commissione incaricata di rivedere la Carta del 1814 e fu chiamato, l'11 agosto 1830, al ministero della Marina e delle Colonie. Dovette, in tale occasione, ripresentarsi davanti agli elettori di Vervins, che confermarono il suo mandato il 21 ottobre. Fu rieletto deputato di Vervins il 5 luglio 1831 ed eletto, lo stesso giorno, nel II collegio della Corsica (Bastia). Opt\u00f2 allora per il seggio di Vervins.\nIl 17 novembre 1830 lasci\u00f2 il ministero della Marina per assumere quello degli Affari Esteri, che conserv\u00f2 per quasi tre anni, difendendo la politica pacifista di Luigi Filippo, e per tale ragione fu violentemente attaccato dall'opposizione, soprattutto dal generale Lamarque. Negozi\u00f2 in tale veste il trattato con gli Stati Uniti, concedendo una indennit\u00e0 di 25 milioni di franchi in riparazione dei danni causati dai corsari francesi durante le guerre napoleoniche. Il 16 settembre 1831, riferendo di fronte alla Camera dell'invasione della Polonia - a cui il governo aveva rifiutato di portare aiuto malgrado le sollecitazioni dell'opposizione - da parte delle truppe russe, dichiar\u00f2 che \u00abal momento in cui scriviamo, la tranquillit\u00e0 regna a Varsavia\u00bb, frase che la sinistra deform\u00f2 a bella posta in: \u00abl'ordine regna a Varsavia\u00bb e che in tale forma rimase legata, nella sua brutalit\u00e0, al nome di S\u00e9bastiani.\nAssunse l\"'interim\" del ministero della Guerra dal 24 novembre all'11 dicembre 1831 ma fu escluso dal primo governo Soult. Vi entr\u00f2 comunque come ministro senza portafoglio il 22 marzo 1833, in seguito all'intervento russo a Costantinopoli, per la sua competenza in affari orientali. Lasci\u00f2 il governo il 1\u00ba aprile 1834 in seguito al rifiuto della Camera di approvare il trattato di risarcimento agli Stati Uniti e fu nominato ambasciatore a Napoli, il 4 aprile. Lasci\u00f2 il posto nel mese di agosto successivo; in seguito alla nomina gli elettori di Vervins gli avevano nel frattempo rinnovato il mandato di deputato il 14 maggio.\nNel 1831 si era intanto risposato con Agla\u00e9 Ang\u00e9lique Gabrielle de Gramont (1787-1842), sorella dell'ottavo duca de Gramont e vedova del generale russo Davidov.\nIl 7 gennaio 1835 fu nominato ambasciatore a Londra e rimpiazzato, come deputato, da Quinette; si ripresent\u00f2 in Corsica il 26 dicembre, per l'elezione parziale dovuta alla nomina di suo fratello Tiburce S\u00e9bastiani, al comando della 17\u00aa regione militare, e fu eletto deputato nel I collegio del dipartimento (Ajaccio).\nDurante l'ambasceria a Londra ebbe a trattare questioni particolarmente delicate: la costituzione del reame del Belgio, il diritto di ispezione sul naviglio, gli affari d'Oriente. Bench\u00e9 non pi\u00f9 al Palazzo Borbone, gli elettori gli confermarono il mandato il 18 novembre 1837 e il 6 marzo 1839. Il 7 febbraio 1840 fu sostituito a Londra da Guizot e, come compensazione, fu elevato alla dignit\u00e0 di maresciallo di Francia il 21 ottobre seguente; fu rieletto deputato il 20 dicembre.\nMinato da attacchi di apoplessia, sofferente di gotta, non pot\u00e9 seguire a lungo i lavori parlamentari. Fu nondimeno rieletto il 12 luglio 1842 e, alle elezioni dell'8 agosto 1846, ottenne la maggioranza nei due collegi elettorali della Corsica, optando per Ajaccio.\nOrmai anziano, si recava in Italia a curare i suoi acciacchi. In una lettera del luglio 1846, Giuseppe Giusti lo ricorda cliente delle Terme di Montecatini: \u00abHo parlato col generale Sebastiani che \u00e8 qua a curare il fegato, infatuato dell'acqua miracolosa. \u00c8 lo dicono cagnotto fidatissimo di Luigi Filippo, e certo se non fosse tale, non avrebbe nelle mani Parigi; ma io lo trovo un uomo franco, semplice, pieno di cortesia, un uomo insomma da barattarci volentieri quattro parole\u00bb.\nMassone, Horace S\u00e9bastiani fu membro del Grande Oriente di Francia.\nSul finire della vita, fu duramente colpito da un dramma familiare che divenne uno dei maggiori scandali della Monarchia di Luglio: l'assassinio, il 17 agosto 1847, della sua unica figlia ad opera del di lei marito, il duca de Praslin, suicida in prigione alcuni giorni dopo. Sconvolto ed inconsolabile, il maresciallo S\u00e9bastiani visse ancora quattro anni per morire a 78 anni il 20 luglio 1851.\nFu sepolto all'H\u00f4tel des Invalides in virt\u00f9 di un decreto di Luigi Napoleone Bonaparte come riconoscimento dei suoi servigi militari e diplomatici. Il suo nome compare sulla parete ovest dell'Arco di trionfo."}
{"id": "2212219", "revid": "287204", "url": "https://it.wikipedia.org/wiki?curid=2212219", "title": "Antoine Ch\u00e9zy", "text": "Biografia.\nCh\u00e9zy studi\u00f2 all\"'\u00c9cole royale des ponts et chauss\u00e9es\", cio\u00e8 l'attuale \"\u00c9cole nationale des ponts et chauss\u00e9es\".\nDivenne l'ingegnere progettista dei ponti di Neuilly, di Mantes, di Treport e di quelli di altre citt\u00e0.\nNel 1776 elabor\u00f2 un'importante formula matematica, utilizzata nell'ambito dell'ingegneria idraulica, che porta il suo nome, cio\u00e8 la formula di Ch\u00e9zy.\nIl figlio Antoine-L\u00e9onard fu un importante linguista, studioso di sanscrito."}
{"id": "2212220", "revid": "287204", "url": "https://it.wikipedia.org/wiki?curid=2212220", "title": "Club Centro Deportivo Municipal", "text": "Il Club Centro Deportivo Municipal \u00e8 una societ\u00e0 calcistica peruviana, con sede nella citt\u00e0 di Lima. Milita nel Campeonato Descentralizado, la massima serie del campionato peruviano di calcio. Ha vinto per quattro volte il campionato peruviano nell'epoca amatoriale.\nStoria.\nIl club fu fondato nel 27 luglio 1935 con il nome Centro Deportivo Municipal.\nFece la sua prima apparizione nella \"Primera divisi\u00f3n\" peruviana nella stagione 1936 ed ha vinto 4 campionati nazionali, nel 1938, 1940, 1943 e 1950.\nHa disputato l'edizione 1982 della Coppa Libertadores, venendo eliminato nella fase a gironi con 6 sconfitte in 6 incontri disputati."}
{"id": "2212223", "revid": "110985065", "url": "https://it.wikipedia.org/wiki?curid=2212223", "title": "Antoine-L\u00e9onard Ch\u00e9zy", "text": "Biografia.\nFiglio di Antoine Ch\u00e9zy, fu il primo titolare della cattedra di sanscrito al Collegio di Francia (1814).\nOpere.\nCome lavoro di traduttore dal persiano al francese si ricorda:\nE dal sanscrito al francese:"}
{"id": "2212225", "revid": "599", "url": "https://it.wikipedia.org/wiki?curid=2212225", "title": "Karl Hermann Amandus Schwarz", "text": ""}
{"id": "2212226", "revid": "91533", "url": "https://it.wikipedia.org/wiki?curid=2212226", "title": "La finta ammalata", "text": "La finta ammalata \u00e8 un'opera teatrale di Carlo Goldoni del 1751, rappresentata per la prima volta, con successo, a Venezia durante il Carnevale di quell'anno, con il titolo originario Lo speziale, o sia la finta ammalata.\nTrama.\nPantalone, un signore vedovo, \u00e8 uno dei pi\u00f9 ricchi uomini della citt\u00e0, ma in casa sua regnano sgomento e preoccupazione visto che da tempo Rosaura, la sua amatissima figlia, resta in continuazione a letto e mostra vari sintomi di malattia. A nulla sono serviti i tentativi finora intrapresi da Pantalone e da Beatrice, amica di Rosaura, per farla guarire: la giovane sostiene di non riuscire a respirare e rifiuta il cibo.\nBen presto \u00e8 comunque chiaro che la ragazza, quando non \u00e8 osservata, mangia di gusto. I suoi sintomi sono frutto di finzione e tutt'al pi\u00f9 la giovane soffre di mal d'amore. Perci\u00f2 Rosaura finisce per ammettere lo stato reale delle cose confidandolo a Beatrice e alla serva Colombina, le quali reagiscono con sollievo alla rivelazione. La giovane svela di essere innamorata, ma fa fatica ad ammettere che ama proprio il medico che viene a visitarla, il dottor Onesti. La finzione capricciosa di Rosaura viene prontamente smascherata, ma perdonata con generosit\u00e0 e maliziosa indulgenza: la serva Colombina arriver\u00e0 perfino a zittire il padrone per difendere la figlia nei suoi momenti di disperazione. Dato che la malattia \u00e8 l'unico modo per ricevere le visite del dottore che ama, comunque la ragazza non ha alcuna intenzione di mostrare segni di guarigione. \nBen presto, stanco della mancanza di miglioramenti ed ignaro della reale situazione della figlia, Pantalone decide di sostituire il dottor Onesti e chiama per un consulto vari dottori tra cui il dottor Buonatesta, un presunto luminare della scienza medica. Malgrado la rabbia e la disperazione di Rosaura, Buonatesta visita la ragazza, incassa una parcella assai salata e promette la guarigione della giovane, pur senza pronunciare la diagnosi e per di pi\u00f9 prospettando una cura lunghissima.\nNon sapendo pi\u00f9 che pesci pigliare, Pantalone si lascia convincere suo malgrado a maritare la sua amatissima figlia, nella speranza che possa questa essere la \"cura\". Propone un matrimonio con il pretendente Lelio; ricevendo una tale proposta, Rosaura mostra per\u00f2 subito di sentirsi molto peggio e Pantalone arriva alla conclusione errata che la cura adatta ai mali di Rosaura non possa essere un marito.\nBeatrice decide quindi di intervenire e di andare in segreto a casa del dottor Onesti per rivelargli che il male di Rosaura \u00e8 solo mal d'amore. Quest'ultimo risponde di esserne stato gi\u00e0 al corrente; Onesti resta comunque assai sorpreso quando Beatrice finisce di spiegare la situazione e gli rivela che l'amore della paziente \u00e8 rivolto proprio a lui. Sentendosi alle strette, Onesti minaccia di non andare pi\u00f9 a visitare la sua giovane paziente per non mettere in gioco la sua etica professionale e per non alimentare le passioni amorose della ragazza.\nNon c'\u00e8 quindi da stupirsi se neanche stavolta Pantalone riscontrer\u00e0 alcun miglioramento nello stato di Rosaura: al contrario, la ragazza sta sempre peggio. Per due volte, il padre chiama di nuovo al suo letto tutti i medici per un consulto, cui anche il dottor Onesti finisce per partecipare. Alla fine, pare addirittura che la ragazza abbia perso del tutto la facolt\u00e0 di parlare. Dal confronto tra i vari medici uscir\u00e0 da vincitore proprio il Dottor Onesti, il quale riesce a sciogliere la lingua alla ragazza. Infatti Rosaura rompe il suo voluto silenzio rispondendo alle domande del suo medico con grande stupore di tutti i medici presenti.\nA questo punto interviene Beatrice svelando pubblicamente il segreto innamoramento della giovane. Nonostante le prime perplessit\u00e0 e la differenza sociale, il padre di Rosaura ed il dottor Onesti si lasceranno convincere ad un fidanzamento: Rosaura avr\u00e0 cos\u00ec l'unica cura efficace che ci sia.\nPoetica.\nPer Giuseppe Ortolani, in quest'opera appaiono ben disegnati i personaggi di Rosaura, che si finge ammalata per amore, e dello speziale Agapito, il vero protagonista della commedia. La figura di Rosaura pare ispirata a quella della signora Medebach, attrice della omonima compagnia di teatro, la quale spesso lamentava mali immaginari; ma mentre la finzione della protagonista \u00e8 bonariamente perdonata, nessuna clemenza \u00e8 invece dovuta nei confronti della subdola truffa da parte dei dottori: \u00e8 infatti contro il falso uso della medicina che si rivolge il messaggio della commedia. L'onest\u00e0 del dottor Onesti trionfa sulla falsit\u00e0 di tutti gli altri medici famosi che, interessati al denaro, vanno al consulto per solo per incassare. Mostrano di curare parecchio l\"'apparenza\", ma di farsi sfuggire la \"sostanza\": neanche quando si ritrovano uniti intorno al letto della paziente hanno la minima idea di quale possa essere il male di Rosaura; sono invece costretti in vari modi a nascondere la loro inettitudine, ad esempio ricorrendo ad un pomposo e vuoto latino. Queste figure vengono messe abilmente in ridicolo dall'autore, che ne sottolinea con umorismo l'atteggiamento menzognero ed affettato. Sempre a proposito della dura critica ai dottori, Goldoni dichiar\u00f2 nell'introduzione che la commedia era ispirata a \"L'amore medico\" di Moli\u00e8re, riprendendo tematiche come quella della del potere negativo dei medici, cui veniva invece contrapposto il potere terapeutico dell'amore, lodando la virt\u00f9 e mettendo in ridicolo il vizio come Goldoni era solito fare nel ciclo delle cosiddette \"Sedici commedie\" scritte nel corso di quell'anno. Questa intenzione \u00e8 del tutto evidente nei dialoghi tra Pantalone e lo speziale, il quale pretende esplicitamente di capire ci\u00f2 che gli si dice pur essendo in realt\u00e0 sordo.\nLa ricchezza della commedia non si trova solamente negli aspetti morali: nell'introduzione per l'edizione a stampa, Goldoni non propone ad esempio la stessa lettura rispetto a quella dichiarata nella battuta di chiusura di Onesti, il quale si limita a ricordare che non tutti i medici sono ciarlatani. \"Poco o nulla mi cale, che di me si lagnino gl'impostori e gl'ignoranti, raffigurati nel Dottor Buonatesta e nel Dottore Merlino, anzi desidero che mi stieno lontani\". Una buona parte dell'interesse risiede nell'ingegno goldoniano che traspare nello stile dei dialoghi e nella caratterizzazione dei personaggi, i quali danno ai dialoghi un sapore brillante e gustoso, ricco di batti e ribatti. La \"realt\u00e0\" della malinconia e della solitudine di Rosaura e la \"finzione\" della sua malattia vengono intrecciate con naturalezza, per cui non sono sempre evidenti i confini tra l'una e l'altra, n\u00e9 tra male immaginario e male simulato."}
{"id": "2212228", "revid": "119803406", "url": "https://it.wikipedia.org/wiki?curid=2212228", "title": "Massimina Rosellini Fantastici", "text": "Biografia.\nFiglia di Giovanni Fantastici (un gioielliere fiorentino) e della poetessa Fortunata Sulgher di Livorno fin da bambina frequentava salotti letterari dove incontr\u00f2, fra gli altri, anche Vittorio Alfieri che fu prodigo di consigli.\nSua sorella, Isabella Fantastici, scrittrice, spos\u00f2 a Venezia Giovanni Battista Kiriaki (Regio Procuratore e giudice a Vicenza): la figlia Luisa, poi sposa a Minelli (famoso tipografo a Rovigo), fu apprezzata scrittrice veneziana.\nStudi\u00f2 al collegio fiorentino di Sant'Agata, dove divenne amica della futura contessa Mastai-Ferretti, ma lasci\u00f2 gli studi a sedici anni per sposarsi, nel 1805, con il nobile Luigi Rosellini originario di Pescia, segretario personale di Maria Luisa di Borbone-Spagna, regina d'Etruria. Molto appassionata nel disegno, nella pittura e nell'arte di miniare dovette presto abbandonarla per lievi difficolt\u00e0 alla vista che le consentirono, per\u00f2, di occuparsi di letteratura. Continuando, quindi, a presenziare salotti letterari, incontr\u00f2, Giovanni Battista Niccolini, Ugo Foscolo, del quale si dir\u00e0, e dell'abate Pietro Bagnoli (autore del \"Cadmo\" e dell\"'Orlando Savio\", toscano, professore di lettere greche e latine all'Universit\u00e0 di Pisa).\nEbbe come figlie Luisa, Giulia, Enrichetta, Amalia e il giovane Eugenio, morto prematuramente a 15 anni. La figlia Luisa Rosellini spos\u00f2 Francesco Ricca (pittore ed incisore di nobile famiglia originaria del Piemonte). Luisa diede il cognome del padre al primogenito Giuseppe Ricca Rosellini (esperto d'agraria e ispettore del Ministero dell'Agricoltura); i fratelli e le sorelle di Giuseppe, Augusto, Tito, Pericle e Suor Massimina (Figlia della Carit\u00e0) portarono il solo cognome Ricca.\nA undici anni Massimina Fantastici era entrata nel conservatorio di S. Agata a Firenze. Scrisse, negli anni successivi al matrimonio, le odi \"Per bellissima giovane pistoiese\" (dedicata ad Alessandra Rospigliosi) e \"In morte di Labindo\" (cio\u00e8 del poeta Giovanni Fantoni), pubblicate a Parma nel 1809. Il marito nel 1808 era caduto in disgrazia e, dopo aver venduto i gioielli di famiglia, inizi\u00f2 a dare lezioni privatamente.\nNel 1810 Massimina comincia il poemetto \"Cefalo e Procri\" (pubblicato poi a Rovigo nel 1835), un breve componimento sull'amore tra i due protagonisti, ostacolato da Aurora e poi risolto da Diana. L'opera viene letta, apprezzata e postillata da Ugo Foscolo. Del 1812 sono i versi pubblicati, a Pisa, nella raccolta \"Per la Venere italica\" scolpita da Antonio Canova, comprendente testi di altri undici poeti, uno dei risultati pi\u00f9 interessanti del neoclassicismo dell'epoca.\nMolto attiva nella vita letteraria fiorentina, \u00e8 iscritta, a partire dal 1807 sino al 1852, a molte accademie (Accademia di belle arti di Firenze, Accademia di Belle arti, musica e declamazione di Firenze, Accademia Pistoiese, Accademia Valdernese, Accademia Aretina, Accademia Empolese, Accademia de' Tegei di Siena, Accademia degli Infecondi di Prato, Accademia della Valle Tiberina di S. Sepolcro, Accademia Latina di Roma, Accademia Ernica di Alatri, Accademia Italiana, Accademia Napoleone Trionfante di Alessandria, Ateneo Italiano, Accademia dei Filomati di Lucca, Accademia dell'Arcadia, Accademia Novella de' Filodidaci di Firenze e Accademia Tiberina) e frequenta abitualmente il salotto di Luisa di Stolberg-Gedern (\"Louise-Maximilienne de Stolberg)\" Contessa d'Albany, a Palazzo Gianfigliazzi, dove conosce in giovent\u00f9, appunto, Ugo Foscolo, a cui sottopone spesso i suoi scritti e al quale rester\u00e0 legata da stima e amicizia. Il Foscolo, fra l'altro, della poetessa scrisse: \nLa Fantastici si occupa anche dell'educazione delle figlie, alle quali dedica cinque commedie pedagogiche, portate a sette nella seconda edizione del volume che le raccoglie, intitolato \"Commedie pei fanciulli\".\nIl libro ha un grande successo: ottiene cinque edizioni in sette anni (quella di Firenze del 1838 comprende anche altri scritti educativi) e porta a Massimina la fama di grande educatrice. Seguono, nel 1837, le \"Letture pei fanciulli dai quattro ai dieci anni\" e le \"Commedie per l'Adolescenza\". In queste commedie, rivolte ai giovani, Massimina non elabora un sistema educativo originale, ma riprende e diffonde idee ispirate al cattolicesimo liberale e al pensiero pedagogico spiritualista dell'inizio dell'Ottocento, promuovendo un tipo di educazione che assecondi lo sviluppo dell'individuo nel rispetto della sua libert\u00e0, e che mantenga la centralit\u00e0 della religione e della cultura in tutte le classi sociali.\nNel 1838 Massimina scrive la tragedia \"I Pargi\", sui fatti di Parga cantati anche da Giovanni Berchet. Nel 1843 pubblica la sua opera pi\u00f9 famosa, il poema in ottave \"Amerigo\" (iniziato nel 1810, interrotto e poi ripreso nel 1829), lodato anche da Silvio Pellico, nel quale narra, in venti canti, l'impresa di Amerigo Vespucci. Due anni dopo la pubblicazione dell\"'Amerigo\" l'Accademia Tiberina volle insignirla di una medaglia d'argento. Silvio Pellico scrisse alla poetessa questa lettera:\nNel 1845 ottiene un importante successo con il dramma \"Il compare\", dove racconta la seduzione di una contadina da parte di un conte, e che pubblica con lo pseudonimo \"Attilio Trotti\", per volere espresso del marito. \"Il compare\" ebbe un gran successo di pubblico: and\u00f2 a ruba e fu pubblicato in tre successive edizioni.\nNel gennaio del 1846, morto il marito Luigi Rosellini, si trasferisce a Pisa e rinuncia al suo impegno decennale di ispettrice degli asili infantili. La serie degli scritti didattici \u00e8 conclusa dal racconto \"Guglielmo Wismar o il fanciullo istruito ne' principali riti cattolici\", pubblicato a Firenze nel 1853. per illustrare i riti della religione cattolica.\nMassimina Fantastici Rosellini, muore a Lucca: \u00e8 sepolta a Firenze, nella Basilica di San Miniato al Monte. Il sepolcro si trova nella navata di sinistra. Sul pavimento, all'altezza della seconda colonna, si pu\u00f2 osservare la lapide che reca, nell'angolo in alto a sinistra, il numero 53.\nPer onorare la sua morte, il Municipio di Firenze le dedic\u00f2 il nome di una scuola."}
{"id": "2212234", "revid": "599", "url": "https://it.wikipedia.org/wiki?curid=2212234", "title": "Guglielmo Libri Carucci", "text": ""}
{"id": "2212236", "revid": "92723", "url": "https://it.wikipedia.org/wiki?curid=2212236", "title": "Zenodoro (scultore)", "text": "Biografia.\nDi sicura origine greca, il suo luogo di nascita \u00e8 ignoto; ma, dal fatto del suo inizio la sua carriera in Gallia, Thiersch ipotizza che potrebbe essere nativo di Massilia.\nLa sua attivit\u00e0 artistica si svolse principalmente sotto il regno di Nerone, e si distinse per i due immensi colossi che fece erigere, famosi non solo per la loro grandezza, ma anche la bellezza e delicatezza con cui esegu\u00ec i delicati ceselli in argento. La sua prima opera celebre fu realizzata per il\nArverni, in Gallia, ed era un colosso raffigurante Mercurio. L'opera superava tutte le opere simili in grandezza, e cost\u00f2 ben quaranta milioni di sesterzi e occup\u00f2 l'artista per dieci anni nella sua costruzione.\nMentre era impegnato nella statua colossale, si dedic\u00f2 alle incisioni in argento e la sua abilit\u00e0 era talmente elevata che copi\u00f2 le incisioni di due tazze di Calamis e le differenze potevano appena essere rilevate (\"ut vix ulla differentia esset artis\")."}
{"id": "2212239", "revid": "112904214", "url": "https://it.wikipedia.org/wiki?curid=2212239", "title": "Martin Andersen Nex\u00f8", "text": "Biografia.\nDi umili origini, da sempre cagionevole di salute viaggi\u00f2 in Italia e Spagna."}
{"id": "2212240", "revid": "125092532", "url": "https://it.wikipedia.org/wiki?curid=2212240", "title": "Tiradentes", "text": "Il soprannome era dovuto alla sua professione di dentista.\nBiografia.\nTiradentes fu adottato e dopo la morte dei genitori adottivi (la madre nel 1755, il padre nel 1757), si trasfer\u00ec a Vila Rica (oggi Ouro Preto).\nDiventato alfiere dei Dragoni brasiliani durante il servizio militare, fu l'artefice, insieme ad altri compagni, del tentativo insurrezionale, per l'indipendenza del Brasile dal Portogallo, noto con il nome di Inconfid\u00eancia Mineira, cio\u00e8 \"la cospirazione dello stato di Minas Gerais\". Nel 1789 venne arrestato. Durante il processo si prese tutta la colpa del tentativo insurrezionale scagionando gli altri compagni, per questo venne condannato a morte.\nVenne impiccato il 21 aprile 1792. Il cadavere venne decapitato e squartato e i resti furono esposti alla popolazione in segno di monito. L'anniversario della sua morte si commemora con una festa nazionale in Brasile."}
{"id": "2212243", "revid": "61051", "url": "https://it.wikipedia.org/wiki?curid=2212243", "title": "Avro Aldershot", "text": ""}
{"id": "2212249", "revid": "1305772", "url": "https://it.wikipedia.org/wiki?curid=2212249", "title": "Barney Stinson", "text": "Barnabus \"Barney\" Stinson \u00e8 un personaggio della situation comedy \"How I Met Your Mother\", interpretato da Neil Patrick Harris. Si autoproclama pi\u00f9 volte il miglior amico di Ted Mosby, il protagonista della serie, nonostante quest'ultimo non faccia mistero di considerare Marshall come tale.\nIl personaggio.\nBarney \u00e8 uno dei principali personaggi di \"How I Met Your Mother\" e in diversi episodi arriva a ottenere maggiore visibilit\u00e0 di Ted Mosby, vero protagonista della serie e voce narrante, dando vita a un caso di \"Sindrome di Fonzie\". Barney \u00e8 cresciuto con la madre e con il fratello ed \u00e8 per questo che probabilmente \u00e8 rimasto un grande cocco di mamma, al punto da chiamare la madre ogni giorno. \u00c8 un alto dirigente di Wall Street che lavora alla Goliath National Bank, anche se il suo ruolo nella banca non viene mai ben definito, se non nell'ultima stagione dove si scopre che svolge il tanto remunerativo quanto illegale lavoro di prestanome; anche questo far\u00e0 per\u00f2 parte di un piano che ha ideato per vendicarsi del suo capo, collaborando con l'FBI e incastrandolo, poich\u00e9 questi anni addietro gli aveva portato via la sua prima ragazza. \u00c8 un gran donnaiolo tanto che nella sua \"carriera\" ha sedotto, conquistato e abbandonato oltre duecento donne. Barney \u00e8 vestito quasi sempre con il completo. Come gli altri protagonisti della serie vive a New York, ma in un appartamento del Lower Manhattan. Barney appare estremamente bravo e risoluto nelle attivit\u00e0 pratiche che decide di intraprendere, specie se queste riguardano giochi e sfide. Per esempio, nel quindicesimo episodio della seconda stagione, \"Il Penny Fortunato\", corre e completa la maratona di New York senza essersi prima allenato, e apparentemente senza accusare particolare fatica. Tuttavia, direttosi in metropolitana di ritorno dalla maratona, non \u00e8 pi\u00f9 riuscito a reggersi sulle gambe. Sempre nella seconda stagione, prende parte al quiz televisivo \"The Price is Right\" nella speranza di rintracciare il suo padre biologico (che crede essere il conduttore del programma, Bob Barker), vincendo tutti i premi giocando con notevole precisione e senza mostrare il minimo vacillamento, ma perdendo diverso tempo a intrattenere Barker durante i suoi turni di gioco in modo da rendere quest'ultimo partecipe della sua infanzia.\nBarney si comporta spesso da opportunista e manipolatore, soprattutto quando si tratta di abbordare una ragazza, ma anche, ad esempio, quando deve convincere Marshall e Ted a lavorare per la sua banca. Nonostante generalmente si presenti come un individuo cinico, sicuro di s\u00e9 e dalla parlantina persuasiva e sciolta, Barney \u00e8 estremamente sensibile a determinati stimoli ed esperienze, che ne condizionano pi\u00f9 o meno profondamente i comportamenti e lo stato d'animo, come quando si scopre il motivo per cui \u00e8 solito vestire completi classici e presentarsi come un altisonante business-man, e cio\u00e8 l'abbandono da parte del suo grande amore giovanile in favore di un elegante uomo in giacca. \u00c8 inoltre un bugiardo patologico.\nBarney considera importantissima e inviolabile l'identit\u00e0 che \u00e8 riuscito a costruirsi, e quando scopre di non aver realmente soddisfatto la donna con cui aveva perso la verginit\u00e0 molti anni addietro, le sue certezze vacillano, tanto che in una manciata di scene lo si vede anche indossare un abbigliamento sportivo. Ha una vera e propria ossessione per le scommesse: ha infatti il vizio di trasformare le frasi dei suoi amici in scommesse a lui indirizzate. Barney inoltre odia a detta sua (anche se spesso finisce con il contraddirsi) le coppie, i matrimoni e i bambini, tanto da scrivere nel suo blog che non si dovrebbero avere figli prima dei 45 anni, mentre ama gli addii al celibato e prova sempre a organizzarli. \u00c8 molto legato a Ted, del quale si considera il migliore amico, e si preoccupa che lui e gli altri possano o meno considerarlo tale. Quando Barney andr\u00e0 a letto con Robin mostrer\u00e0 di soffrire estremamente il confronto con Ted, chiedendo addirittura aiuto a Marshall di trovare una giustificazione alla sua azione, che viola anche il \"Codice dei fratelli\". Barney \u00e8 anche zio, visto che suo fratello James (interpretato da Wayne Brady), che prima di sposarsi aveva il suo stesso identico stile di vita, ha adottato un bambino col suo partner.\nStoria.\nInfanzia e giovent\u00f9.\nDa bambino Barney viveva con la madre single, Loretta, e il fratello di colore James, figli che Loretta ha avuto da due diverse relazioni. La madre aveva fornito spiegazioni anche molto improbabili ai due bambini per cercare di motivare le loro evidenti differenze fisiche, finch\u00e9 non ha fatto credere a Barney che suo padre fosse Bob Barker, conduttore della versione americana di \"Ok, il prezzo \u00e8 giusto!\". Barney per tutta la vita crede \u2013 o finge di credere \u2013 d'essere realmente figlio di Bob Barker.\nLoretta non ha mentito ai figli solamente riguardo all'identit\u00e0 dei padri, ma anche in molte altre occasioni, per evitare di dare notizie troppo brutte: ad esempio, quando ha fatto credere a Barney di non poter entrare nella squadra di basket della scuola perch\u00e9 avrebbe fatto sfigurare gli altri bambini, quando in realt\u00e0 era negato; o quando ha realizzato una finta lettera del Direttore Generale delle Poste che spiegava l'assenza degli invitati al compleanno di Barney.\nNel 1998 Barney aveva 22 anni e, avendo finito il college, lavorava in un piccolo bar insieme con Shannon, sua ragazza da circa due anni. A quei tempi Barney era una sorta di hippy: rispettava le donne in quanto esseri umani, preferiva aspettare il matrimonio prima di fare sesso e sembrava quasi evitare ogni tipo di bene materiale. Barney e Shannon sarebbero dovuti partire insieme per il Nicaragua con i Corpi di Pace, ma la notte della partenza lei non si present\u00f2. Barney scopre che in realt\u00e0 Shannon aveva intenzione di lasciarlo per fidanzarsi con Greg, un ricco uomo d'affari che la riempiva di regali, e per cambiare totalmente vita. Barney accusa il colpo e, in un ultimo disperato tentativo di riconquistare Shannon, gira un video e glielo spedisce. Suo fratello, per rincuorarlo, convince Rhonda French, un'amica della madre nonch\u00e9 donna di facili costumi, ad andare a letto con Barney: \u00e8 con lei che il ragazzo perde la sua verginit\u00e0. Poco tempo dopo Shannon e Greg lo incontrano e lo deridono per via del suo video. Barney decide cos\u00ec di cambiare totalmente vita cominciando in primo luogo dall'abbigliamento e incominciando a indossare completi eleganti.\nEgli avr\u00e0 la sua personale rivincita su Shannon ben 8 anni dopo, quando Lily incontra Shannon che restituisce a Barney la cassetta con quel video umiliante. Barney distrugge la cassetta e poi va a trovare la stessa Shannon per mostrarle come \u00e8 diventato. Barney infatti sostiene che lei ha fatto parte della sua vita e trova assurdo che non sappia com'\u00e8 diventato dopo tanto tempo. Alla fine di una conversazione, Barney riesce a portarsela a letto (filmando per di pi\u00f9 il tutto con il cellulare) e ad aggiungerla alla sua lista di avventure di una sera.\nConoscenza di Ted e degli altri amici.\nEgli conosce Ted nel bagno del McLaren's Pub (il locale dove poi la comitiva sar\u00e0 solita ritrovarsi ogni sera). Qualche minuto dopo averlo conosciuto Barney si siede al tavolo di Ted e gli fornisce preziosi consigli di vita:\nIn seguito conosce anche il resto del gruppo. Anche l'incontro con Marshall avviene al McLaren's Pub: Barney rimane allibito dal fatto che Marshall \u00e8 stato per cos\u00ec tanto tempo con un'unica donna, cos\u00ec gli propone di tradirla seducendo una bella rossa al bancone, ignaro che quella fosse proprio Lily, la ragazza di Marshall. Marshall accetter\u00e0 quindi la sfida e dopo neanche cinque secondi riuscir\u00e0 (ovviamente) a strappare un bacio alla ragazza, causando stupore e ammirazione in Barney, che lo pregher\u00e0 per diverso tempo di rivelargli i suoi trucchi fino alla scoperta della verit\u00e0. Conoscer\u00e0 infine Robin nell'episodio pilota, insieme con gli altri componenti del gruppo.\nGli schiaffi di Marshall.\nDopo aver perso una scommessa con Marshall (sul fatto che Robin fosse stata in passato una pornostar o meno), quest'ultimo deve dargli cinque schiaffi come pegno. In seguito, nella settima stagione, si aggiungeranno altri tre schiaffi al cumulo totale.\nLitigio con Ted.\nAlla fine della terza stagione, Robin e Barney vanno a letto insieme. Quando Ted lo viene a sapere, decide di perdonare Robin, ma allo stesso tempo di non essere pi\u00f9 amico di Barney. Barney infatti ha violato il FraCodice che Ted aveva pi\u00f9 volte rispettato in passato, cos\u00ec Ted decide che Barney fa parte di un capitolo della sua vita ormai chiuso. Barney prova a fingere che la decisione di Ted non sia importante per lui e cerca anche di sostituirlo, ma in realt\u00e0 sente molto la sua mancanza.\nQuando un'auto si schianta contro un taxi su cui \u00e8 salito Ted, quest'ultimo finisce in ospedale, bench\u00e9 non sia niente di grave. Barney, informato telefonicamente della notizia da Lily, fa credere a quest'ultima che non gli importi niente, ma appena chiusa la chiamata lascia il posto di lavoro e si precipita verso l'ospedale correndo. Nel farlo, per\u00f2, viene investito da un pullman e ricoverato nello stesso ospedale di Ted, finendo quasi totalmente ingessato per via delle numerose fratture riportate. In quest'occasione Barney e Ted si riconciliano, tornando a essere gli amici di un tempo.\nL'amore per Robin.\nNella quarta stagione, dopo la notte di sesso passata con lei e dopo l'incidente dove ha quasi rischiato la vita, Barney scopre di essere innamorato di Robin. Non si dichiara a lei, pur provandoci diverse volte, se non nel finale della stagione: nella quinta stagione i due si mettono insieme. In realt\u00e0 la relazione tra i due appare strana fin dall'inizio perch\u00e9 entrambi mostrano delle difficolt\u00e0 a legarsi, tanto da non riuscire ad ammettere di fronte ai loro amici che il loro rapporto sta diventando una vera e propria storia. Barney \u00e8 stato single per molto tempo e si rende conto che se non vuole perdere Robin, deve provare a cambiare il suo comportamento. Cos\u00ec accetta di seguire un corso serale, su Robin stessa, tenuto da Ted. Questi insegna a Barney tutti i segreti su Robin e gli fornisce dei preziosi consigli affinch\u00e9 la loro storia continui. Robin scoprir\u00e0 tutto, e dopo un'arrabbiatura iniziale capir\u00e0 quanto Barney tiene a lei.\nQuando i due arriveranno a fare sul serio, Barney regala a Ted la sua collezione di video pornografici: in uno di essi, Barney ha sovrascritto un videomessaggio per Ted stesso in cui lo implora di farlo lasciare dalla propria ragazza, quale che sia che lo abbia legato cos\u00ec tanto da fargli regalare i film porno. In effetti, Barney e Robin si sono lasciati molto andare: lui \u00e8 ingrassato all'inverosimile, lei \u00e8 diventata stressatissima e nervosa. Per farli lasciare, Ted si far\u00e0 aiutare da Lily e Marshall, ma sar\u00e0 la coppia stessa a capire di aver sbagliato, pur decidendo di rimanere amici.\nL'incontro con il padre.\nNella sesta stagione, Loretta decide di vendere la casa in cui Barney e James hanno passato l'infanzia, e cos\u00ec, inscatolando gli oggetti, i due scoprono una vecchia fotografia che li ritrae da bambini con le parole \"Tuo figlio\" sul retro e indirizzata a un certo Sam Gibbs. Nonostante Barney sembra non volergli credere, James lo mette di fronte alla verit\u00e0: Sam Gibbs potrebbe essere il vero padre di uno dei due. Giunti alla casa dell'uomo, Sam Gibbs si rivela essere un uomo di colore: egli \u00e8 evidentemente il padre di James, ma Barney la prende in modo inaspettato e incomincia a trattare l'uomo come fosse suo padre. Alla fine Barney ammette il fatto che nemmeno Sam Gibbs \u00e8 suo padre e dice inoltre di non avere intenzione di conoscere il suo vero padre.\nTempo dopo, Barney scopre insieme con Robin, grazie agli archivi del Natural History Museum, dove lui da piccolo aveva fatto cadere il modello di balenottera azzurra, che zio Jerome, l'uomo che l'aveva accompagnato al museo quel giorno e che non aveva pi\u00f9 incontrato da allora per volere della madre, \u00e8 in realt\u00e0 suo padre. Zio Jerome all'epoca accompagnava le rockstar nei loro tour e viveva una vita sregolata. Quando Loretta gli impedisce di vedere ancora il figlio per paura della sua cattiva influenza, Jerome lascia Barney con la frase \"Continua sempre a divertirti\" e \"nasconde\" una spilla dietro l'orecchio del piccolo con un trucco di magia. Dopo la morte di Marvin Eriksen sr., Barney decide di incontrare il vero padre, lo \"zio\" Jerome, che si precipita da lui per riallacciare i rapporti (diciannovesima puntata della sesta stagione), ma l'uomo non \u00e8 pi\u00f9 quello che Barney si aspettava: la sua vita non \u00e8 pi\u00f9 sregolata, ma \u00e8 un tranquillo istruttore di guida e ha messo su famiglia. Ora infatti Jerome ha una moglie e due figli. Ferito dal fatto che l'ultimogenito di Jerome si chiami come lui (Jerome jr, JJ), si fa insegnare come usare un cacciavite e si porta via il canestro del ragazzino, per portarlo nella nuova casa di Ted, con la frase \"un bambino ha bisogno di un canestro\". In questa puntata si scopre che a Barney \u00e8 sempre mancata una figura paterna.\nQualche tempo dopo, il padre decide di telefonare a Barney e quindi di uscire il sabato sera con lui e i suoi amici. Barney cerca in tutti i modi di riportare il padre ai tempi di \"Jerry il Pazzo\" provando a farlo ubriacare. Jerome sta al gioco ma lo fa solamente per far capire a Barney che non pu\u00f2 continuare ad avere uno stile di vita cos\u00ec sregolato ancora per tanto tempo. Alla fine Barney confessa che anche lui ha pensato molte volte all'eventualit\u00e0 di sistemarsi ma crede di aver perso ormai il treno e che sia ormai troppo tardi per lui. Il padre lo rincuora e lo invita a non abbattersi, anche perch\u00e9 se trover\u00e0 la persona giusta, sistemarsi non sar\u00e0 poi cos\u00ec difficile. Infine Jerome rid\u00e0 a Barney la spilla che aveva \"nascosto dietro il suo orecchio\" e Barney sorpreso dal gesto accetta di andare a pescare col padre e il fratellino JJ.\nIl matrimonio.\nRobin torna nel cuore di Barney nell'ottava stagione: dopo la storia con Quinn, lui si accorge - grazie a una chiacchierata con una sconosciuta, che si scoprir\u00e0 essere la futura moglie di Ted - di amarla ancora e, con un complicato stratagemma, l'ultimo del Playbook, \"Robin - Il pettirosso\", le chieder\u00e0 direttamente di sposarla. L'intera nona stagione si basa sul matrimonio tra i due, essendo ambientata esclusivamente durante il weekend delle nozze. I due si sposano, ma dopo tre anni Barney, per stare dietro Robin e alla sua carriera, si vede costretto a viaggiare in continuazone rinunciando a tutto, alla fine ammette che pur amando la moglie, non \u00e8 pi\u00f9 felice e dunque i due divorziano nel 2016.\nLa paternit\u00e0.\nAlcuni anni dopo il divorzio, in cui ha ripreso la vita che conduceva in passato, durante una delle sue avventure occasionali, Barney mette incinta una delle sue conquiste, e nel 2020 diventa padre della piccola Ellie. Barney diventa un bravo padre, affermando che Ellie sia il suo vero grande amore.\nIl lavoro e il tempo libero.\nBarney incarna il perfetto uomo di Wall Street e ha tutte le caratteristiche del capitalista per antonomasia. Lavora presso la Goliath National Bank, ma ogni volta che qualcuno gli chiede quale sia il suo vero lavoro lui risponde con \"Ti prego!\" (in originale \"Please\"). Inoltre in tutte le scene in cui si trova sul posto di lavoro, Barney appare spesso impegnato a non lavorare. Occupa una posizione piuttosto importante nella banca e riceve un salario molto elevato. Il suo ufficio \u00e8 piuttosto grande e dietro la sua scrivania sono appesi una serie di Motivational Poster. Nella quinta stagione, dopo la mancata fusione della GNB con un'altra societ\u00e0, Barney rischia seriamente il posto. Il suo sogno \u00e8 quello di lavorare alla GNB insieme con Ted e Marshall e questo sogno si realizzer\u00e0, anche se solo per un breve periodo nella sesta stagione. Marshall lavorava ormai da diverso tempo con lui nell'ufficio legale, mentre Ted viene assunto dalla GNB per progettare la loro nuova sede a Manhattan, entrambi comunque erano stati assunti grazie a Barney. Marshall, rendendosi conto che quello non era ci\u00f2 che aveva intenzione di fare nella vita, lascia il lavoro e decide di schierarsi contro la GNB nel processo per la demolizione dell'Arcadian. Anche Ted viene convinto da Zoey (sua ragazza all'epoca) a schierarsi contro la GNB, ma si ricrede in seguito capendo quanto il progetto sia importante per lui. In questa occasione Barney rischia nuovamente il posto e decide di non parlare per un po' con Ted e Marshall. Con quest'ultimo Barney incomincer\u00e0 una vera e propria guerra, fatta di una serie di tiri mancini. I tre alla fine fanno pace e l'Arcadian viene distrutto per lasciar spazio alla nuova sede della GNB.\nNella nona stagione si scopre che Barney funge da prestanome per l'azienda firmando documenti che la potrebbero incriminare, in modo che la colpa ricada su di lui (\"Please\" \u00e8 infatti l'acronimo di \"Provide Legal Exculpation And Sign Everything\", letteralmente: \"Fornire un capro espiatorio legale e firmare tutto\", adattato in italiano come \"Pensati Ricattabile e Firma Volont\u00e0 Ogni Relazione\") e che ad assegnargli il lavoro \u00e8 stato proprio Greg, l'uomo che gli aveva rubato la ragazza quando era hippie. Due mesi dopo il proprio matrimonio, si vendicher\u00e0 su Greg, facendolo arrestare dall'FBI (con cui segretamente collaborava fin dall'inizio).\nSecondo Barney, le aziende americane vogliono persone che sembrino pronte ad affrontare qualunque rischio ma che in realt\u00e0 non fanno niente, mentre se essi fanno realmente qualcosa vengono licenziati. Queste sue idee sono evidenziate soprattutto nel suo video-curriculum, nel quale in realt\u00e0 non dimostra niente e cerca pi\u00f9 che altro di impressionare l'osservatore con frasi a effetto e parole inventate (come il \"possimpibile\", ovvero il punto in cui, a detta di Barney, ci\u00f2 che \u00e8 possibile e ci\u00f2 che \u00e8 impossibile si mescolano).\nNel suo tempo libero, Barney, in aggiunta alle sue conquiste femminili e alle serate trascorse con gli amici, fa diverse cose. \u00c8 un fan di laser tag anche se \u00e8 stato bandito a causa dell'eccessiva \"foga\" con cui s'impegnava nel combattere i bambini partecipanti. Barney \u00e8 appassionato anche di karaoke, scotch, sigari e club di strip tease. Mago dilettante, conosce diverse lingue straniere (anche orientali), ed \u00e8 anche un bravo pianista. Ha un blog, nel quale descrive le sue giornate, i suoi pensieri, le sue teorie e il suo modo di vivere. Barney \u00e8 inoltre fan di Van Halen, Guns N' Roses, Led Zeppelin, Genesis, AC/DC, Bon Jovi e, anche se non gli piace ammetterlo, Backstreet Boys.\nLa casa.\nBarney vive in un appartamento nell'Upper East Side, prestigiosa zona di New York. La casa viene mostrata la prima volta nell'episodio La coppia pi\u00f9 bella del mondo. Questa casa rappresenta, secondo Barney, il \"cuore del paese degli scapoli\" e tutte le donne al suo interno sono considerate \"immigrate illegali\", a meno che non abbiano un \"visto per fini erotici\", che dura 12 ore. Chi entra nella casa di Barney deve rispettare una sola regola: non cambiare niente all'interno della casa. Nel soggiorno Barney possiede tra le altre cose, un televisore dallo schermo piatto da 300 pollici che occupa un'intera parete e una riproduzione di uno Stormtrooper di dimensioni originali. Inoltre nell'angolo cucina, Barney al posto del forno possiede un facsimile in cartone da esposizione. Nella casa ci sono due camere da letto, una delle quali viene utilizzata da Barney solo per riporre i suoi vestiti. Nell'altra camera, sono presenti un televisore identico a quello del soggiorno e un letto a due piazze con una coperta singola e un solo cuscino. Nella stanza da bagno \u00e8 presente un solo telo per la doccia e il water ha la particolarit\u00e0 di avere una tavoletta che si alza automaticamente, in attesa di brevetto. Infine \u00e8 lasciata bene in mostra tutta la sua collezione di porno in una videoteca. Tutte queste strane soluzioni sono adottate da Barney per fare in modo che le donne con cui va a letto capiscano da sole, guardandosi intorno nella casa, che devono andarsene.\nNello stesso episodio Barney capisce che la sua strategia non sempre funziona, cos\u00ec finger\u00e0 di essere sposato con Lily (ospitata per qualche tempo a casa sua) per scacciare le donne che dopo essere andate a letto con lui non vogliono pi\u00f9 andarsene di casa. Cos\u00ec Lily lo spinger\u00e0 a cambiare molte cose in casa (come sostituire i film porno con i libri o il modello di Stormtrooper con una pianta) per fare in modo che la messa in scena funzioni al meglio. La vita da \"sposati\", per\u00f2, dura solo due settimane e Barney caccia Lily di casa perch\u00e9 si accorge di aver subito troppo la sua influenza. Una situazione simile si ripropone quando Barney si fidanza con Robin. Tra i due infatti scoppia un litigio perch\u00e9 Robin vuole sbarazzarsi dello Stormtrooper (da lei chiamato prima \"Robot\" e poi \"Stormpuzzer\") in soggiorno. Inoltre Robin costringe Barney a liberarsi dei suoi porno.\nDa ricordare inoltre che Quinn Garvey, l'ultima delle fidanzate di Barney, per ripicca modific\u00f2 brevemente l'intero arredamento della casa ingaggiando un arredatore: questa divent\u00f2 cos\u00ec molto femminile, con lo Stormtrooper che venne tra l'altro sostituito da due grandi statue di Hello Kitty; Barney non si arrabbia, ma in breve rimette tutto al suo posto.\nBarney e le donne.\nBarney ha generalmente una considerazione molto bassa delle donne (che per lui sono \"bambole\"), soprattutto dopo la delusione amorosa con Shannon. Barney sembra avere una vera e propria ossessione nel rimorchiare donne e cerca continuamente di ingannarle pur di portarle a letto. Spesso Barney ha finto di avere intenzioni serie pur non avendole o si \u00e8 spacciato per qualcun altro, arrivando addirittura a dire di essere Barack Obama Jr.. Per fare questo per\u00f2, Barney ha bisogno spesso anche di una \"spalla\". La spalla ufficiale di Barney \u00e8 Ted, ma in varie occasioni, per via di litigi o altre questioni, la spalla di Barney \u00e8 impersonata da Randy (un collega molto impacciato con le ragazze), Marshall (che si rivela essere una pessima spalla), Robin o addirittura se stesso. Barney, inoltre, ama filmare le sue prestazioni con le donne occasionali che porta a letto. Quando il rapporto viene consumato a casa sua, Barney fa capire, poi, in ogni modo, alla ragazza che deve andarsene. Quando invece il rapporto si consuma a casa della ragazza, Barney cerca sempre di scappare durante il sonno della concubina e arriva a usare una lettera standard (nella quale va inserito solamente il nome della donna) per spiegare le sue ragioni. Secondo Barney, inoltre, parlare con una ragazza con cui si \u00e8 gi\u00e0 andati a letto, \u00e8 come cambiare l'olio a una macchina a noleggio.\nNella primavera del 2008 la carriera di donnaiolo di Barney viene messa a serio rischio da una donna misteriosa che avvicina tutte le donne che Barney cerca di rimorchiare, approfittando dei momenti in cui lui si allontana, per informarle di quanto egli sia un bastardo. Barney non riesce a capire chi sia questa donna, vista anche la lunga lista di rimorchiate. Successivamente, Barney scopre che la donna in questione \u00e8 Abby (interpretata da Britney Spears), la segretaria di Stella Zinman, delusa per non essere pi\u00f9 stata richiamata. I due poi si mettono d'accordo per fare finta di stare insieme e far capire a Ted quanto sia ridicolo lui nei rapporti di coppia.\nBarney inoltre ha una serie di traguardi prefissati che riguardano in un modo o nell'altro la seduzione di ragazze: assieme a Ted, ad esempio, ha messo in palio una cintura da campione per il primo dei due che riuscisse ad andare a letto con due donne contemporaneamente; nell'infanzia, Barney ha scommesso con un bulletto della scuola di riuscire a portarsene a letto duecento: ci riuscir\u00e0 nella quarta stagione; Barney inoltre muore dalla voglia di portarsi a letto una barista (tanto da essere disposto a non indossare completi per lei), dal momento che nella sua carriera di donnaiolo pur avendo conquistato donne delle pi\u00f9 varie professioni, non \u00e8 ancora riuscito a portarsi a letto una barista; un altro traguardo molto importante \u00e8 quello della \"settimana perfetta\" che consiste nel sedurre e portare a letto una ragazza al primo colpo, ciascuna delle sette sere di una settimana: questa impresa \u00e8 riuscita a Barney dopo qualche tentativo fallito; inoltre, si era prefissato come obiettivo il portarsi a letto almeno una ragazza di ogni stato del mondo.\nPer raggiungere questi obiettivi, ha redatto un Manuale di Rimorchio, un libro contenente tutti i trucchi per raggirare le donne e portarsele a letto. Per il 28\u00ba compleanno di Ted, ad esempio, Barney inscena quello che secondo lui \u00e8 \"il pi\u00f9 grande tentativo di rimorchio\": dopo aver fermato una ragazza al McLaren's, la fa sedere trattandola come se avesse un'emorragia interna e delle fratture, chiamando anche i paramedici; alla fine Barney svela alla ragazza di comportarsi cos\u00ec perch\u00e9 l'ha vista cadere direttamente dal paradiso, e riesce ad avere il suo numero. In un altro momento lo si vede, truccato da anziano, fingere di venire dal futuro per convincere una ragazza a venire a letto col giovane s\u00e9 stesso per aiutarlo a trovare la soluzione al riscaldamento globale: seppur assurdo, il trucco si riveler\u00e0 efficace. Una volta Barney arriva a mostrare un cartello in diretta nazionale durante il Super Bowl recitante: \"Hey Ladies Call Barney Stinson 1-917-555-0917\". In questa occasione riceve una gran mole di chiamate da parte di belle ragazze, tuttavia non riesce a concludere con nessuna di queste perch\u00e9 pensa sempre che possa essercene una pi\u00f9 sexy che lo stia chiamando.\nDonne significative per Barney.\nTra le oltre 310 donne sedotte e abbandonate sono alcune quelle importanti nella vita di Barney, per diversi motivi:\nLe regole.\nBarney ha inventato una serie di regole che insegna anche a Ted:\nTed ha poi aggiunto una nona fase, la Coesistenza (\"Coexistence\"): ci si abitua a vedere la persona e si accetta come sono andate le cose.\nMentre per le prime quattro regole c'\u00e8 un'eccezione, ovvero \"deve essere una vera bomba\", la quinta non ha alcuna eccezione, ed \u00e8 sempre valida.\nIl FraCodice.\nIl \"Codice dei fratelli\" o \"FraCodice\" (\"Bro-code\") contiene una serie di regole di comportamento fra amici intimi (\"fratelli\", \"bros\"). Secondo Barney il libro \u00e8 stato scritto da un suo antenato, Barnaba Stinson, sul retro della Costituzione americana per risparmiare carta, dopo che George Washington e Benjamin Franklin avevano litigato per una donzella. Alcune delle regole del codice vengono elencate nel corso dell'episodio:\nIl Playbook.\nIl \"Playbook\" (inizialmente indicato solo come \"Manuale\" nella quinta stagione) \u00e8 un grosso libro nero in cui Barney ha raccolto ogni truffa, raggiro, inganno, imbroglio, approccio o fregatura che egli ha usato o sperato di usare per portarsi a letto una ragazza. Nella puntata stessa egli parla di alcuni dei suoi trucchi:\nTormentoni e differenze con la versione originale.\nNel primo episodio della serie, Barney pronuncia per la prima volta quella che sar\u00e0 la sua frase pi\u00f9 famosa, \"Suit up!\", tradotta con \"Metti la giacca!\" in italiano. Con questa frase, Barney intima ai suoi amici di vestirsi eleganti come lui per uscire. Qualche episodio pi\u00f9 tardi, si scopre che la frase deriva da un volantino su una svendita di giacche dato a Barney poco dopo la delusione amorosa avuta con Shannon. Secondo Craig Thomas, l'ideatore della serie, questo \u00e8 un segno di come Barney consideri la giacca \"una sorta di costume da supereroe che lo distingua dalla massa\". Questa frase \u00e8 ripetuta in molte puntate e talvolta viene modificata per indicare ci\u00f2 che Barney sta indossando: anche se nel doppiaggio italiano il pi\u00f9 delle volte queste espressioni non possono essere colte perch\u00e9 tradotte in modo diverso. Per esempio Barney dice \"Flight Suit Up!\" (tradotto in italiano con \"Metti questo e taci!\") per convincere Ted a essere il suo secondo pilota; \"Snow Suit Up!\" (tradotto in italiano con \"Vestiti da montagna!\") per convincere Ted a costruire un igloo a Central Park; quando Ted sta aspettando una ragazza alla festa di Halloween, Barney dice \"I even penguin suited up for you!\", tradotto in italiano come \"Mi sono vestito da pinguino per convincerti!\"; \"Slut Up!\" (tradotto come \"Zoccoleggiate!\") a Lily e Robin che si stanno preparando per andare a un ballo scolastico e in molte altre occasioni. La frase ha avuto cos\u00ec tanto successo da portare alla creazione dell'\u201dInternational Suit-Up Day\u201d su Facebook. Inoltre nell'episodio \"Lei odia giacca e cravatta\", per festeggiare il centesimo episodio della serie, Barney canta, con la compartecipazione degli altri protagonisti della serie, \"Nothing Suits Me Like A Suit\", un singolo che ha raggiunto la posizione 76 nella Billboard Canadian Hot 100 e 50 nella Official Singles Chart.\nUn altro suo grande tormentone \u00e8 sicuramente \"Legendary\" (\"Leggendario\"). Spesso Barney interpone \"Wait for it!\" (tradotto soprattutto con \"Adesso arriva\" o \"Non ti muovere\") tra le sillabe della parola. Spesso tra le due parti della parola Barney lascia passare molto tempo, tanto che la seconda stagione si chiude con Barney che dice \"Leggen... Non ti muovere...\" e la terza stagione si apre con la parola \"...Dario!\". Alcune volte Barney cambia anche questa battuta per adattarla alla situazione o per ottenere un maggiore effetto comico, ad esempio \"Leggen... Indovina, \u00e8 una parola che non conosci, ti do un aiutino, finisce con... Dario!\". Quando Ted diventa suo collega, Barney dice che sar\u00e0 \"Leggen...\" e manda \"Dario!\" a Ted come messaggio urgente scritto su carta, tramite una sua segretaria. Dopo aver conosciuto il padre, Barney lo chiama inizialmente \"Legen-Daddy\", tradotto in italiano come \"Leggen-Drago\", che significa in realt\u00e0 \"Pap\u00e0 Leggendario\". Questo suo tormentone porter\u00e0 Lily e Marshall a chiamare loro figlio Marvin Wait For It Eriksen.\nTalvolta Barney prova a rimorchiare ragazze attraenti insieme con Ted e per incominciare la conversazione dice, indicando Ted, \"Loooo conosci Ted?\" (\"\"Haaaave you met Ted?\"). Thomas, l'ideatore, ha detto che questa frase \u00e8 basata su una storia vera, dal momento che un suo amico usava spesso una frase simile per approcciare le ragazze. Barney usa di frequente anche l'espressione \"Daddy's Home\"\" (\"Pap\u00e0 \u00e8 tornato\") per incominciare le conversazioni o per le grandi entrate.\nBarney inoltre racconta spesso elaborate storie o afferma la propria imponenza (\"awesomeness\") terminando le frasi con \"True Story\", o aggiungendo fantomatiche statistiche in cui compare sempre l'83%, questo soprattutto quando la storia o lo studio sembrano essere tutt'altro che veri. A proposito del numero 83, nella quarta stagione, quando Barney si traveste da anziano per abbordare le ragazze per scommessa, dichiara di avere 83 anni. Ancora, quando qualcuno gli chiede quale sia esattamente il suo lavoro, Barney risponde con \"Smettila\" o \"Piantala\" (\"Please!\" che nella nona stagione si scopre essere l'acronimo della sua attivit\u00e0) e suo fratello James risponde in modo simile quando gli viene chiesto il motivo della evidente differenza etnica tra lui e il fratello.\nUn'altra sua frase molto famosa \u00e8 \"Quando sono triste smetto di essere triste e divento irresistibile. Storia vera!\" (\"\"When I'm sad, I stop being sad and be awesome instead! True story!\"). Barney dice questa frase vedendo che Marshall \u00e8 molto triste dopo che Lily lo ha abbandonato. Molto simile, almeno nella versione originale inglese \u00e8 la frase con cui si rivolge a Robin dopo aver preso un raffreddore: \"Whenever I start feeling sick, I stop being sick and be awesome instead.\"\" tradotta in italiano come \"Tutte le volte che mi sento male, dico al mio corpo che \u00e8 un eccesso di splendore e funziona!\" Secondo Barney questo \u00e8 \"il suo sistema affinch\u00e9 la mente domini sul corpo\" (\"Mind over Body\").\nBarney chiede il cinque in molti modi diversi adattandosi alla situazione un po' come Todd Quinlan in Scrubs. \"\"Relapse five\", \"Phone five\", \"Cell Five\", \"Tiny five\", \"Freeze-frame high-five\", \"hypothetical high-five\", \"wordplay five\", \"arthritis five\", \"self five\", \"foot five\", \"claw five\", \"solemn low-five\", \"door five\", \"Motility-five\" e \"high-six\"\" ne sono alcuni esempi, anche queste espressioni tuttavia vengono perse nel doppiaggio italiano. Nel suo periodo hippy preferiva dare il due (\"high two\"), come segno di pace.\nBarney dice spesso \"Sfida accettata\" (\"Challenge accepted\") quando sente una persona supporre che qualcosa non pu\u00f2 essere fatta, anche se la frase era solamente un'ipotesi, non una sfida. Nell'episodio \"Giustizia secondo Lily\" Marshall parla di una sua docente molto severa che secondo lui avrebbe bisogno di provare \"emozioni forti\", e Barney la chiama \"pantera\" (donna matura, generalmente oltre la quarantina in caccia di uomini pi\u00f9 giovani) e accetta la sfida (che nessuno gli ha lanciato) di \"domarla\". Nell'episodio \"La lista delle sfide\", invece, Ted parla di una lista di cose che non pu\u00f2 pi\u00f9 fare perch\u00e9 troppo vecchio e Barney decide di realizzarle tutte. Nella versione inglese dell'episodio \"Stanco di aspettare\" dichiara di voler provare a farsi togliere una multa da un pubblico ufficiale dicendo \"Challenge Accep...\" e indicando Ted per completare la frase. Nella versione italiana, non potendo utilizzare evidentemente lo stesso gioco di parole, Barney dice \"Lo giuro sul divino...\" e indica Ted per dire \"architetto\". Nell'episodio \"La finestra\", accetta la sfida di rimorchiare una ragazza indossando una vecchia salopette di Marshall, mentre nell'episodio \"Pensando a un bambino\" prova a rimorchiare una ragazza parlando come un bambino. Questa sar\u00e0 l'unica volta in cui Barney ammetter\u00e0 di non aver completato una sfida, nonostante poco dopo riesca a portarla a termine senza nemmeno provarci.\nNell'episodio \"La foto di gruppo\", Barney ammette che \u00e8 praticamente impossibile per lui venire male in foto. Robin, cos\u00ec, prover\u00e0 per tutto l'episodio a fotografarlo di nascosto, ma l'uomo inspiegabilmente avr\u00e0 sempre una posa perfetta.\nAudizione di Harris per il personaggio.\nHarris \u00e8 stato invitato all'audizione per trovare l'interprete di Barney da Megan Branman, il \"casting director\" della serie. \u00c8 stato invitato al provino solamente perch\u00e9 i due erano amici, infatti Harris non credeva di avere una buona chance per interpretare il personaggio. Il suo provino riguardava una scena di laser tag, dove Harris, accidentalmente, batt\u00e9 su una sedia e sbatt\u00e9 contro un muro. I dirigenti della CBS hanno apprezzato la sua interpretazione e a Harris fu subito offerta la parte.\nInfluenze sul personaggio.\nGli autori hanno dato al personaggio il nome di Barney Stinson come un venditore di eroina in un romanzo di James Ellroy, \"L.A. Confidential\".. Il personaggio di Barney \u00e8 stato spesso paragonato a quello di Arthur Fonzarelli (Fonzie di Happy Days). Come Barney infatti, Fonzie, pur non essendo il protagonista \u00e8 arrivato ad avere pi\u00f9 volte una maggiore visibilit\u00e0 rispetto al protagonista stesso della sit-com, Richard Cunningham. Inoltre entrambi sono dei gran donnaioli e sono considerati \"fighi\" anche se in modo del tutto diverso dal momento che appartengono a due epoche ben distanti.\nSuccesso tra il pubblico.\nBarney \u00e8 uno dei motivi principali per cui la serie ha successo. Secondo \"Maclean's\", un settimanale canadese, Barney \u00e8 il pi\u00f9 famoso personaggio della serie, spiegando che i personaggi pi\u00f9 apprezzati sono spesso quelli con le migliori frasi a effetto, con i migliori tormentoni. TV Land ha classificato il \"Suit up\" di Barney tra le 100 frasi tipiche migliori di un personaggio televisivo. In questa classifica, la frase di Barney \u00e8 solo una delle quattro della televisione contemporanea dal momento che al giorno d'oggi gli autori sono meno avvezzi a far ripetere la stessa frase a un personaggio in pi\u00f9 episodi.\nHarris \u00e8 stato candidato a un Emmy per il miglior attore non protagonista in una serie comica per il suo ruolo di Barney dal 2007 al 2010.\nFireside ha pubblicato tre libri sul personaggio: i loro titoli sono \"The Bro Code\", \"Bro on the Go\" e \"The Playbook\". Anche se i libri risultano essere scritti da Barney Stinson, essi sono stati in realt\u00e0 stilati da un autore della serie e rivelano il codice con cui il personaggio vive presumibilmente la sua vita (anche se nella serie spesso Barney viola alcune delle sue regole).\nBarney Stinson \u00e8 famoso anche nel web per i cosiddetti Internet meme, in cui viene raffigurato con un calice in mano mentre fa il suo classico commento \u00ab\"true story\"\u00bb (\"storia vera\").\nRiferimenti ad altre opere.\nNella serie sono presenti molti riferimenti a film, altre serie e trasmissioni statunitensi. Molte di queste citazioni riguardano Barney e talvolta si riferiscono direttamente all'attore che lo interpreta, Neil Patrick Harris:"}
{"id": "2212254", "revid": "320578", "url": "https://it.wikipedia.org/wiki?curid=2212254", "title": "Marcus Marulus", "text": ""}
{"id": "2212258", "revid": "1833487", "url": "https://it.wikipedia.org/wiki?curid=2212258", "title": "Bassopiano Siberiano", "text": ""}
{"id": "2212261", "revid": "339392", "url": "https://it.wikipedia.org/wiki?curid=2212261", "title": "Okrug autonomo", "text": ""}
{"id": "2212262", "revid": "729019", "url": "https://it.wikipedia.org/wiki?curid=2212262", "title": "Sei tu o lei (Quello che voglio)", "text": "Sei tu o lei (Quello che voglio) \u00e8 un brano musicale del 1998, cantato da Alex Baroni e scritto dallo stesso interprete insieme a Piero Calabrese, Massimo Calabrese, Marco Rinalduzzi e Marco D'Angelo.\nAd un anno dall'esordio nella sezione Nuove Proposte con la canzone \"Cambiare\", Baroni partecipa al 48\u00ba Festival di Sanremo, stavolta tra i \"Big\" con questo pezzo, classificandosi all'11\u00ba posto (la trionfatrice fu Annalisa Minetti).\nDopo la partecipazione a Sanremo esce il suo secondo disco solista, intitolato \"Quello che voglio\", che ha venduto meno del precedente."}
{"id": "2212264", "revid": "6923", "url": "https://it.wikipedia.org/wiki?curid=2212264", "title": "Filofono", "text": ""}
{"id": "2212272", "revid": "1318658", "url": "https://it.wikipedia.org/wiki?curid=2212272", "title": "Ferdinando Arn\u00f2", "text": "Biografia.\nArn\u00f2 si forma a Boston studiando improvvisazione jazz al Berklee College of Music. Tra i suoi insegnanti, Gary Burton, John La Porta, Tom McKinley, Charlie Banacos e Phil Wilson. Sempre a Boston, partecipa a numerose jam session con musicisti di fama internazionale come Victor Bailey (Weather Report), Tommy Campbell, Bob Gullotti, Ed Schuller, Terri Lyne Carrington, Branford Marsalis e Jeff Watts. Al termine degli studi riceve il diploma di laurea dalle mani di Quincy Jones.\nAl ritorno in Italia lavora come arrangiatore e compositore per la televisione: film, documentari, sigle di programmi, spettacoli di variet\u00e0, cartoni animati. Nello stesso periodo arrangia e compone brani per Emi, Bmg, Warner, (scrive Il Tempo interpretato da Ornella Vanoni), e per il teatro collaborando con Jerome Savary, Dario Fo e Fiorenzo Carpi\nNegli anni Novanta inizia a comporre per la pubblicit\u00e0, attivit\u00e0 che si consolida nel 2000 con la nascita di \"quiet, please!.\" Da allora ad oggi sono migliaia le campagne pubblicitarie su cui Ferdinando Arn\u00f2 ha lavorato realizzando nuovi arrangiamenti o brani tailor made: dal rap ironico \"Ga el Suv\" (Skoda Yeti) al tormentone Gran Soleil per Ferrero, al remake di \"Here Comes the Sun\" di George Harrison per Allianz. \nMoltissimi i riconoscimenti per le musiche originali e per i brani di catalogo selezionati per spot pubblicitari, a cominciare dai dieci Key Award (gruppo Editoriale Media Key) conquistati tra il 2004 e il 2018. Tra questi, nel 2015, l'Excellence Key Award come miglior casa di produzione conquistato dalla sua label quiet, please! \nNel 2004 la musica dello spot Telecom \u201cGandhi\u201d (vincitore del Leone di Bronzo a Cannes) viene nominata Best Ever Forever Song dalla giuria dei Key Award (il brano utilizzato era \"Sacrifice\" di Lisa Gerrard e Pieter Bourke). Quattro anni prima, nel 2000, la musica di Arn\u00f2 per BMW aveva conquistato il Mezzo Minuto d'Oro. \nTra le innumerevoli campagne, firma quelle internazionali di Barilla (Roger Federer e Chef Davide Oldani), Tim (\"All Together Now\"), Fernet Branca, Crodino Twist, Giorgio Armani \"Frames of Life\", Averna, Aperol, Vodafone, Fastweb, Poste Italiane, alcuni spot per la promozione di Expo 2015, Nike, Esselunga, Nespresso, Peugeot, Alfa Romeo, Ariston, Parmigiano Reggiano, Gran Cereale, Coca-Cola, Tic Tac, Sky Natale \"Toy\" (con Robin Williams) Sky Mondiali, Sky Sport, Sky Restart e Sky Great TV. \nNell'ambito di quest'attivit\u00e0 di creazione di musiche per la pubblicit\u00e0 collabora con alcuni dei pi\u00f9 grandi registi contemporanei chiamati a dirigere gli spot: da Gabriele Salvatores a Michel Gondry, da Tarsem Singh a Spike Lee, Matteo Garrone ed Emanuele Crialese. \nArn\u00f2 si occupa anche della selezione musicale (\"The Magnificent Seven\" dei Clash) per il cortometraggio della Campari diretto dal Premio Oscar Paolo Sorrentino e per la campagna Tim, nota in tutto il mondo per le movenze del dancer tedesco Sven Otten.\nGrazie al lavoro in ambito pubblicitario, nel 2006 incontra la voce di Malika Ayane che l'anno successivo interpreter\u00e0 \"Soul Waver\" per la campagna Saab 9-3 (il brano viene anche utilizzato nel serial americano \"One Tree Hill\"). \nArn\u00f2 diventa il produttore dell'artista con cui realizza il singolo \"Feeling Better\" e l'album di esordio intitolato Malika Ayane, (oltre che produttore, Ferdinando \u00e8 compositore ed autore di gran parte delle canzoni). Nel 2009 accompagna al piano Malika Ayane al 59\u00ba Festival di Sanremo con il brano \"Come Foglie\" scritto da Giuliano Sangiorgi, prodotto ed arrangiato dallo stesso Ferdinando.\nNel 2010 firma la produzione del secondo album di Malika Ayane, \"Grovigli\", avvalendosi della partecipazione di grandi artisti come Paolo Conte, Alexander B\u0103l\u0103nescu, Vince Mendoza (Bjork, Joni Mitchell, Gregory Porter) e Cesare Cremonini. All'album \"Grovigli\" appartiene il singolo \"Ricomincio da qui\" che riscuote grande successo al Festival di Sanremo 2010 e in radio. Sempre nel 2010 collabora ad alcuni progetti discografici con Andrea Bocelli ed Ennio Morricone, mentre nel 2011 dirige l'orchestra del Festival di Sanremo per due brani di cui \u00e8 anche il produttore: \"Tre Colori\" di Tricarico e \"Follia d'Amore\" di Raphael Gualazzi, vincitore della sezione Nuove Proposte e del Premio della Critica Mia Martini. \nAlcune composizioni di Arn\u00f2 fanno parte delle soundtrack di \"A Time for Dancing\" di Peter Gilbert, \"Generazione Mille Euro\" di Massimo Venier e \"Letters To Juliet\" di Gary Winick. Per la colonna sonora de \"La prima cosa bella\" di Paolo Virz\u00ec, Arn\u00f2 riarrangia il brano omonimo interpretato da Malika Ayane.\nNel 2013 viene pubblicato l'ep d'esordio dei Common Mama, la band formata da Arn\u00f2 e caratterizzata dalla voce magnetica di Jon Kenzie, un busker di Manchester scoperto nella metropolitana londinese. Segue il singolo Meant from the start, terzo all'International Songwriting Competition del 2014. \n\"Live@quiet, please! - Creativity in real time\" \u00e8 il titolo del format andato in onda su Sky Arte nel 2015 e 2016 e registrato negli studi di Arn\u00f2. Obiettivo del programma era catturare il momento creativo della registrazione. Tra gli ospiti, Jack Savoretti, Devendra Banhart, Melanie De Biasio, le CocoRosie, Selah Sue e Benjamin Clementine. \nNel 2016 Arn\u00f2 compone \"Music For Radura\", colonna sonora di un'installazione di Stefano Boeri pensata come uno spazio di decompressione all'interno della citt\u00e0 e ospitata nel Cortile della Farmacia dell'Universit\u00e0 Statale di Milano. Ai cinque brani partecipano la cantante belga Melanie De Biasio, Giorgio Cocilovo (Moog guitar) e Marco Decimo (violoncello). \nNel 2017, durante la Milano Design Week, presenta la sua composizione \"Entrainment\" (prodotta dalla Triennale), un mantra pagano che nasce dall'idea di usare la musica per entrare in sintonia con le persone vicine e tutto ci\u00f2 che ci circonda. La performance si svolge al Teatro della Triennale. Nel novembre del 2018 \"Entrainment\" viene replicata al Museo della Scienza e della Tecnologia di Milano.\n\"Dream On Me\" \u00e8 il titolo del singolo composto da Arn\u00f2 con la cantautrice americana Joan As Police Woman e pubblicato nel 2018. Un brano soul pop (accompagnato da un videoclip diretto da Jacopo Benassi) che ottiene un ottimo riscontro sulle piattaforme streaming. \nA novembre 2018 Electa pubblica \"Ferdinando Arn\u00f2 Entrainment\", il libro scritto dal critico musicale Gianni Poglio che svela le molteplici sfaccettature dell'arte e della sensibilit\u00e0 musicale dell'artista. Una storia raccontata anche attraverso immagini d'autore scattate negli studi quiet, please!, ispirati nel design all'ambientazione del film cult di Stanley Kubrick, \"\".\nA inizio 2019 esce \"O Filho Do Recluso\", una canzone della tradizione musicale portoghese rivisitata da Arn\u00f2 e interpretata da Maro, giovane talento dalla vocalit\u00e0 intensa e struggente. Per promuovere il brano viene realizzato un art-video, onirico e visionario firmato dalla regista e fashion photographer giapponese Karina Taira. A marzo 2019 viene pubblicato il nuovo singolo dei Common Mama, \"You're My Life\" che Panorama.it ha recensito definendolo \"l'arte del pop in tre minuti\". L\u2019estate del 2019 \u00e8 invece caratterizzata dalle vibrazioni funk di \"Go For Gold\" (con Dede e Javier Stars). \n\"My Yiddishe Momme/The Click Song\", pubblicata il 18 maggio 2020, prodotta e arrangiata da Arn\u00f2, \u00e8 la rivisitazione di una versione a cappella intonata da Miriam Makeba nel 2008, legata in medley per l\u2019occasione con un altro brano della tradizione africana, \"The Click Song\". \u00abAbbiamo creato un\u2019instant song grazie ad un\u2019intuizione di Caterina Caselli, legata a Miriam da un solido rapporto di amicizia\u00bb racconta il produttore e compositore. \nIl 19 giugno viene pubblicato \"What Love\", un brano scritto e prodotto da Arn\u00f2, e registrato tra lo Zimbabwe (con il contributo di Isaac e Daniel Gonora e dello Note2etoN Zimbabwe Kids Choir), Chicago, Los Angeles e Milano. Tra i musicisti coinvolti, la leggenda del jazz Pharoah Sanders, Angel Bat Dawid, B\u2019Rael Ali Thunder e un team di session men che comprende Paolo Costa, Giorgio Cocilovo, Daniele Comoglio, e Luana Heredia. \n\"There Was An Angel\", presente su tutte le piattaforme streaming dal 26 giugno, \u00e8 il singolo che fotografa l\u2019incontro tra le soul vibes di Samora Pinderhughes e l\u2019urban flow di Precious Ebony, esponente di punta dell\u2019avanguardistica Queer Ballroom Scene di New York. "}
{"id": "2212273", "revid": "1543377", "url": "https://it.wikipedia.org/wiki?curid=2212273", "title": "Geofisica", "text": "La geofisica (anche detta fisica terrestre) \u00e8 in generale l'applicazione di misure e metodi fisici allo studio dei fenomeni fisici e delle propriet\u00e0 fisiche del pianeta Terra.\nStoria.\nAnche se i principali studi sulle propriet\u00e0 globali della Terra vennero svolti tra il 1600 ed il 1900, la fisica terrestre \u00e8 una scienza relativamente giovane. Infatti solo nella prima met\u00e0 del Novecento venne riconosciuta la struttura interna della Terra, grazie all'utilizzo delle prime registrazioni sismografiche. E solo nella seconda met\u00e0 del Novecento si cominciarono a studiare i processi geodinamici in atto sulla superficie terrestre, con la formulazione della teoria della tettonica a zolle.\nDescrizione.\nOggetto di studio.\nLa Terra pu\u00f2 essere schematizzata come un sistema composto da 3 fasi: oggetti di studio della geofisica sono quindi la componente solida della Terra (geofisica della Terra solida), la componente liquida (fisica dell'idrosfera) e quella gassosa (fisica dell'atmosfera). La geofisica \u00e8 una scienza di tipo preminentemente sperimentale, che condivide il campo di applicazione sia con la fisica sia con la geologia e comprende al suo interno diverse branche, quali ad esempio:\nGeofisica applicata.\nLa \"geofisica applicata\" studia la parte solida pi\u00f9 superficiale della Terra e rivolge il suo campo di ricerche all'individuazione di strutture idonee per l'accumulo di idrocarburi, nonch\u00e9 alla risoluzione di problemi nel campo dell'ingegneria civile, ingegneria idraulica, ingegneria mineraria e per l'individuazione di fonti di energia geotermica.\nLe prospezioni geofisiche (prospezioni sismiche, elettriche, elettromagnetiche, radiometriche, gravimetriche) rappresentano alcuni metodi fisici utilizzati nel campo dell'esplorazione geologica.\nLe indagini geofisiche si differenziano in due grandi categorie: \"indagini passive\" e \"indagini attive\"; le prime si effettuano prevalentemente in magnetometria e in gravimetria, dove tramite delle apposite strumentazioni si rilevano eventuali anomalie (magnetiche o gravimetriche) rispetto all'ambiente circostante; le seconde si riferiscono ai rilievi di tipo geoelettrico e sismico che permettono, tramite l'attivazione nel sottosuolo di diverse forme di energia, di studiare come si comporta il materiale in esame.\nSpecialit\u00e0.\nLe discipline della geofisica che si interessano della componente solida del globo sono:"}
{"id": "2212283", "revid": "15756", "url": "https://it.wikipedia.org/wiki?curid=2212283", "title": "Carl Paul Goerz", "text": "Fu molto noto nei primi decenni del XX secolo per aver prodotto (tra gli ultimi anni del XIX secolo e i primi del XX) alcune delle strumentazioni tecnologiche pi\u00f9 avanzate in commercio per la fotografia e l'ottica, pur non essendo un inventore, n\u00e9 uno scienziato.\nApprendistato e prime esperienze.\nEgli visse a Brandeburgo fino all'adolescenza. Intorno al 1870, dopo la scuola media, divenne apprendista nell'azienda ottica di Emil Busch a Rathenow, una delle pi\u00f9 note del settore ed in particolar modo mise a frutto le proprie esperienze tecniche per diventare rappresentante e venditore di strumenti ottici (l'Ottica Emil Busch costruiva binocoli, telescopi e microscopi di prim'ordine).\nDurante i quattro anni del suo apprendistato a Rathenow, Goerz impar\u00f2 abbastanza per intraprendere un'attivit\u00e0 in proprio. Dalla met\u00e0 degli anni 1870 alla met\u00e0 degli anni 1880, Goerz ha lavorato in tutta Europa, ma soprattutto a Parigi, come agente di vendita per un certo numero di aziende tedesche del settore dell'ottica, ma in particolare ancora per E. Busch.\nNel 1886 torn\u00f2 a Berlino e ha apr\u00ec la \u201csua\u201d prima attivit\u00e0 commerciale: vendita all'ingrosso di strumenti ottici. Presumibilmente, essi per la maggior parte erano prodotti dalla stessa ditta E.Busch; l'attivit\u00e0 si svolgeva in due sole stanze che servivano per la vendita (prevalentemente per corrispondenza) e per il magazzino.\nL'Istituto Ottico C.P.Goerz.\nAlla morte di Emil Busch, nel 1888, Goerz prese la decisione di creare una propria azienda produttrice di strumenti ottici, che da lui prese nome: Optische Anstalt C. P. Goerz (Istituto ottico C.P. Goerz). All'inizio la sua attivit\u00e0 consisteva soprattutto nell'assemblaggio di prodotti prefabbricati o comunque costruiti da altri.\nFin dall'inizio fu fondamentale la sua collaborazione con un suo caro amico, il fotografo e inventore Ottomar Ansch\u00fctz, che non solo gli vendette (nel 1889) il brevetto del famoso otturatore a tendina che permetteva gi\u00e0 allora la velocit\u00e0 di 1/1000 di secondo, ma gli consigli\u00f2 e sugger\u00ec nuovi sistemi da applicare al campo fotografico.\nDal settembre 1888, entra a lavorare con Goerz l'ottico e teorico svizzero Carl Moser, che aveva progettato il famoso obiettivo \"Lynkeioskop\". Dopo la sua prematura scomparsa, nel 1891, gli successe Emil von Hoegh, l'inventore dell'ancor pi\u00f9 famoso \"Dagor\" e dell\"'Hypergon\".\nAnschutz, Moser e Hoegh sono stati i primi di una lunga serie di inventori, ingegneri e fisici che lavorarono per Goerz; non solo, i migliori e celebri teorici e ottici nella Germania di allora furono coinvolti nella progettazione per conto di questa societ\u00e0, attivit\u00e0 che divenne un momento importante della loro carriera.\nUn tipico imprenditore tedesco.\nGoerz si pu\u00f2 considerare un tipico e intraprendente industriale tedesco della fine del XIX secolo. In brevissimo tempo ha costruito una struttura economicamente efficiente, ha installato linee di produzione per strumenti d'avanguardia, ha acquisito o registrato i brevetti per vendere i suoi prodotti in tutto il mondo. Non da ultimo, ha riconosciuto autonomamente ai suoi lavoratori diritti contrattuali che erano all'avanguardia per l'epoca.\nSpesso diceva che \u00abl'abilit\u00e0 dell'imprenditore sta nella capacit\u00e0 e competenza dell'assumere gli specialisti giusti per fare le cose\u00bb. Comunque era sempre lui a prendere l'ultima decisione e, grazie ad un intuto senza pari, quasi tutte le sue scelte industriali nel campo dell'ottica o della fotografia divennero in breve un punto di riferimento fondamentale per l'industria ottico-meccanica.\nLe innovazioni di Goerz.\nLe macchine fotografiche e gli obiettivi della Goerz sono stati la parte pi\u00f9 importante dello sviluppo della fotografia di tra il 1890 e la prima guerra mondiale. La miniaturizzazione delle lastre e delle pellicole (il cui formato pass\u00f2 da 9x12 cm nel 1890 a 4,5x6cm nel 1908) \u00e8 stata salutata con enorme entusiasmo dai fotografi dilettanti ma allo stesso tempo ha scatenato un feroce atteggiamento di rifiuto da parte della critica, della stampa specializzata e dei giornali.Facilmente trasportabili, le fotocamere Goerz erano nate per l'uso a mano e non per essere montate sui pesanti cavalletti di allora; le fotocamere pieghevoli a soffietto sono state il cavallo di battaglia della ditta, che nel 1910 rilasci\u00f2 un altro tipo di fotocamera all'avanguardia con una lente di pre-focalizzata che rendeva ancora pi\u00f9 semplice da parte di tutti l'esecuzione di fotografie.\nLa Goerz continu\u00f2 sulla strada dell'innovazione e sviluppo nella progettazione e costruzione di nuovi obiettivi fotografici e, dopo aver prodotto, nel 1890, un obiettivo un aplanatico come il Lynkeioskop, prosegu\u00ec entrando in concorrenza con ditte affermate come Zeiss, Voitglander, Dallmeyer, Busch GmbH e altre. Nel 1893 entra in produzione un obiettivo per dagherrotipi che divenne un grande successo; 30.000 unit\u00e0 vendute in tre anni, e dal 1911 la produzione raggiunse i 300.000 pezzi. Nel 1900 la Goerz progetta e costruisce l'Hypergon, che ancora oggi \u00e8 ricordato come uno dei pi\u00f9 importanti obiettivi della storia in quanto, pur essendo un aplanatico consentiva un angolo di ripresa di 135-140\u00b0, senza alcuna distorsione o aberrazione sferica. Allo stesso tempo, Goerz incontr\u00f2 il successo in tutto il mondo per la costruzione e distribuzione su larga scala binocoli prismatici \u201cTrieder\u201d, di proiettori di diapositive a colori e di particolari strumenti ottici simili a periscopi ma destinati ad impiego terrestre (perlopi\u00f9 militare) chiamati \"Panorama-Fernrohr\" (telescopio panoramico).\nIl successo della societ\u00e0 in quegli anni era dovuto a quell'abilit\u00e0 del fondatore e dei suoi tecnici che erano aperti a qualsiasi novit\u00e0 e invenzione riguardasse la fotografia e l'ottica. Per fare alcuni esempi, gi\u00e0 dai suoi albori, nel 1888, produsse e vendette un esposimetro fotografico. Dal 1890 in poi, fu il primo e unico costruttore dell'otturatore a tendina progettato da Anschutz, che naturalmente comport\u00f2 la predisposizione di tutta una serie di macchine fotografiche che lo utilizzavano: la sua presenza nell'apparecchio fotografico era individuato dal nome \u201cAngo\u201d, parola composta dalle prime sillabe di Anschuetz e d di Goerz.\nNel 1905 fu distribuito il primo proiettore al mondo per diapositive colori, progettato da Adolf Miethe che era composto da tre lastre. Ebbe un grande successo e se ne fecero grosse vendite comprendenti una lunga serie di dispositivi e accessori correlati. Della sua collaborazione con Joseph Arthur Berson, nasce una lunga serie di \u201cBalloKamera\u201d che erano una specie di fotocamera ermetica, che sar\u00e0 seguita da un nutrito numero di fotocamere Balloon con relativi ricambi (fino a il 1913).\nNel 1907, la Goerz propose per la prima volta al mondo l'utilizzo di un filtro giallo per la fotografia di paesaggio, producendo filtri con tre tonalit\u00e0 di colore e vari diametri per l'abbinamento a varie fotocamere.\nCon il 1908 Goerz costruisce una delle prime fotocamere per riprese notturne e con obiettivi e otturatori a tendina specificamente studiata per il fotogiornalismo.\nGoerz e le maestranze.\nC.P. Goerz era particolarmente sensibile all'aspetto umano dei suoi successi, probabilmente questa sua dote derivava dai suoi trascorsi da apprendista, di persona che \"si era fatta da sola\" e che era partita dal basso. Il desiderio di coinvolgere anche le sue maestranze nei successi lo portava ad andare incontro alle loro esigenze, quindi non stupisce che gi\u00e0 dal 1894 avesse autonomamente e senza manifestazioni sindacali, allora pressoch\u00e9 sconosciute, accolto un orarrio di lavoro di 8 ore giornaliere per un totale di 48 ore settimanali. Ancora pi\u00f9 scalpore fece l'iniziativa di pagare due settimane di ferie all'anno a tutti i suoi dipendenti. Queste innovazioni si sarebbero applicate in Germania, per legge, solo molti decenni dopo.\nLa sede a Fridenau.\nDopo i primi anni in piccoli edifici, la societ\u00e0 cresceva nel numero dei dipendenti e il 30 ottobre 1897 si trasfer\u00ec nella nuova sede nel quartiere di Friedenau a Berlino, in uno splendido nuovo edificio di 5 piani in stile gotico e con 60 metri di fronte strada.\nLa ditta si era ormai qualificata nella produzione di vetri ottici, di pellicole e lastre, cos\u00ec come di macchine fotografiche, obiettivi e binocoli. Inoltre con il lancio di diversi prodotti per uso militare, dopo il 1905, nacque la necessit\u00e0 dell'apertura di un certo numero di filiali in Europa, nel Regno Unito, e negli Stati Uniti. Queste filiali comprendevano le linee di produzione cos\u00ec come uffici di distribuzione e rappresentanza: le sedi erano dislocate a New York, Londra, Parigi, Vienna, Bratislava e Milano.\nNel 1917 la societ\u00e0 giungeva all'apice della sua importanza, con pi\u00f9 di 10.000 dipendenti. Sopravvisse anche alla sconfitta degli Imperi centrali nel 1918, e soprattutto a alla depressione del 1920 che segu\u00ec al trattato di Versailles. Comunque anche se la GOERZ resisteva bene al momento di crisi, non poteva evitare le riduzioni drastiche di produzione imposte dal trattato, che imponeva severe regole alle ditte che erano state fornitori militari dell'esercito uscito perdente dalla prima guerra mondiale.\nLa Goerz dopo la morte del fondatore.\nCarl Paul Goerz mor\u00ec il 14 gennaio del 1923. Non avendo successori solo tre anni pi\u00f9 tardi (1926) la societ\u00e0 partecip\u00f2 alla fusione che interess\u00f2 quattro ditte tedesche, tra le quali la Zeiss di Jena. Il nuovo marchio si chiam\u00f2 Zeiss-Ikon ed \u00e8 ancora oggi conosciuto in tutto il mondo.\nNell'anno della morte di Goerz fu lanciata una fotocamera di nome Tengor, che fu anche la prima ad essere completamente trasferita nella nuova societ\u00e0 ZEISS-IKON ed \u00e8 stata prodotta fino al 1950.\nAltri prodotti con il marchio Goerz sono stati prodotti fino agli anni settanta dalla Goerz statunitense che gi\u00e0 dalla morte del proprietario aveva avuto vita autonoma in America. Ancora oggi si trovano moltissimi binocoli, obiettivi, fotocamere e qualche telescopio che evidenziano l'altissimo grado di innovazione tecnologica dell'azienda fondata da Carl Paul Goerz."}
{"id": "2212286", "revid": "339392", "url": "https://it.wikipedia.org/wiki?curid=2212286", "title": "Charles d'Orl\u00e9ans", "text": ""}
{"id": "2212290", "revid": "104458", "url": "https://it.wikipedia.org/wiki?curid=2212290", "title": "Sci alpino ai XX Giochi olimpici invernali - Combinata femminile", "text": "Tra le competizioni dello sci alpino ai XX Giochi olimpici invernali di la combinata femminile si disput\u00f2 venerd\u00ec 17 e sabato 18 febbraio sulle piste Fraiteve Olympique di San Sicario e Giovanni Alberto Agnelli di Sestriere; la croata Janica Kosteli\u0107 vinse la medaglia d'oro, l'austriaca Marlies Schild quella d'argento e la svedese Anja P\u00e4rson quella di bronzo. Il 17 febbraio si tenne lo slalom speciale e il 18 la discesa libera, posticipata a causa di cattive condizioni atmosferiche.\nDetentrice uscente del titolo era la stessa Kosteli\u0107, che aveva vinto la gara dei XIX Giochi olimpici invernali di disputata sul tracciato di Snowbasin precedendo l'austriaca Renate G\u00f6tschl (medaglia d'argento) e la tedesca Martina Ertl (medaglia di bronzo); la Kosteli\u0107 era anche la campionessa mondiale in carica, avendo vinto a Bormio/Santa Caterina Valfurva 2005 davanti alla P\u00e4rson e alla Schild.\nRisultati.\nLegenda:\nDNF = prova non completata\nDSQ = squalificata\nDNS = non partita\nPos. = posizione\nSlalom speciale\nData: 17 febbraio\nLocalit\u00e0: Sestriere\nPista: Giovanni Alberto Agnelli\nPartenza: 2\u00a0170\u00a0m\u00a0s.l.m.\nArrivo: 2\u00a0030\u00a0m\u00a0s.l.m.\nDislivello: 140\u00a0m\n1\u00aa manche:\nOre: 17.00 (UTC+1)\nPorte: 49\nTracciatore: Mathias Berthold (Austria)\n2\u00aa manche:\nOre: 19.30 (UTC+1)\nPorte: 48\nTracciatore: Petr Z\u00e1hrobsk\u00fd (Rep. Ceca)\nDiscesa libera\nData: 18 febbraio\nLocalit\u00e0: San Sicario\nOre: 15.30 (UTC+1)\nPista: Fraiteve Olympique\nPartenza: 2\u00a0286\u00a0m\u00a0s.l.m.\nArrivo: 1\u00a0738\u00a0m\u00a0s.l.m.\nLunghezza: 2\u00a0331\u00a0m\nDislivello: 548\u00a0m\nPorte: 32\nTracciatore: Jan Tischhauser (FIS)"}
{"id": "2212293", "revid": "110157", "url": "https://it.wikipedia.org/wiki?curid=2212293", "title": "Palazzo del Governo (Benevento)", "text": "Il palazzo del Governo di Benevento \u00e8 la sede cittadina della prefettura e del museo Arcos. Si trova all'estremit\u00e0 orientale di corso Garibaldi, accanto alla rocca dei Rettori, sede della provincia di Benevento.\nStoria.\nA seguito dell'istituzione della nuova provincia di Benevento (25 ottobre 1860) nel nascente Regno d'Italia, sul finire del 1886 la deputazione provinciale di Benevento deliber\u00f2 la costruzione dell'edificio quale sede del nuovo ente. Le aspettative dei beneventani che in quegli anni speravano di veder rinascere una unit\u00e0 amministrativa coincidente con l'antico Sannio parvero potersi concretizzare negli anni 1890, quando sotto i governi presieduti da Francesco Crispi fu avanzata l'ipotesi di istituire 50 distretti in sostituzione delle 69 provincie allora esistenti, accorpandone varie. Nel beneventano tale proposta fu interpretata come un tentativo di istituire una supposta \"regione del Sannio\" con capoluogo a Benevento, che avrebbe avuto sede proprio nel palazzo del Governo che vi si andava allora erigendo. La proposta crispina non ebbe comunque seguito per la caduta del quarto ed ultimo governo Crispi causata dalla disfatta di Adua.\nNondimeno, la gara d'appalto fu esperita dall'ente provinciale ed il cantiere dell'imponente palazzo fu aperto il 20 novembre 1895: il progetto era dell'architetto Pietro Paolo Quaglia, cui era stata affidata anche la direzione dei lavori. I lavori subirono per\u00f2 varie interruzioni: dapprima per la morte di Quaglia (30 gennaio 1898), cui successe come responsabile l'ingegnere Raffaele Canevari, che per\u00f2 mor\u00ec anch'egli nel 1900. La costruzione si arrest\u00f2 quindi nuovamente dal 28 giugno 1901, per riprendere il 24 maggio 1904 sotto la direzione di Nicola Breglia, che apport\u00f2 alcune varianti progettuali. Chiuso il cantiere nel 1909, l'edificio pot\u00e9 essere inaugurato ufficialmente il 25 ottobre 1910, in felice coincidenza con i festeggiamenti per il cinquantenario dell'unit\u00e0 d'Italia e dell'istituzione della medesima provincia di Benevento (1910-11).\nDurante il ventennio fascista ospit\u00f2 gli uffici del governo e, da allora ad oggi, \u00e8 sede della prefettura. Alla fine del XX secolo il palazzo del Governo \u00e8 stato ristrutturato. Dal 2003 \u00e8 di propriet\u00e0 demaniale, escluso il seminterrato che, rimasto alla provincia di Benevento, dal 2005 ospita il Museo d'arte contemporanea Sannio.\nDescrizione.\nIl palazzo occupa un'area di 74 \u00d7 43 m, con due cortili interni. Si innalza su 3 piani sopra il seminterrato.\nLa facciata neorinascimentale, progettata dal Quaglia, \u00e8 stata arricchita dal Breglia con l'avancorpo centrale colonnato. Suo \u00e8 anche l'ampio scalone a tenaglia, che porta al vestibolo del piano nobile.\nL'ultima ristrutturazione del palazzo ha adeguato gli interni alla loro funzione di ufficio, rendendoli pi\u00f9 spaziosi ed agevoli."}
{"id": "2212296", "revid": "104265", "url": "https://it.wikipedia.org/wiki?curid=2212296", "title": "Fontana delle Catene", "text": "La fontana delle Catene \u00e8 una monumentale fontana barocca di Benevento, collocata in piazza Orsini. Questo nome le \u00e8 attribuito popolarmente, perch\u00e9 circondata da catene.\nLa fontana fu eretta per volont\u00e0 dell'arcivescovo Vincenzo Maria Orsini, il 5 settembre 1705, al centro della piazza che per cinque secoli aveva ospitato la Basilica di San Bartolomeo, crollata nel terremoto del 1688, da lui ricostruita e irrimediabilmente distrutta dal sisma del 1702.\nFu realizzata dall'architetto Nicola Colle De Vita, probabilmente su disegno dell'architetto romano Carlo Buratti.\nNel 1778, la cittadinanza vi volle allocare in cima la statua benedicente di papa Benedetto XIII.\nI bombardamenti del settembre 1943 danneggiarono gravemente sia la fontana che la statua. Fu quindi eseguito un lungo ed accurato restauro dal maestro romano Giovanni Sparla per conto della Soprintendenza ai Beni Architettonici; ma \u00e8 stato possibile recuperare solo in parte il manufatto originale. La statua \u00e8 stata ricollocata a dimora il 21 giugno 1992."}
{"id": "2212297", "revid": "28592", "url": "https://it.wikipedia.org/wiki?curid=2212297", "title": "Decreto dello Zar", "text": ""}
{"id": "2212299", "revid": "6923", "url": "https://it.wikipedia.org/wiki?curid=2212299", "title": "Hypochaeris", "text": "Hypochaeris \u00e8 un genere di piante spermatofite dicotiledoni appartenenti alla famiglia delle Asteraceae, dall'aspetto di erbacee con grandi fiori gialli.\nEtimologia.\nL'etimologia del nome del genere \u00e8 piuttosto dubbia e si perde lontano nel tempo; potrebbe derivare da due parole greche \"Hypo\" (= sottoterra) e \"choeros\" (= maiale); infatti le radici di una sua specie \"Hypochaeris radicata\" sono molto ricercate dai maiali che per cibarsene scavano la terra col loro \u201cgrufo\u201d per trovarle. \nQuesta denominazione venne introdotta nella classificazione scientifica nel 1754 da Carl von Linn\u00e9 (Rashult, 23 maggio 1707 \u2013 Uppsala, 10 gennaio 1778), biologo e scrittore svedese.\nMorfologia.\nLa forma biologica nella maggioranza delle specie (quasi il 70% delle specie spontanee della nostra flora) \u00e8 del tipo emicriptofita rosulata (H ros), ossia sono piante con gemme svernanti al livello del suolo e protette dalla lettiera o dalla neve, e con le foglie disposte a formare una rosetta basale.\nRadici.\nLe radici sono del tipo a fittone.\nFusto.\nIl fusto \u00e8 tubuloso, eretto, semplice o ramificato nella parte alta. La superficie del fusto \u00e8 profondamente solcata e verso l'infiorescenza pu\u00f2 ingrossarsi notevolmente.\nFoglie.\nLe foglie nella maggioranza dei casi sono radicali (basali); sono intere a forma lanceolata o spatolata, con bordi dentati variamente. Le foglie cauline (se presenti) sono progressivamente pi\u00f9 piccole, senza denti e amplessicauli.\nInfiorescenza.\nL'infiorescenza \u00e8 formata da grandi capolini emisferici. La struttura del capolino \u00e8 quella tipica delle \"Asteraceae\" : un peduncolo sorregge un involucro cilindrico formato da pi\u00f9 squame acuminate che fanno da protezione al ricettacolo sul quale s'inseriscono due tipi di fiori : quelli esterni ligulati e quelli interni tubulosi (in questo caso sono assenti). Il colore dei fiori ligulati normalmente \u00e8 giallo. Il ricettacolo si presenta con diverse pagliette poste alla base dei fiori, mentre l'involucro \u00e8 formato da pi\u00f9 serie di squame disposte in modo embricato. \nFiori.\nI fiori sono ermafroditi, zigomorfi, tetra-ciclici (calice \u2013 corolla \u2013 androceo \u2013 gineceo) e pentameri (a 5 elementi). Nelle specie di questo genere i fiori tubulosi non sono presenti.\nFrutti.\nIl frutto \u00e8 un achenio con becco, sormontato da un pappo uniseriato: un unico ordine di setole generalmente piumose.\nDistribuzione e habitat.\nL'area di distribuzione delle specie di questo genere comprende oltre all'Europa (in particolare i rilievi montani attorno al Mediterraneo), anche l'Asia boreale e l'America meridionale.\nDelle 8 specie spontanee della nostra flora 5 vivono sull'arco alpino. La tabella seguente mette in evidenza alcuni dati relativi all'habitat, al substrato e alla diffusione delle specie alpine.\nLegenda e note alla tabella.\nPer il \u201csubstrato\u201d con \u201cCa/Si\u201d si intendono rocce di carattere intermedio (calcari silicei e simili); vengono prese in considerazione solo le zone alpine del territorio italiano (sono indicate le sigle delle province).\nSistematica.\nLa famiglia delle Asteraceae (o Compositae) \u00e8 la famiglia vegetale pi\u00f9 numerosa, organizzata in oltre 1000 generi per un totale di circa 20.000 specie.\n\"Hypochaeris\" \u00e8 un genere della sottofamiglia Cichorioideae, caratterizzata dall'avere capolini con soli fiori ligulati, quelli periferici qualche volta sono unisessuali e con canali laticiferi; comprende non pi\u00f9 di una trentina di specie, diffuse soprattutto nell'emisfero boreale (zone temperate), delle quali almeno 8 sono proprie della flora italiana.\nSpecie spontanee della flora italiana.\nPer meglio comprendere ed individuare le varie specie del genere (solamente per le specie spontanee della nostra flora) l'elenco che segue utilizza in parte il sistema delle chiavi analitiche.\nSinonimi.\nIl genere di questa scheda, in altri testi, pu\u00f2 essere chiamato con nomi diversi. L'elenco che segue indica alcuni tra i sinonimi pi\u00f9 frequenti:\nGeneri simili.\nUn genere che senz'altro pu\u00f2 essere confuso con \"Hypochaeris\" \u00e8 \"Leontodon\" L. (Dente di leone), anche perch\u00e9 la differenza pi\u00f9 significativa non \u00e8 molto visibile : il ricettacolo di quest'ultimo genere \u00e8 privo di pagliette.\nUsi.\nL'utilizzo di queste piante da parte dell'uomo \u00e8 minimo se si esclude qualche specie che grazie ai suoi grandi fiori gialli serve ad adornare il giardino alpino. Qui possiamo ricordare la specie \"Hypochieris scorzonerae\" che per le sue propriet\u00e0 diuretiche (facilita il rilascio dell'urina) \u00e8 molto usata in Cina e la specie \"Hypochaeris radicata\" usata per le sue propriet\u00e0 foraggere (ricercata dalla mucche da latte e dai maiali, questi ultimi sono ghiotti soprattutto della radice)."}
{"id": "2212301", "revid": "21880", "url": "https://it.wikipedia.org/wiki?curid=2212301", "title": "Costolina", "text": ""}
{"id": "2212302", "revid": "6923", "url": "https://it.wikipedia.org/wiki?curid=2212302", "title": "Wilton House", "text": "Wilton House \u00e8 una casa di campagna inglese che sorge non lontano dal paese di Wilton, vicino Salisbury nel Wiltshire. \u00c8 stata la residenza di campagna dei conti di Pembroke per quattro secoli.\nStoria.\nIl pi\u00f9 antico edificio di cui ci sia rimasta testimonianza situato sul territorio dove sorge ora Wilton House \u00e8 un priorato fondato da re Egbert del Wessex nell'871. Il priorato accrebbe la sua ricchezza con l'acquisizione di terre e benefici accordati da re Alfredo il Grande, che lo trasform\u00f2 in una potente e vasta abbazia.\nIn epoca moderna, con l'abolizione dei monasteri e degli ordini religiosi nel regno d'Inghilterra voluta da re Enrico VIII, anche l'abbazia di Wilton inizi\u00f2 il suo progressivo declino; infine, nel 1544, Enrico VIII don\u00f2 il territorio dell'abbazia a William Herbert, I conte di Pembroke. Con l'aiuto di Hans Holbein il Giovane, che per\u00f2 mor\u00ec prima di portare a termine il suo lavoro, il conte trasform\u00f2 l'abbazia in una residenza rinascimentale.\nNel 1630 la famiglia dei conti di Pembroke commission\u00f2 a Inigo Jones, architetto tra i favoriti del re Carlo I, la riprogettazione dell'abitazione. Infine, nel 1801, l'undicesimo conte affid\u00f2 a James Wyatt il compito di modernizzare la casa, che venne modificata in alcune sue parti, secondo il gusto neogotico dell'epoca.\nIn epoca contemporanea la residenza \u00e8 stata set di alcuni film come \"Barry Lyndon\", \"La pazzia di Re Giorgio\", \"La mia regina\", \"Orgoglio &amp; Pregiudizio (2005)\" \"Tomb Raider (2018) e The Crown (2016)\"\nPer Wilton House ha lavorato anche l'ebanista e designer inglese Thomas Chippendale."}
{"id": "2212307", "revid": "21880", "url": "https://it.wikipedia.org/wiki?curid=2212307", "title": "Specie di Hypochaeris", "text": "Elenco delle specie di \"Hypochaeris\"."}
{"id": "2212308", "revid": "110157", "url": "https://it.wikipedia.org/wiki?curid=2212308", "title": "Chiesa dei Santi Cosma e Damiano (Mendrisio)", "text": "La chiesa dei Santi Cosma e Damiano, a Mendrisio, \u00e8 un edificio ecclesiastico neoclassico, considerato il pi\u00f9 monumentale del secondo Ottocento nel Canton Ticino.\nStoria.\nNell'alto Medioevo Mendrisio dipendeva dalla pieve di Balerna, ma la parrocchia locale ottenne successivamente l'indipendenza. Fu cos\u00ec realizzata una chiesa parrocchiale, la cui prima attestazione indiretta risale al 1275, con una seconda citazione, in questo caso diretta, nel 1323. Nel tardo Seicento la chiesa fu ricostruita in stile barocco e nel 1672 fu consacrata. Fra il 1863 e il 1875, tuttavia, l'edificio fu raso al suolo e ricostruito con le forme attuali su un progetto di Luigi Fontana. La nuova chiesa, con pianta a croce greca, un presbiterio e un coro disposti in emiciclo, una cupola dotata di lanterna e (a partire dal 1879) una scalinata d'accesso, fu riconsacrata nel 1887. Nel 1907 furono realizzati il campanile e la facciata, dotata di un portico a tre fornici con colonne e lesene angolari corinzie. I lavori in facciata si conclusero nel 1922.\nDescrizione.\nAll'interno sono presenti delle semicolonne corinzie di sostegno al cornicione (1869-1875). Tra gli autori il Fescoggia. All'interno della cupola sui pennacchi sono da segnalare gli Evangelisti. L'altare maggiore mostra un tabernacolo a tempietto e degli angeli cerofori \u00e8 degli anni 1669-1670, fu restaurato nel 1950 con l'eliminazione delle porte laterali. Rilevanti l'urna lignea nella mensa, con il corpo santo di San Feliciano martire romano. La salma fu traslata nel 1745 dalle catacombe romane di Sant'Agnese.\nSulla parete sinistra troviamo: \nNella cappella del battistero si trovano:\nLa cappella di Sant'Antonio di Padova ci mostra l'altare realizzato nel 1878 dal Cremonini, una statua lignea del Santo del 1932 (Runggaldier,). I quadri riguardano i miracoli di sant'Antonio e di san Carlo Borromeo (seconda met\u00e0 del secolo XVII).\nNella navata ci sono degli oli su tela che ritraggono il Crocifisso con i santi Cosma e Damiano, Sant'Isidoro Agricola e San Grato vescovo attribuiti alla bottega dei Torriani e dipinti nel XVII e Santa Rita da Cascia di Tita Pozzi. \nNell'altra cappella ci sono un crocifisso ligneo del secolo XVII eu arredo liturgico di Paolo Bellini del 1974."}
{"id": "2212314", "revid": "2049576", "url": "https://it.wikipedia.org/wiki?curid=2212314", "title": "Apamea Ragiana", "text": "Apamea Ragiana (Greco: \u0391\u03c0\u03ac\u03bc\u03b5\u03b9\u03b1) \u00e8 un'antica citt\u00e0 ellenistica della Media. Secondo Strabone si trovava a circa 500 stadi a sud delle porte caspiche, a sudest della citt\u00e0 di \"Rhagae\".\nLa posizione della localit\u00e0 non \u00e8 stata determinata."}
{"id": "2212319", "revid": "339392", "url": "https://it.wikipedia.org/wiki?curid=2212319", "title": "Consultazioni politiche italiane del 2008", "text": ""}
{"id": "2212328", "revid": "88740", "url": "https://it.wikipedia.org/wiki?curid=2212328", "title": "Edelman", "text": ""}
{"id": "2212329", "revid": "88740", "url": "https://it.wikipedia.org/wiki?curid=2212329", "title": "Edelmann", "text": ""}
{"id": "2212334", "revid": "1543377", "url": "https://it.wikipedia.org/wiki?curid=2212334", "title": "West London Tram", "text": "Il West London Tram \u00e8 una proposta di realizzazione di una linea di tram da realizzare nel corridoio di \"Uxbridge Road\" nell'ovest di Londra. Lo schema \u00e8 stato proposto dal Transport for London (TfL) incontrando per\u00f2 l'opposizione dei consigli comunali dei tre borough interessati dal progetto. Pertanto esso \u00e8 stato posposto a data da destinarsi il 2 agosto 2007.\nIl progetto prevedeva la realizzazione di una linea fra Uxbridge e Shepherd's Bush che sarebbe transitata per Hillingdon, Southall, Hanwell, West Ealing, Ealing e Acton, ed avrebbe sostituito le attuali linee 207 e 427 del London Buses, alcune linee locali di bus e la linea 607 express del London Buses. Essa avrebbe poi servito anche la Brunel University.\nDisamina.\nI tram avrebbero dovuto transitare lungo la congestionata Uxbridge Road da Uxbridge a Shepherd's Bush e sostituire i sovraccarichi servizi dei bus 207, 427 e 607. Questo avrebbe richiesto la costruzione di marciapiedi a livello, privi di gradino, a tutte le fermate del tram.\nA realizzazione completata avrebbe fatto rivivere la rotta tramviaria costruita nel 1904 e che venne poi sostituita da una linea di filobus - numero 607 - poi sostituita da una linea di bus tradizionali operante ancora oggi.\nProgressi.\nOpposizione.\nAlla linea si opposero le autorit\u00e0 dei borough che sarebbero stati attraversati dalla linea: Ealing, Hammersmith and Fulham e Hillingdon. Essa fu anche l'oggetto della campagna locale \"Save Ealing's Streets\" (salvate le strade di Ealing), la cui obiezione principale era che la chiusura al traffico automobilistico della Uxbridge Road avrebbe spostato detto traffico sulle strade residenziali della zona nonostante la riduzione di esso realizzata dalla costruzione del tram.\nLa \"Trolley Buses for West London\", sostenne che la migliore soluzione sarebbe stata la riproposizione di una linea di filobus che avrebbero sensibilmente eliminato l'inquinamento senza i gravi disagi prodotti dalla linea tramviaria.\nGli oppositori della linea tramviaria fecero notare gli elevati costi della realizzazione del progetto anche se un'indagine condotta rivel\u00f2 che un 30% in pi\u00f9 di viaggiatori avrebbero preferito il tram al filobus.\nRisultati della consultazione del 2006.\nNell'ottobre 2006 la TfL indisse una consulzione fra 17.000 utilizzatori della linea di bus. Il risultato, ottenuto da persone che avevano gi\u00e0 viaggiato sul tram, fu che il 46% degli interpellati si disse contro il progetto del tram e solo il 40% si pronunci\u00f2 a favore mentre il restante 12% si dichiar\u00f2 indifferente. Diverso fu il risultato che emerse da quanti non avevano viaggiato con il tram; di questi il 39% si dichiar\u00f2 a favoe ed il 37% contro mentre il 21% si disse indifferente. La maggioranza dei residenti not\u00f2 che il progetto avrebbe avuto un impatto positivo sulla zona anche se dissero che i tram avrebbero occupato troppo spazio sulle strade. Circa il 50% dei residenti not\u00f2 anche che i tram avrebber ridotto il numero delle auto parcheggiabili lungo la strada facendo notare cos\u00ec che il progetto era pi\u00f9 gradito dai fruitori dei bus che dagli automobilisti. L'unico vantaggio che emerse era la drastica riduzione del numero di bus in circolazione nella zona. I residenti non erano per\u00f2 informati adeguatamente sui benefici dei tram in termini di efficienza, facilit\u00e0 di accesso e uscita. Infatti soltanto il 20% disse di essere informato su questi vantaggi. Fra i residenti emerse poi la convinzione che i tram producessero un maggiore inquinamento acustico, fatto evidenziato dal 49% degli interpellati\nRimando della decisione.\nIl progetto venne posticipato indefinitivamente dalla TfL, a seguito della decisione governativa di proseguire con l'attuazione del progetto Crossrail. TfL si \u00e8 impegnato a collaborare con i locali borough per accrescere il numero dei bus creando interscambi con le future stazioni del Crossrail\nTfL ha comunque detto che il progetto del tram pu\u00f2 essere ripreso in considerazione in caso di ulteriore necessit\u00e0 dopo l'entrata in funzione del sistema Crossrail.\nStazioni proposte.\nIn ordine da ovest:"}
{"id": "2212340", "revid": "125401209", "url": "https://it.wikipedia.org/wiki?curid=2212340", "title": "Severino Ferrari", "text": "Biografia.\nNacque a San Pietro Capofiume (piccola localit\u00e0 nel comune di Molinella), nella contrada detta \"Alberino\", figlio del medico Luigi Ferrari e di Giuseppina Sarti, sorella dello scultore bolognese Diego. \nBench\u00e9 dotato di una propria originalit\u00e0, Severino Ferrari \u00e8 stato continuamente paragonato (con risultati per lui svantaggiosi) a Giovanni Pascoli, conosciuto nel 1873 in seguito alla richiesta di alcune ripetizioni di latino. Fra Pascoli e Ferrari nascer\u00e0 un'amicizia fraterna durata tutta la vita: Pascoli chiamava scherzosamente \"Ridiverde\" il Ferrari (vedi la poesia pascoliana \"Epistola a Ridiverde\") che a sua volta lo chiamava Gianni Schicchi.\nNell'estate del 1876 conosce Carducci: ne diverr\u00e0 allievo all'Universit\u00e0 di Bologna e con il maestro curer\u00e0 l'edizione commentata del Canzoniere di Petrarca.\nI suoi intensi studi di letteratura, lo portano, nel 1877, a fondare assieme a Giovanni Marradi, Luigi Gentile, Alfredo Straccali, Guido Biagi, Ugo Brilli e altri la rivista \"I nuovi goliardi\" della quale escono solo tre fascicoli doppi (la rivista sar\u00e0 poi ripresa nel 1881).\nNel 1884 esce il poemetto \"Il mago\": si tratta di un'allegoria in cui si immagina che il mago (cio\u00e8 Ugo Brilli che con il nomignolo di \"mago\" veniva chiamato dagli amici a causa di un sonetto incentrato sul mago Merlino) vada a caccia di Biancofiore (protagonista del \"Filocolo\" di Boccaccio, assurta qui a simboleggiare la poesia). Il mago, accompagnato dai suoi fidi cani (i \"nuovi goliardi\") fa strage di numerose bestie (i nemici letterari del Carducci, fra cui il fiorentino Luigi Alberti, il milanese Giovanni Rizzi, il Rapisardi e altri).\nL'anno dopo, invece, vengono editi i \"Bordatini\" e in essi Ferrari sperimenta quella contaminazione fra poesia colta e poesia popolare che lo render\u00e0 famoso e che prelude ad analoghi esperimenti di Giovanni Pascoli.\nIspiratrice di molte sue poesie \u00e8 Ida Gini da lui conosciuta nel 1886 a La Spezia (dove il poeta era insegnante al Liceo Costa) e sposata il 23 settembre dello stesso anno. Per il loro matrimonio l'amico Giovanni Pascoli compose una corona di otto madrigali dal titolo \"L'ultima passeggiata\".\nCarducci aveva scelto Ferrari come successore alla cattedra di eloquenza dell'Universit\u00e0 di Bologna. Tuttavia, forti disturbi psichici attanagliarono la parte finale della sua vita e quando, nel 1904, Carducci lasci\u00f2 l'insegnamento, egli non era ormai in grado di ricoprire la carica, che fu affidata a Giovanni Pascoli.\nNel dicembre del 1905 si spegneva a Collegigliato (in provincia di Pistoia) in una clinica dove era stato ricoverato a causa di un inasprirsi della sua malattia mentale. La sua casa natia, visibile ad Alberino, \u00e8 ancora in ottime condizioni e abitata (non da eredi n\u00e9 da persone a lui collegate).\nIl cippo a Severino Ferrari nel cimitero monumentale della Certosa di Bologna, con il ritratto del poeta, \u00e8 stato scolpito da Carlo Parmeggiani nel 1907; si trova all'ingresso sud che dalla Sala del Colombario porta al Campo Carducci."}
{"id": "2212343", "revid": "1719883", "url": "https://it.wikipedia.org/wiki?curid=2212343", "title": "Libro di emblemi", "text": "I libri di emblemi sono un tipo particolare di libri illustrati che si diffuse in Europa nel XVI e XVII secolo e che andarono a nutrire un genere letterario noto come emblematica. Di solito contenevano un centinaio di immagini, sole o accompagnate da testo, dette appunto \u00abemblemi\u00bb.\nEvoluzione.\nGli studiosi non concordano sulla questione chiave se per emblemi si debbano considerare solo le immagini, o le immagini combinate con il testo che le accompagna. La questione sorge perch\u00e9 il primo libro di emblemi, \"Emblemata\" di Andrea Alciato, fu pubblicato in un'edizione non autorizzata in cui lo stampatore aveva scelto le xilografie senza consultare l'autore, il quale aveva diffuso i testi in forma manoscritta non illustrata.\nI primi libri di emblemi non erano illustrati, specialmente quelli pubblicati dallo stampatore francese Denis de Harsy. Con il tempo per\u00f2 i lettori cominciarono a preferire i libri che contenevano combinazioni di immagini e testo. Ogni combinazione consisteva di xilografie o incisioni, accompagnate da uno o pi\u00f9 testi che invitavano i lettori a riflettere su una lezione morale generale, offerta dall'immagine unita al testo. L'immagine era suscettibile di varie interpretazioni: solo leggendo il testo il lettore poteva essere certo del significato inteso dall'autore. In questo modo i libri erano strettamente collegati alle personali combinazioni simboliche di immagine e testo, note in Inghilterra come \"personal devices\", in Italia come \"imprese\" e in Francia come \"devises\".\nI testi potevano avere varia lunghezza, arrivando addirittura a superare le mille pagine (un esempio \u00e8 il \"Mondo simbolico\" di Filippo Picinelli). Nel caso dei \"Pegma, cum narrationibus philosophicis\" (1555) di Pierre Coustau, le immagini giunsero a essere accompagnate da un vero e proprio saggio filosofico (\"narratio\"), compiuto in s\u00e9 e autosufficiente, in una maniera che pu\u00f2 essere accostata ai successivi \"Saggi\" di Michel de Montaigne.\nFortuna editoriale.\nI libri di emblemi, di argomento sia profano sia religioso, raggiunsero una grande popolarit\u00e0 in tutta l'Europa continentale, ma in Gran Bretagna essi non affascinarono mai i lettori come altrove in Europa. I libri erano numerosi soprattutto nei Paesi Bassi, in Belgio, Germania e Francia. Andrea Alciato scrisse gli epigrammi contenuti nel primo e pi\u00f9 diffuso libro di emblemi, \"Emblemata\", pubblicato da Heinrich Steyner ad Augusta nel 1531, il vero e proprio capostipite del genere letterario ed editoriale. Un altro libro illustrato di successo fu \"Iconologia\" di Cesare Ripa, pubblicato la prima volta nel 1593, anche se, \"stricto sensu\", non si tratta di un libro di emblemi, ma di una collezione di erudite allegorie.\nI primi studi europei di geroglifici, come quelli di Athanasius Kircher, assumevano che i geroglifici fossero degli emblemi e, conseguentemente, li interpretavano in maniera immaginifica."}
{"id": "2212344", "revid": "767487", "url": "https://it.wikipedia.org/wiki?curid=2212344", "title": "Idelfonso Nieri", "text": "Biografia.\nLavor\u00f2 come insegnante nelle scuole medie. Importanti sono i suoi studi sul dialetto e sulla cultura popolare lucchese.\nLe sue opere principali sono: \"Vocabolario lucchese\" (1902) \"e Cento racconti popolari lucchesi\" (1906). \nRaccolse ed illustr\u00f2, non solo con intenti filologici e folcloristici, ma con arguzia e fine senso d'arte (come riporta l'enciclopedia Treccani), storie, usanze, proverb\u00ee e locuzioni del contado lucchese.\nOpere.\nInoltre tradusse dal greco i Caratteri di Teofrasto."}
{"id": "2212351", "revid": "125835731", "url": "https://it.wikipedia.org/wiki?curid=2212351", "title": "Carlo Linati", "text": "Biografia.\nScrittore e viaggiatore.\nDa bambino trascorse le vacanze a Gravedona, localit\u00e0 lariana dalla quale la madre era originaria; Linati ricorder\u00e0 il paese della fanciullezza nel romanzo \"Cantalupa\". Nel 1899 si iscrisse alla Facolt\u00e0 di Legge dell'Universit\u00e0 di Torino, citt\u00e0 nella quale studi\u00f2 anche pittura: conseguir\u00e0 per\u00f2 la laurea presso l'Universit\u00e0 di Parma nel 1906. Tornato nella nativa Lombardia, fu per qualche tempo avvocato a Milano.\nAncor prima della guerra inizi\u00f2 un'attivit\u00e0 di scrittore, fino a diventare un affermato romanziere e saggista, ma anche giornalista viaggiatore. Collabor\u00f2 col Touring Club Italiano, per conto del quale scrisse racconti di viaggi e scoperte naturalistiche, girando l'Europa ed usando tutti i mezzi di locomozione possibili: dall'auto, al treno, alla bicicletta, finanche il cosiddetto \"ultralento\". Viaggi\u00f2 in Bretagna a bordo di una Fiat 509. Molti suoi romanzi e racconti sono ambientati in Lombardia ed in Insubria; questa caratteristica, unita ai suoi tratti scapigliati e tardo-romantici manzoniani, fanno di Linati un esponente parzialmente integrabile nella Linea Lombarda.\nIl suo esordio lo si deve ad alcuni racconti di carattere allegorici, come \"Il tribunale verde\" del 1906 e ad altri racconti, genere di scrittura a lui pi\u00f9 congeniale. \nNel 1909 speriment\u00f2 la scrittura di un romanzo dal titolo \"Duccio da Bont\u00e0\", i cui protagonisti sono due giovani che vivono intensamente il loro contatto con la natura, ma subito ritorn\u00f2 al racconto. \nIn alcune raccolte, come \"Pubert\u00e0\" (1922) e \"Storie di bestie e di fantasmi\" (1926), sperimenta una prosa nuova utilizzando un lessico che, attingendo a diverse tradizioni, diventa ricco di suggestioni con momenti descrittivi di carattere favoloso.\nIn patria non si associ\u00f2 a nessuno degli stili del tempo e collabor\u00f2 alle testate La Stampa, Il Corriere della Sera e alle riviste letterarie Il Convegno e La Voce, diretta da Giuseppe Prezzolini. Tra i suoi contatti vi furono Cesare Angelini e Carlo Emilio Gadda. \nNel 1925 fu tra i firmatari del Manifesto degli intellettuali antifascisti di Benedetto Croce non per motivi politici bens\u00ec per il rifiuto borghese che ebbe dell'evoluzione del movimento fascista.\nLinati \u00e8 stato inoltre autore di vari lavori di prosa, tra cui alcuni radiodrammi originali trasmessi prima dall'EIAR e poi dalla RAI, tra cui il radiodramma Angeli e colori, con musiche di Arrigo Pedrollo.\nMor\u00ec nel 1949 a Rebbio all'et\u00e0 di 71 anni a causa di un infarto.\nTraduttore.\nNel 1913 viaggi\u00f2 in Irlanda, fermandosi a Londra, esperienza che gli consent\u00ec di conoscere il nuovo teatro nazionale irlandese di John Millington Synge, William Butler Yeats, Lady Gregory e Sean O'Casey.\nNel 1918 ricevette la prima lettera di James Joyce con la proposta di eseguire la traduzione di una sua novella. Il fatto segn\u00f2 l'inizio di un nutrito scambio epistolare che si concluse solo con la morte dell'irlandese.\nLinati divenne un noto traduttore italiano di importanti letterati inglesi come James Joyce, Charles Dickens, David Herbert Lawrence. \nJames Joyce prepar\u00f2 per il suo amico Carlo Linati uno schema riassuntivo della struttura dell'Ulisse, che \u00e8 noto come The Linati Schema."}
{"id": "2212355", "revid": "6923", "url": "https://it.wikipedia.org/wiki?curid=2212355", "title": "Oxford Street Tram", "text": ""}
{"id": "2212359", "revid": "1226", "url": "https://it.wikipedia.org/wiki?curid=2212359", "title": "Francesco Antonio Muttoni", "text": ""}
{"id": "2212361", "revid": "45367", "url": "https://it.wikipedia.org/wiki?curid=2212361", "title": "FilmAuro", "text": ""}
{"id": "2212369", "revid": "165042", "url": "https://it.wikipedia.org/wiki?curid=2212369", "title": "Rio Ospo", "text": ""}
{"id": "2212373", "revid": "198277", "url": "https://it.wikipedia.org/wiki?curid=2212373", "title": "Gran Premio d'Italia 1970", "text": "Il Gran Premio d'Italia 1970, \"XLI Gran Premio d'Italia\" e decima gara del campionato di Formula 1 del 1970, si \u00e8 svolto il 6 settembre sul Circuito di Monza ed \u00e8 stato vinto da Clay Regazzoni su Ferrari, prima vittoria in carriera del pilota svizzero. Durante le prove ufficiali del sabato per\u00ec in un incidente il pilota austriaco Jochen Rindt, che in quell'anno si sarebbe laureato campione del mondo postumo, l'unico della storia della Formula 1.\nNote.\n\"Salvo indicazioni diverse le classifiche sono tratte da \""}
{"id": "2212374", "revid": "2147985", "url": "https://it.wikipedia.org/wiki?curid=2212374", "title": "Vignano", "text": "Vignano (\"Vinjan\" in sloveno) \u00e8 una localit\u00e0 italiana frazione del comune di Muggia, in provincia di Trieste.\nSi trova sul versante sud della valle delle Noghere, ove scorre il Rio Ospo, di fronte al Monte d'Oro.\nA poche centinaia di metri da Vignano si trova l'area naturale protetta del biotopo laghetti delle Noghere."}
{"id": "2212378", "revid": "123382364", "url": "https://it.wikipedia.org/wiki?curid=2212378", "title": "Fiat Linea", "text": "La Fiat Linea \u00e8 una berlina compatta prodotta della casa automobilistica italiana FIAT. Definita una world car ovvero una vettura pensata per essere venduta globalmente, la Linea \u00e8 destinata in particolar modo (ma non solo) ai mercati emergenti. La presentazione ufficiale \u00e8 avvenuta al salone dell'automobile di Istanbul del novembre 2006. La produzione termina nel 2016 in Turchia e nel novembre 2018 in India.\nContesto.\nSi tratta di una berlina a tre volumi (codice progettuale 323) strettamente derivata della Fiat Grande Punto, e quindi basata sul pianale modulare \"Small\" di Fiat Group Automobiles ma con passo allungato. Con la Grande Punto la Linea condivide alcuni tratti stilistici, nonch\u00e9 gran parte della componentistica meccanica e tecnologica. La Fiat Linea non deriva quindi dal \"progetto 178\", cui appartengono le altre \"World car\" Fiat (Palio, Siena, Albea, Strada e Perla), rispetto alle quali si posiziona in un segmento superiore, tanto che in alcuni mercati la Linea ha sostanzialmente sostituito la Fiat Marea oltre che alla stessa Albea che veniva prodotta in Turchia. La lunghezza \u00e8 di 4,56 metri, ben 53 centimetri in pi\u00f9 rispetto alla Grande Punto. \nCaratteristiche.\nLa vettura viene prodotta a partire dal fine 2006 in Turchia dalla Tofa\u015f e nel corso del 2008 \u00e8 iniziata la fabbricazione in India (in collaborazione con la Tata Motors) e Brasile. Per un breve periodo \u00e8 stata assemblata anche in Russia dalla Sollers per mezzo di una joint venture con il gruppo Fiat; i componenti venivano spediti dalla turca Tofas. \nLe motorizzazioni disponibili sono il 1,4 l di cilindrata appartenente alla famiglia Fire aspirato otto valvole (77 CV) e sedici valvole turbo (120 CV), e diesel Multijet di cilindrata 1.3\u00a0l (75, 85 e 95 CV) e 1.6\u00a0l (105 e 120 CV).\nRestyling 2012.\nLa Fiat Linea nel 2012 \u00e8 stata interessata da un corposo aggiornamento avvenuto tramite un completo restyling degli interni ed anche minori ma evidenti modifiche negli esterni. La vettura internamente adotta un disegno completamente diverso, si tratta della medesima modifica apportata alla sorella Punto con il modello Punto Evo e mantenuto nelle versioni \"non base\" della Punto 2012. La qualit\u00e0 degli interni, assemblaggi e materiali, \u00e8 quindi notevolmente migliorata, a differenza della Punto quelli della Linea 2012 sono pi\u00f9 ricchi di cromature, ma sono sostanzialmente i medesimi. Evidenti interventi estetici sono stati eseguiti anche all'esterno, la vettura ora adotta una mascherina aggiornata, molto simile a quella della Fiat Viaggio, anche il paraurti \u00e8 stato sostituito con uno pi\u00f9 elaborato e sportivo e una importante cromatura che lo attraversa quasi interamente. Il posteriore \u00e8 stato sensibilmente rivisto, la targa ora \u00e8 stata spostata sul baule, in posizione pi\u00f9 convenzionale: la vettura acquista cos\u00ec maggiore importanza e qualit\u00e0 percepita a discapito dell'originalit\u00e0 del modello pre-restyling. Una fascia cromata sovrasta la targa e impreziosisce il baule, anche il paraurti posteriore \u00e8 stato modificato, anch'esso ha ricevuto un intervento cromato che lo percorre orizzontalmente. La forma dei fari rimane invariata ma il disegno interno di essi viene aggiornato, aggiornamento pi\u00f9 percettibile in quelli posteriori, meno in quelli anteriori. I motori non vengono modificati.\nLa produzione in Turchia termina nel 2016 in quanto sostituita dalla Fiat Egea (ovvero la Fiat Tipo venduta in tutta Europa), in Sud America invece la Linea \u00e8 stata sostituita dalla Fiat Cronos, berlina compatta derivata dalla Fiat Argo, mentre in India continua ad essere prodotta per il solo mercato locale. "}
{"id": "2212381", "revid": "125792512", "url": "https://it.wikipedia.org/wiki?curid=2212381", "title": "Emblemata", "text": "Emblemata (\"Emblematum liber\") di Andrea Alciati \u00e8 l'opera capostipite di un intero genere letterario, quello del libro di emblemi, che conoscer\u00e0 una notevole fortuna nella cultura umanistica e rinascimentale dell'intera Europa. Fu pubblicato per la prima volta nel 1531 ad Augusta in Germania, con il titolo, comprensivo del nome dell'autore e del dedicatario, \"Viri clarissimi D. Andreae Alciati iurisconsultiss. Mediol. ad D. Chonradum Peutingerum Augustanum iurisconsultum Emblematum liber\".\nStoria editoriale.\nImpressa dallo stampatore Heinrich Steyner, la prima edizione non autorizzata del 1531 fu compilata a partire da un manoscritto di poesie latine che il giurista italiano Andrea Alciato aveva dedicato al suo amico Konrad Peutinger e fatto circolare tra i suoi conoscenti. L'edizione del 1531 fu presto seguita da un'edizione del 1534, autorizzata dall'autore e pubblicata a Parigi da Christian Wechel: tale edizione usc\u00ec con il titolo \"Andreae Alciati Emblematum libellus\" (\"Libretto di emblemi di Andrea Alciato\").\n\"Emblemata\" crebbe fino a includere pi\u00f9 di 200 emblemi singoli e usc\u00ec in centinaia di edizioni, di cui probabilmente la pi\u00f9 conosciuta \u00e8 quella pubblicata da Tozzi a Padova nel 1621 con commenti di Claude Mignault e Francisco S\u00e1nchez de las Brozas e note di Lorenzo Pignoria, ristampata nel 1661.\nContenuto dell'opera.\n\"Emblemata\" \u00e8 il plurale della parola latina \"emblema\" (dal greco \u1f14\u03bc\u03b2\u03bb\u03b7\u03bc\u03b1, \"\u00e9mbl\u0113ma\"), termine che indica un elemento decorativo, un mosaico o un ornamento: nella sua prefazione a Peutinger, Alciato descrive i suoi emblemi come un dotto divertimento, un passatempo per gli umanisti imbevuti di cultura classica. A tale proposito, cos\u00ec recita la prefazione, in traduzione italiana:\nFortuna letteraria.\nL'opera di Alciato gener\u00f2 migliaia di imitazioni in tutte le lingue vernacolari europee: di argomento profano, religioso o amoroso, i libri di emblemi furono parte integrante della cultura europea per due secoli. Tra gli epigoni e imitatori vi fu Pierre Coustau (alias \"Petrus Costalius\") che, nel 1555, a Lione, pubblic\u00f2 122 emblemi in \"Pegma, cum narrationibus philosophicis\". Coustau, debitore di Alciati, introduce un'originale innovazione, l'accompagnamento degli emblemi con \"narrationes philosophicae\", sorta di saggi filosofici, ciascuno dei quali autosufficiente e in s\u00e9 compiuto, in una maniera che pu\u00f2 ricordare i \"Saggi\" di Michel de Montaigne."}
{"id": "2212384", "revid": "22356", "url": "https://it.wikipedia.org/wiki?curid=2212384", "title": "Emeraldella", "text": ""}
{"id": "2212386", "revid": "22356", "url": "https://it.wikipedia.org/wiki?curid=2212386", "title": "Habelia", "text": ""}
{"id": "2212387", "revid": "22356", "url": "https://it.wikipedia.org/wiki?curid=2212387", "title": "Mimetaster", "text": ""}
{"id": "2212389", "revid": "599013", "url": "https://it.wikipedia.org/wiki?curid=2212389", "title": "Waas", "text": ""}
{"id": "2212392", "revid": "486946", "url": "https://it.wikipedia.org/wiki?curid=2212392", "title": "Organetto Padda", "text": ""}
{"id": "2212393", "revid": "486946", "url": "https://it.wikipedia.org/wiki?curid=2212393", "title": "Organetto Agata", "text": ""}
{"id": "2212395", "revid": "1714743", "url": "https://it.wikipedia.org/wiki?curid=2212395", "title": "Folco I d'Angi\u00f2", "text": "Origini.\nSecondo la \"Chronica de Gestis Consulum Andegavorum, Chroniques d'Anjou\", era figlio del visconte d'Angers, di Tours e d'Orl\u00e9ans, Ingelger e della moglie, che secondo la \"Historia Comitum Andegavorum, Chroniques d'Anjou\", si chiamava Aelindis, nipote dei fratelli, Rursus Adelardus e Raymo, con incarichi ad Angers e a Tours (Rursus Adelardus et Raymo ambo germani fratres, Turonensium et Andegavensium pontifices, neptem suam Aelindis), mentre, per la \"Chronica de Gestis Consulum Andegavorum, Chroniques d'Anjou\", la moglie di Ingelger si chiamava Adele ed era l'unica figlia Goffredo, signore di Ch\u00e2teau-Landon e del G\u00e2tinais (\"Landonensis castri sive Gastinensis pagi consul nomine Gaufredus\u2026filiam unicam habens, nomine Adelam\"), che eredit\u00f2 tutte le propriet\u00e0 del padre, senza eredi maschi. La paternit\u00e0 di Ingelger \u00e8 confermata anche dai \"Gesta Consulum Andegavensium\".Ingelger, sempre secondo la \"Chronica de Gestis Consulum Andegavorum, Chroniques d'Anjou\", era figlio del nobile Tertullo (\"Tertullus nobilem dux\") e di Petronilla, figlia di un duca di Borgogna della famiglia dei Guelfi. La paternit\u00e0 di Tertullo \u00e8 confermata anche dai \"Gesta Consulum Andegavensium\".\nBiografia.\nFolco si trova citato nel documento n\u00b0 V della \"Biblioth\u00e8que de l'Ecole des Chartes, Tome XXX (1869), Pi\u00e8ces Justificatives\", redatto a Tours, nell'aprile 886, regnante Carlo il Grosso, ed inerente alla restituzione di una propriet\u00e0 al monastero di San Martino di Tours, che Folco controfirm\u00f2 assieme ad altri nobili.\nLa \"Historia Comitum Andegavorum, Chroniques d'Anjou\", ricorda che Ingelger fu soggetto ad una malattia polmonare (\"focositatem, phthisim et hydropisim\"), che, nell'888, lo port\u00f2 alla morte e, nelle propriet\u00e0, gli succedette il figlio, Folco detto il Rosso.\nFolco, secondo le \"Chroniques des comtes d\u00b4Anjou par Marchegay et Salmon\u00e8\" viene ancora citato, nell'891, senza alcun titolo.\nVerso l'898, Folco fu riconosciuto visconte d'Angi\u00f2, in quanto il 28 settembre di quell'anno controfirm\u00f2 un documento, con il titolo di visconte, e poi un altro il 22 maggio 899 e un altro ancora il 13 settembre 900.\nVerso il 905 ottenne anche la viscontea di Tours, in quanto il 5 luglio di quell'anno controfirm\u00f2 un documento, con il titolo di visconte d'Angi\u00f2 e di Tours (\"Fulconis Turonorum et Andecavorum vicecomitis\").\nInfine, verso il 909, Folco ottenne il titolo di conte d'Angi\u00f2, in quanto il 30 ottobre di quell'anno controfirm\u00f2 un documento, con il titolo di visconte d'Angi\u00f2 e di Tours (\"Domni Fulconis Andecavorum comitis, Tedbaldi Turonorum vicecomitis\") (la viscontea di Tours era stata concessa a Tebaldo il Vecchio).Il titolo di conte per\u00f2 non gli venne riconosciuto, infatti in un documento del 13 novembre 912, firm\u00f2 senza alcun titolo, mentre, in un documento dell'agosto 924, si firm\u00f2 col titolo di visconte.Infine con le due donazioni in suffragio del padre Ingelger, del figlio Ingelger, del suocero Guarniero e della suocera Tescende, fatte assieme alla moglie Rosalia ed ai figli maschi Guido e Folco, tra il 929 ed il 930, si cita come conte di Angi\u00f2: il primo documento \u00e8 il n\u00b0 XXXIII del \"Cartulaire noir de la cath\u00e9drale d'Anger\", ed il secondo documento \u00e8 il n\u00b0 CLXXVII del \"Cartulaire de l'abbaye de Saint-Aubin d'Angers, Tome I\". Pare che il titolo di conte gli fu definitivamente riconosciuto solo nel 930, quando il suo signore, duca dei Franchi e conte di Parigi, Ugo il Grande, gli attribu\u00ec tale titolo in uno dei suoi documenti.\nDurante questo periodo, dopo la morte (907) del re di Bretagna, Alano I il Grande, a Folco fu data la contea di Nantes, con l'incarico di combattere sia i Vichinghi che i Bretoni, come risulta dai \"Gesta Consulum Andegavensium\".Nantes venne conquistata dai Vichinghi, nel 914, e Folco rinunci\u00f2 ai suoi diritti, nel 919.\nNegli anni in cui Folco condusse la contea, cerc\u00f2 di ampliarla a spese del ducato d'Aquitania. Folco \u00e8 citato in un documento, per l'ultima volta, nell'agosto del 941, assieme al figlio, Folco il Buono.\nNon si conosce la data esatta della morte di Folco I, ma si pu\u00f2 presumere tra il 941 e il 942, comunque, secondo la \"Chronica de Gestis Consulum Andegavorum, Chroniques d'Anjou\", mor\u00ec in tarda et\u00e0 dopo una sana vecchiaia e fu tumulato, accanto a suo padre, nella chiesa di Saint-Martin a Ch\u00e2teauneuf-sur-Sarthe.Gli succedette il figlio terzogenito, Folco il Buono.\nMatrimonio e discendenza.\nFolco il Rosso aveva sposato Rosalia di Loches, originaria della Turenna, che era figlia di Guarniero (\"Warnerius\"), signore di Loches e di altri due castelli, come ci confermano sia la \"Chronica de Gestis Consulum Andegavorum, Chroniques d'Anjou\", la \"Historia Comitum Andegavorum, Chroniques d'Anjou\" e i \"Gesta Consulum Andegavensium\" e di Tescende ed ebbero cinque figli:"}
{"id": "2212402", "revid": "111433", "url": "https://it.wikipedia.org/wiki?curid=2212402", "title": "Skoglar Toste", "text": "Secondo Snorri Sturluson, era padre di Sigrid la Superba (un altro figlio fu il jarl Ulf Tostesson). Dette asilo per un certo periodo ad Harald Grenske, che in seguito torn\u00f2 per corteggiare Sigrid, che lo uccise per la sua insistenza. Toste viene menzionato in diverse saghe nordiche come l'\"Heimskringla\". Sarebbe stato il primo a chiedere il danegeld in Inghilterra nel 970. Suo nipote Stenkil diventer\u00e0 re di Svezia nel 1060."}
{"id": "2212404", "revid": "290023", "url": "https://it.wikipedia.org/wiki?curid=2212404", "title": "World Academy of Art and Science", "text": "La World Academy of Art and Science (nota anche con il solo acronimo WAAS), \"Accademia mondiale arte e scienza\", \u00e8 un'organizzazione scientifica internazionale non governativa.\nStoria.\nNegli anni cinquanta si diffuse l'idea di fondare un'Accademia scientifica con lo scopo di migliorare la collaborazione e la diffusione delle scoperte. Tra i promotori del progetto vi furono Albert Einstein, Robert Oppenheimer, Joseph Rotblat, Bertrand Russell, Joseph Needham, Lord John Boyd Orr, George Brock Chisholm, John Ambrose Fleming, Hermann Joseph Muller, Harold C. Urey, Francis Perrin, Panchanan Maheshwari, Theodore Monod, Detlev Bronk e Harold Lasswell. L'accademia fu organizzata infine nel dicembre 1960 come un'organizzazione informale.\nOrganizzazione.\nComposta da 700 soci, l'accademia \u00e8 retta da 20 consiglieri con a capo un presidente. In ordine cronologico, i presidenti sono stati:\nAttualmente gli italiani membri del direttivo sono:\nFonti.\n\"History\", worldacademy.org, "}
{"id": "2212405", "revid": "729019", "url": "https://it.wikipedia.org/wiki?curid=2212405", "title": "Giulio Faini", "text": "Carriera.\nDiplomatosi dapprima in corno nel Liceo musicale di Bologna, vi consegu\u00ec poi anche i diplomi in Composizione e Strumentazione per banda e Direzione Corale.\nFu valentissimo suonatore di corno, ricercato dai pi\u00f9 affermati direttori d'orchestra del suo tempo. Lo stesso Arturo Toscanini lo volle ripetutamente con s\u00e9, in alcune delle sue storiche tourn\u00e9e europee ed americane.\nDiresse fino agli ultimi giorni il corpo bandistico santarcangiolese e fu l'animatore instancabile anche sul piano didattico della locale scuola di musica.\nLe sue composizioni, sia per banda che per orchestra, sono tuttora in repertorio, per la vivacit\u00e0 e la freschezza del dettato melodico e la ricchezza dello strumentale.\nIn occasione delle ricorrenti celebrazioni pascoliane nella vicina San Mauro, compose l'inno \"A Roma\" \"Eterna\", sul testo letterario omonimo dello stesso Pascoli. L'inno venne eseguito da un foltissimo coro di voci bianche, accompagnato dal corpo bandistico da lui diretto."}
{"id": "2212407", "revid": "3535", "url": "https://it.wikipedia.org/wiki?curid=2212407", "title": "Agenzia del Territorio", "text": ""}
{"id": "2212411", "revid": "47767", "url": "https://it.wikipedia.org/wiki?curid=2212411", "title": "Bertolfo (abate)", "text": "Bertolfo nacque da genitori pagani in Germania, si convert\u00ec al Cristianesimo nelle Fiandre, divenne monaco benedettino e fond\u00f2 un'abbazia a Renty, nella regione del Passo di Calais che contribu\u00ec ad evangelizzare.\nAgiografia.\nAncora molto giovane,al tempo del re Dagoberto I, Bertolfo and\u00f2 nelle Fiandre a Th\u00e9rouanne, capitale della trib\u00f9 celtica dei belgi Morini. L\u00e0 conobbe il vescovo Audomaro che stava rievangelizzando la regione dopo le invasioni dei Vandali e degli Suebi e si convert\u00ec al cristianesimo.\nOmero lo ammise nell'Ordine dei chierici. Divent\u00f2 amministratore di tutte le propriet\u00e0 del conte Wamberto, che aveva avuto modo di apprezzarlo per la sua grande onest\u00e0 e piet\u00e0 verso i poveri. Presto divenne molto invidiato per il suo potere, e molti suoi avversari andavano dal conte per accusarlo di cattiva amministrazione. Ma Wamberto, che riponeva in lui una grande stima, non diede mai ascolt\u00f2 ai malevoli, anzi lo aiut\u00f2 nella sua opera di evangelizzazione e gli fece costruire quattro chiese, poi si fece accompagnare da lui in un pellegrinaggio che fece a Roma assieme alla moglie. Alla sua morte gli lasci\u00f2 in eredit\u00e0 tutti i beni che possedeva a Renty.\nBertolfo diede sepoltura a Wamberto e alla moglie in una di quelle chiese, continu\u00f2 ad amministrare con zelo le propriet\u00e0 ricevute e fond\u00f2 un'abbazia benedettina a Renty.\nMolti, attratti dalla fama di santit\u00e0 di Bertolfo, vollero dedicarsi alla vita religiosa in quel monastero, e furono guidati dal santo pi\u00f9 con l'esempio e l'amore che con le imposizioni e le punizioni. L'abbazia divenne presto un grande centro di attrazione religiosa e sociale, e tutti i poveri ed i bisognosi del circondario vi si rivolgevano, venendo accolti e aiutati con grande sollecitudine e piet\u00e0.\nMor\u00ec nel 705.\nCulto.\nIl Martirologio Romano fissa la memoria liturgica il 5 febbraio.\nAlla sua morte gli venne data sepoltura nell'abbazia di Renty, dove rimase fino al X secolo quando, per paura delle incursioni dei Normanni, fu traslato prima a Boulogne-sur-Mer, poi ad Harelbeke una citt\u00e0 delle Fiandre sul fiume Lys, e infine nel abbazia Saint-Pierre-au-Mont-Blandin (\"Blandijberg\" o \"Blandinium\") in Gand.\nNel 1578, durante le guerre di religione, gli Ugonotti assalirono l'abbazia, la distrussero e bruciarono tutte le reliquie in essa contenuti. L'astio dei protestanti fu tale che non si preoccuparono di gettare via l'oro e l'argento dei reliquiari.\nNelle opere artistiche Bertolfo viene raffigurato in abito monastico, nell'atto di dare elemosine, assieme a una grande aquila con le ali aperte. Perch\u00e9 pare che, durante una tempesta, il santo sia stato protetto dalle ali di un'aquila.."}
{"id": "2212413", "revid": "287204", "url": "https://it.wikipedia.org/wiki?curid=2212413", "title": "Go Home", "text": "Go Home \u00e8 una canzone scritta, registrata e prodotta da Stevie Wonder nel 1985, pubblicata come secondo singolo estratto dall'album \"In Square Circle\".\n\u00c8 stato l'ultimo singolo di Stevie Wonder a riuscire ad entrare nella top ten della \"Billboard Hot 100\"."}
{"id": "2212420", "revid": "6923", "url": "https://it.wikipedia.org/wiki?curid=2212420", "title": "Step'anakert", "text": "Step'anakert (, ) \u00e8 una comunit\u00e0 urbana a statuto speciale, capitale dell'autoproclamata Repubblica dell'Artsakh. La citt\u00e0, come l'intera Repubblica, \u00e8 reclamata dall'Azerbaigian, che la riconosce con il nome di Xank\u0259ndi, a volte traslitterato in Khankendi. Nel 2015 la citt\u00e0 contava circa abitanti.\nGeografia fisica.\nLa citt\u00e0 sorge in una conca nell'altopiano del Karabakh ad un'altezza di circa , al centro della Repubblica dell'Artsakh.\nEtimologia.\nStep'anakert, letteralmente: \"Creata da Step'an\" o \"Citt\u00e0 di Step'an\", deve il suo nome al politico e rivoluzionario armeno bolscevico Step'an \u0160ahowmyan, commissario della Comune di Baku.\nStoria.\nFondazione ed epoca sovietica.\nSecondo alcune fonti medievali armene il villaggio si sarebbe chiamato inizialmente Vararakn, nome mantenuto fino al 1847, quando fu cambiato in Xank\u0259ndi o Khankendi, letteralmente: \"villaggio del Khan\". Secondo fonti azere invece la citt\u00e0 sarebbe stata fondata nel XVIII secolo con il nome di Xan\u0131n k\u0259ndi, poi abbreviato in Xank\u0259ndi, per fungere da residenza per i khan del Khanato del Karabakh. Durante la guerra russo-persiana tra il 1804 e il 1813 il khanato fu conquistato dall'Impero russo, anche se la cessione ufficiale avvenne in seguito al trattato di Golestan.\nL'insediamento fu ricostruito nel 1917 dopo la rivoluzione d'ottobre e nel 1923 fu intitolato al rivoluzionario bolscevico di etnia armena Step'an \u0160ahowmyan, commissario della Comune di Baku, giustiziato nel 1918 con gli altri 25 commissari dall'Armata Bianca a Krasnovodsk (oggi T\u00fcrkmenba\u015fy). Nello stesso anno, in seguito al pogrom di \u0160ow\u0161i, che risult\u00f2 nella quasi totale distruzione della citt\u00e0, allora capoluogo dell'oblast' Autonoma del Nagorno Karabakh (NKAO), il capoluogo fu spostato a Step'anakert.\nTra gli anni '20 e '30 la citt\u00e0 cambio radicalmente il suo aspetto sia grazie ad un nuovo piano urbanistico, disegnato dall'architetto armeno Aleksandr Tamanian, che alla crescita demografica ed economica del centro abitato.\nGuerra del Nagorno Karabakh.\nNel 1988 in piazza Lenin (oggi piazza della Rinascita) si riunirono diversi manifestanti che chiedevano l'unificazione della NKAO nella RSS Armena, fortemente osteggiata dagli azeri a cui l'oblast' era stata assegnata nel 1923. Il 20 febbraio il soviet supremo dell'oblast' approv\u00f2 l'unione, tuttavia questo caus\u00f2 forti scontri tra azeri e armeni in citt\u00e0, tanto da costringere le autorit\u00e0 sovietiche ad imporre un coprifuoco.\nCon la dichiarazione d'indipendenza dell'Azerbaigian, proclamata il 30 agosto 1991, il governo della neonata repubblica restaur\u00f2 il nome Xank\u0259ndi perseguendo una politica strettamente anticomunista e di azerificazione del territorio dell'ex oblast' autonoma, a maggioranza armena. La Corte suprema sovietica dichiar\u00f2 inammissibili le decisioni azere e l'oblast' autonoma si dichiar\u00f2 indipendente proclamando la nascita della Repubblica del Nagorno Karabakh, con capitale Step'anakert, il 2 settembre 1991.\nIl 31 gennaio 1992 l'Azerbaigian attacc\u00f2 quindi la Repubblica del Nagorno Karabakh, dando inizio ad un conflitto con l'Armenia che si protrarr\u00e0 fino al 1994. Utilizzando come base la vicina citt\u00e0 di \u015eu\u015fa, le forze azere assedieranno e bombarderanno la capitale fino alla conquista della citt\u00e0 il 9 maggio 1992. Secondo un reportage del settimanale statunitense \"Time\" dell'aprile 1992, i bombardamenti furono cos\u00ec violenti che \"praticamente pochissimi edifici non avevano subito danni\".\nLa citt\u00e0 \u00e8 stata colpita da pesanti bombardamenti missilistici anche durante la guerra nell'Artsakh del 2020.\nSociet\u00e0.\nReligione.\nL'unica chiesa precedente all'epoca sovietica di cui si hanno informazioni sembra che risalisse al XIX secolo e fosse stata intitolata a san Giorgio, tuttavia fu demolita nel 1936 e durante il periodo sovietico non rimase in funzione alcuna chiesa in tutta Step'anakert, nonostante gran parte della popolazione fosse di religione armena ortodossa.\nLa costruzione della prima chiesa cristiana inizi\u00f2 nel 2006, concludendosi l'anno successivo grazie al finanziamento da parte di un filantropo armenoamericano, Nerses Yepremian. La chiesa, intitolata a san Giacomo, \u00e8 stata consacrata il 9 maggio 2007 in occasione dell'anniversario della battaglia di Shusha dall'arcivescovo Pargev Martirosyan.\nCultura.\nIstruzione.\nUniversit\u00e0.\nLa citt\u00e0 \u00e8 il centro dell'istruzione dell'Artsakh ed \u00e8 sede di cinque universit\u00e0 di cui due statali e tre private:\nMusei.\nLa citt\u00e0 ospita diversi musei: il Museo statale Artsakh, il Museo dei soldati caduti e il Museo dei soldati dispersi, che contengono immagini, documenti e reperti della guerra del Nagorno Karabakh.\nMedia.\nStampa e teleradiodiffusione.\nLa citt\u00e0 ospita la sede del quotidiano nazionale, \"Azat Artsakh\", fondato nel 1923, e della radiotelevisione statale.\nGeografia antropica.\nUrbanistica.\nDalla centrale e circolare piazza \u0160ahowmyan (al centro giradino con scenografica fontana) si dipartono verso nord piazza della Rinascita (con il palazzo presidenziale e il parlamento), verso est il lungo viale dei Martiri della Libert\u00e0 (sulla quale si affacciano molte sedi istituzionali); dalla parte opposta si sviluppa il pi\u00f9 elegante viale V. Sargsyan con numerosi negozi. Negli ultimi anni sono sorte nuove zone residenziali intorno al centro ed \u00e8 stato avviato un progetto di riqualificazione edilizia che ha interessato soprattutto la zona intorno a via Toumanyan (alle spalle del parlamento).\nPoco fuori dal centro abitato, verso est, sorge il celebre monumento Siamo le nostre montagne, mentre alla periferia occidentale, di fronte all'ospedale repubblicano, sorge il Memoriale di Stepanakert.\nEconomia.\nPrima della guerra l'economia di Step'anakert si basava principalmente sull'industria alimentare, lavorazione della seta e sulla coltivazione della vite. Dopo la guerra l'economia locale sub\u00ec pesantissimi danni ma negli ultimi anni, in particolare grazie al supporto economico della diaspora armena, \u00e8 tornata a registrare qualche miglioramento.\nNegli ultimi anni la citt\u00e0 ha puntato molto sul turismo e sono sorte numerose nuove strutture alberghiere.\nInfrastrutture e trasporti.\nLa citt\u00e0 \u00e8 servita dall'aeroporto di Step'anakert, nel vicino comune di Xocal\u0131.\nAmministrazione.\nGemellaggi.\nA causa del riconoscimento limitato dello Stato, sono scoppiate alcune polemiche attorno ai gemellaggi stretti dalla capitale con altre citt\u00e0. Ad esempio nel 2005 quando la citt\u00e0 californiana di Montebello ha stabilito un gemellaggio con la capitale dell'Artsakh, l'ambasciatore azero negli Stati Uniti, Hafiz Pa\u015fayev, ha scritto una lettera, indirizzata al governatore della California Arnold Schwarzenegger e al sindaco di Montebello Bill Molinari, sostenendo che tale gemellaggio avrebbe potuto acuire le tensioni gi\u00e0 presenti nel territorio, vista la delicatezza del processo di pacificazione con l'Armenia. Il sindaco tuttavia ha sostenuto la continuazione del programma di gemellaggio.\nNel 2018 la citt\u00e0 brasiliana di Mairipor\u00e3 ha instaurato un programma di gemellaggio con Step'anakert, ricevendo tuttavia un avviso dal Ministero degli affari esteri, condiviso con la vicina Pilar do Sul, in quanto il Brasile non riconosce l'indipendenza dell'Artsakh."}
{"id": "2212424", "revid": "115289818", "url": "https://it.wikipedia.org/wiki?curid=2212424", "title": "Forza traente (chimica)", "text": "La forza traente (indicata con \"f\") che agisce su uno ione nel caso della membrana cellulare definisce la sua tendenza a entrare o uscire da essa, indipendentemente dalla permeabilit\u00e0 della membrana verso lo ione stesso.\nEssa dipende dalla valenza dello ione (z),dal potenziale di membrana (Vm) e dal potenziale elettrochimico (Ei) dello ione stesso. In particolare, f \u00e8 direttamente proporzionale a z(Vm-Ei).\nSi ha che: \n\u00c8 inoltre possibile, conoscendo forza traente e permeabilit\u00e0 (P) di uno ione, calcolarne il flusso (F):"}
{"id": "2212426", "revid": "112255481", "url": "https://it.wikipedia.org/wiki?curid=2212426", "title": "Harald Grenske", "text": "Gudr\u00f8d era nipote di Harald Bellachioma e re di Vestfold. Il suo cognome \"Grenski\" dipenderebbe dal fatto che fu cresciuto nel distretto norvegese del Grenland. Suo padre fu ucciso dai figli di Gunnhild (Harald Greyhide e dai suoi fratelli) quando Harald aveva solo 11 anni. Harald fugg\u00ec nell'Oppland e da l\u00ec in Svezia presso il potente Skoglar Toste, dedicandosi alle razzie. Quando i figli di Gunnhild furono banditi, Harald Grenske segu\u00ec Harald Denteazzurro e Haakon Sigurdsson in Norvegia, diventando in seguito sovrano di Vestfold e dell'Agder. Spos\u00f2 \u00c5sta, figlia di Gudbrand Kula, ma la lasci\u00f2 per corteggiare Sigrid la Superba, figlia di Skoglar Toste. Sigrid lo uccise. La vedova di Harald, Asta, diede alla luce Olaf il Coraggioso, che in seguito regner\u00e0 sulla Norvegia. In seguito Asta sposer\u00e0 Sigurd Syr, re di Ringerike."}
{"id": "2212430", "revid": "767487", "url": "https://it.wikipedia.org/wiki?curid=2212430", "title": "ATS D3", "text": "L'ATS D3 fu una vettura di Formula 1 che esord\u00ec nella stagione 1979 e corse anche in quella successiva. Spinta da un tradizionale motore Ford Cosworth DFV, adottava un cambio Hewland FGA 400, e fu concepita da Nigel Stroud.\nEvoluzione del modello D2, venne rivista nella scocca e nelle sospensioni risultando pi\u00f9 efficiente del modello precedente. Venne guidata solo da Hans-Joachim Stuck nella prima stagione; il pilota tedesco ottenne un quinto posto nel Gran Premio degli Stati Uniti-Est, primo arrivo a punti per la scuderia tedesca. Utilizzata anche nei primi appuntamenti dell'anno seguente colse come miglior risultato un settimo posto con Marc Surer nel Gran Premio del Brasile."}
{"id": "2212433", "revid": "124123", "url": "https://it.wikipedia.org/wiki?curid=2212433", "title": "Ulf Tostesson", "text": ""}
{"id": "2212434", "revid": "39900", "url": "https://it.wikipedia.org/wiki?curid=2212434", "title": "Audun Groenvold", "text": ""}
{"id": "2212435", "revid": "1226", "url": "https://it.wikipedia.org/wiki?curid=2212435", "title": "Alonzo Di Benedetto", "text": ""}
{"id": "2212438", "revid": "149485", "url": "https://it.wikipedia.org/wiki?curid=2212438", "title": "Aleardo Donati", "text": "Atleta della \"Sempreavanti\", fu uno dei pionieri della lotta greco-romana in Italia. Rappresent\u00f2 l' a quattro edizioni consecutive dei Giochi olimpici estivi: , , e .\nPer 19 volte, dal 1923 al 1942, ad eccezione del 1932 e del 1936, si laure\u00f2 Campione italiano nella categoria dei pesi massimi.\nNel luglio 1942 corsero voci di un suo passaggio tra i professionisti, ma prefer\u00ec rimanere dilettante e il 4 ottobre dello stesso anno, a Napoli, vinse il 18\u00ba titolo.\nNazionale.\nVanta 31 presenze con la maglia della Nazionale. Partecip\u00f2 a quattro edizioni dei Giochi Olimpici:\nRiconoscimenti.\nNel 2008 gli sono state dedicate:"}
{"id": "2212440", "revid": "1748167", "url": "https://it.wikipedia.org/wiki?curid=2212440", "title": "Overjoyed", "text": "Overjoyed \u00e8 una canzone scritta, registrata e prodotta da Stevie Wonder nel 1986, pubblicata come terzo singolo estratto dall'album \"In Square Circle\".\nIl singolo raggiunse la posizione numero 24 della \"Billboard Hot 100\" nella primavera del 1986, rimanendo nella Top 40 per sei settimane. Inoltre, \"Overjoyed\" raggiunse la vetta della classifica Hot Adult Contemporary Tracks, per l'ottava (e, ad oggi, l'ultima) volta, nella sua carriera.\nLa canzone fu originariamente scritta nel 1979 per l'album \"Journey through the Secret Life of Plants\", ma poi non inserita nel disco, e registrata nuovamente per l'album \"In Square Circle\".\nNegli anni successivi la canzone \u00e8 stata registrata anche da Mary J. Blige per l'album \"Ballads\", pubblicato solo in Giappone e da Jane Monheit per l'album \"Surrender\".\nNel 2013 Celine Dion ha inserito una versione del brano cantata con lo stesso Wonder nel suo album Love Me Back To Life."}
{"id": "2212441", "revid": "729019", "url": "https://it.wikipedia.org/wiki?curid=2212441", "title": "Battaglia di La Gravelle", "text": "La battaglia di La Gravelle \u00e8 stata una battaglia della Prima Guerra di Vandea combattuta il 24 ottobre 1793 a La Gravelle.\nAntefatto.\nIl 20 gennaio 1793, nel nord della Loira si sparse la notizia dell'arrivo nell'Esercito cattolico e reale di contadini provenienti dai dipartimenti bretoni dell'Ille-et-Vilaine e della Mayenne. Il 22 ottobre 800 bretoni molto ben armati si riunirono nelle foreste di Le Pertre. Ma il comando era diviso tra molti capi. Jean Cottereau (detto \"Jean Chouan\") aveva preso le armi gi\u00e0 dal 1792, insieme al fratello Fran\u00e7ois Cottereau che comandava i mainioti di Saint-Ou\u00ebn-des-Toits e nella stessa regione i tre fratelli Pin\u00e7on, di Bourgon esercitavano anche loro un'influenza importante sulla popolazione. Per quanto riguarda i bretoni i vari capi erano i fratelli Louis ed Aim\u00e9 Picquet du Boisguy, per i combattenti di Foug\u00e8res, Louis Hubert ed il cavaliere di Hardonni\u00e8re per quelli di Vitr\u00e9.\nAppena i due piccoli eserciti si unirono a Le Pertre si misero in marcia per raggiungere i vandeani. Il 23 ottobre, su proposta dei capi bretoni, fu deciso di attaccare La Gravelle con lo scopo di procurarsi ulteriori armi e uomini. La citt\u00e0 era solitamente difesa soltanto da 200 soldati. Due donne inviate in ricognizione nella citt\u00e0 riferirono che tutto era normale e che i vandeani avevano preso Laval il giorno precedente.\nLa battaglia.\nMa durante la notte, 1.600 repubblicani comandati dal generale Augustin di Lespinasse, fuggito dopo la sconfitta di Laval, si erano rifugiati nella citt\u00e0.\nIl 24 ottobre, alle due del mattino non sapendo dell'arrivo dei repubblicani, i chouan passarono all'attacco attaccando in tre punti contemporaneamente. I repubblicani, che si videro attaccati da ogni parte, senza accorgersi della netta inferiorit\u00e0 numerica del loro nemico, credettero che non avrebbero mai sconfitto l'esercito vandeano e si arresero senza opporre alcuna resistenza. Il generale Lespinasse, circondato nella casa in cui si era barricato, fu catturato da Aim\u00e9 Picquet du Boisguy. In cambio della resa Boisguy promise che li avrebbero risparmiati e che sarebbero stati tutti liberati.\nLa mattina del giorno successivo tutti i prigionieri repubblicani furono raccolti nella piazza della citt\u00e0, in totale erano 1.200, infatti solo quelli che si erano stanziati nelle campagne attorno alla citt\u00e0 riuscirono a scappare. I capi chouan fecero giurare i prigionieri di non combattere mai pi\u00f9 contro di loro e quindi li liberarono per poi inviarli a Vitr\u00e9.\nConseguenze.\nAim\u00e9 Picquet du Boisguy, si era particolarmente distinto in questa battaglia e venne riconosciuto come capo dai bretoni anche se aveva appena 17 anni, in compenso i mainioti continuarono ad avere Jean Chouan al loro comando. L'intesa tra bretoni e i mainioti non era per\u00f2 molto perfetta. Il giorno dopo i bretoni e i mainioti raggiunsero i vandeani a Laval con un bottino di 1.200 fucili e 32 cavalli. Furono messi sotto gli ordini del principe de Talmont che conoscevano in quanto faceva parte dell'\"Association bretonne\".\nLa presa di La Gravelle segn\u00f2 l'inizio dell'insurrezione degli abitanti del nord della Loira sperato dai vandeani. Questi rinforzi riceverono il nome di \"\"Petite Vend\u00e9e\" (\"Piccola Vandea\"), ma poi finirono per essere chiamati \"chouan\" per il soprannome del loro capo Jean Cottereau. In parte per la presenza del principe de Talmont, altri insorti dalla Bretagna e dal Maine raggiunsero i vandeani si sperava di raggiungere un numero totale tra i 6.000-10.000 uomini, ma in realt\u00e0 il totale fu di poco inferiore."}
{"id": "2212442", "revid": "104458", "url": "https://it.wikipedia.org/wiki?curid=2212442", "title": "Audun Gr\u00f8nvold", "text": "Biografia.\nCarriera nello sci alpino.\nStagioni 1993-1999.\nSpecialista delle prove veloci originario di Ingeberg di Hamar, Audun Gr\u00f8nvold esord\u00ec in campo internazionale il 2 marzo 1993 ai Mondiali juniores di Montecampione/Colere, in Italia, dove giunse tra l'altro 7\u00ba nel supergigante. Disput\u00f2 la sua prima gara in Coppa del Mondo, un supergigante, il 5 febbraio 1996 sulle nevi di Garmisch-Partenkirchen in Germania, senza completare la prova.\nEsord\u00ec ai Campionati mondiali in occasione della rassegna iridata di Sestriere 1997, dove si classific\u00f2 18\u00ba nel supergigante; due anni dopo, ai Mondiali di Vail/Beaver Creek 1999, fu invece 8\u00ba nella discesa libera. Poco pi\u00f9 tardi, il 10 marzo in Sierra Nevada, colse il suo unico podio in Coppa del Mondo: 3\u00ba nella discesa libera vinta dal connazionale Lasse Kjus davanti allo statunitense Chad Fleischer.\nStagioni 2000-2009.\nIl 14 gennaio 2000 colse a Sankt Anton am Arlberg la sua unica vittoria, nonch\u00e9 unico podio, in Coppa Europa, in discesa libera. Prese parte per l'ultima volta a una rassegna iridata nel 2001 nella stessa localit\u00e0 austriaca, chiudendo 22\u00ba nella discesa libera e 24\u00ba nel supergigante.\nDisput\u00f2 la sua ultima gara in Coppa del Mondo il 24 gennaio 2004 a Kitzb\u00fchel, classificandosi 37\u00ba in discesa libera. In quello stesso 2004 decise di dedicarsi al freestyle, abbandonando quindi lo sci alpino; negli anni seguenti (fino al 2009) partecip\u00f2 ancora, saltuariamente, a qualche gara FIS e dei Campionati norvegesi, senza ottenere risultati di rilievo.\nCarriera nel freestyle.\nStagioni 2005-2008.\nSpecialista dello ski cross, esord\u00ec in Coppa del Mondo il 25 ottobre 2004 a Saas-Fee (61\u00ba) e ai Campionati mondiali a Ruka 2005, vincendo la medaglia di bronzo dietro a Tom\u00e1\u0161 Kraus e a Jesper Brugge.\nIl 10 gennaio 2007 colse a Flaine la sua prima vittoria, nonch\u00e9 primo podio, in Coppa del Mondo; a fine stagione si aggiudic\u00f2 la Coppa del Mondo di ski cross e risult\u00f2 5\u00ba nella classifica generale. Nello stesso anno disput\u00f2 i Mondiali di Madonna di Campiglio, chiudendo 8\u00ba.\nStagioni 2009-2010.\nAi Mondiali di Inawashiro 2009 fu 28\u00ba, mentre l'anno dopo ai XXI Giochi olimpici invernali di , sua unica presenza olimpica, vinse la medaglia di bronzo nella gara vinta da Michael Schmid davanti ad Andreas Matt.\nOttenne la sua ultima vittoria in Coppa del Mondo il 12 marzo 2010 a Grindelwald e si conged\u00f2 dal massimo circuito internazionale il 20 marzo successivo, cogliendo in Sierra Nevada il suo ultimo podio (2\u00ba). Termin\u00f2 l'attivit\u00e0 agonistica il 17 aprile seguente in occasione dei Campionati norvegesi, aggiudicandosi il titolo nazionale.\nPalmar\u00e8s.\nSci alpino.\nCoppa Europa.\nCoppa Europa - vittorie.\nLegenda:\nDH = discesa libera\nFreestyle.\nCoppa del Mondo.\nCoppa del Mondo - vittorie.\nLegenda:\nSX = ski cross"}
{"id": "2212445", "revid": "228587", "url": "https://it.wikipedia.org/wiki?curid=2212445", "title": "Murray Edelman", "text": "Biografia.\nEdelman consegu\u00ec il grado di bachelor in scienze sociali dalla Bucknell University nel 1941, la laurea magistrale all'Universit\u00e0 di Chicago nel 1942 e il Doctor of Philosophy in scienze politiche all'Universit\u00e0 dell'Illinois nel 1948. Rimase poi in quest'ultimo ateneo fino al 1966, quando approd\u00f2 all'Universit\u00e0 del Wisconsin - Madison. Edelman ne divent\u00f2 rettore nel 1971, e si ritir\u00f2 nel 1990.\nDurante la sua carriere, Edelman ricevette molti riconoscimenti per i suoi studi, tra cui il Fulbright Awards, e divenne socio del John Simon Guggenheim Memorial Foundation e del National Endowment for the Humanities.\nPensiero.\nEdelman ha formulato una teoria generale della politica che si basava su due differente dinamiche, un mercato \"strumentale\" (occultato alla massa) ed uno \"simbolico\" (pubblico), e su tre attori: l'\u00e9lite dominante, la massa, i gruppi di interesse (altres\u00ec dette minoranze organizzate); i gruppi, in possesso di risorse materiali, con esse influenzano l'operato dell'\u00e9lite dominante, cercando di perseguire i propri interessi; nel frattempo, per assicurarsi il sostegno da parte della massa, le \u00e9lite offrono alla massa \"simboli\" che assicurano loro conformit\u00e0, simboli ascrivibili in due tipologie, di \"rassicurazione\" oppure di \"minaccia\".\nLa tesi, sebbene affascinante poich\u00e9 con intenti demistificatori e con tematiche attuali come la percezione della distanza dalla realt\u00e0 politica, \u00e8 stata criticata in quanto descrive dinamiche legate al solo \"sostegno\" politico (e non arriva ad essere quindi una teoria \"generale\" della politica), non \u00e8 basata su precise teorie della personalit\u00e0 (oppure solo in parte, o si contraddice), e poich\u00e9 descrive solo parzialmente i fenomeni: ad esempio, si riferisce ad un rapporto di potere unidirezionale tra \u00e9lite e massa, la prima che offre simboli alla seconda e ne riceve in cambio sostegno, quando in realt\u00e0 il sostegno non si traduce in cieca obbedienza, \u00e8 un fenomeno pi\u00f9 complesso, e la massa, trovandosi di fronte a \"miti ideali\" di assetti politici, \u00e8 in grado di commisurare questi alla condotta effettiva delle \u00e9lite.\nFonti.\nGiorgio Fedel, \"Simboli e politica\", Napoli, Morano, 1991, pagg 165-220."}
{"id": "2212461", "revid": "49022", "url": "https://it.wikipedia.org/wiki?curid=2212461", "title": "Skogul Toste", "text": ""}
{"id": "2212473", "revid": "767487", "url": "https://it.wikipedia.org/wiki?curid=2212473", "title": "Das boxende K\u00e4nguruh", "text": "Das boxende K\u00e4nguruh (anche conosciuto come \"Boxing Kangaroo\" o \"Mr Delaware and the Boxing Kangaroo\") \u00e8 un cortometraggio tedesco senza audio in bianco e nero del 1895. \u00c8 stato scritto e diretto da Max Skladanowsky che si \u00e8 occupato anche della fotografia e della produzione.\nL'unico interprete umano \u00e8 il signor Delaware, un pugile dilettante che qui appare come avversario di un canguro anch'esso lottatore.\nIl cortometraggio fu proiettato per la prima volta insieme ad altri film d'intrattenimento con un bioscopio al teatro Wintergarten di Berlino il 1\u00ba novembre 1895, ovvero due mesi prima della proiezione pubblica con il cinematografo dei fratelli Lumi\u00e8re. Gli altri cortometraggi di pochi secondi proiettati durante la presentazione consistevano in danze, lotte ed esibizioni acrobatiche e furono accompagnati da musiche orchestrali.\nIl programma (\"Wintergartenprogramm\") comprendeva: \nLa famosa scena del breve incontro tra l'uomo e il canguro \u00e8 stata filmata presso il Circus Busch, e ancora oggi viene sporadicamente ripresa in varie pubblicit\u00e0 e programmi vari.\nIl corto \u00e8 stato prodotto su un formato da 35 millimetri, e l'intera pellicola \u00e8 lunga 5,5 metri circa."}
{"id": "2212476", "revid": "124522215", "url": "https://it.wikipedia.org/wiki?curid=2212476", "title": "Julien Gracq", "text": "Il suo primo romanzo, \"Il castello di Argol\" (\"Au ch\u00e2teau d'Argol\") del 1948, fortemente influenzato dal romanticismo e dal surrealismo, attir\u00f2 l'attenzione di Andr\u00e9 Breton. Ma \u00e8 solo con \"La riva delle Sirti\" (\"Le rivage des Syrtes\") del 1951 e dopo aver rifiutato il Premio Goncourt che si fece conoscere al grande pubblico.\nTradotta in 26 lingue, studiata nei convegni, pubblicata nella \"Biblioth\u00e8que de la Pl\u00e9iade,\" l'opera di Julien Gracq gli ha valso una consacrazione pressoch\u00e9 senza pari tra i suoi contemporanei.\nBiografia.\nPassa l'infanzia in campagna, nella Loira, e la giovinezza in collegio, il cui ambiente claustrofobico lo soffoca; trova sollievo nella lettura e pi\u00f9 volte indicher\u00e0 \"Il rosso e il nero\" di Stendhal come uno dei romanzi pi\u00f9 significativi per la sua formazione. Studente sempre brillante, all'universit\u00e0 si iscrive alla \u00c9cole normale sup\u00e9rieure dove scopre il surrealismo. Segue in contemporanea alcuni corsi di scienze politiche e la sua prima pubblicazione \u00e8 un saggio del 1934 apparso sugli \"Annales de g\u00e9ographie\"\".\"\nTerminati gli studi intraprende la professione di insegnante; nel 1936 si iscrive al Partito Comunista Francese e nel 1938 partecipa ad alcuni importanti scioperi che gli valgono una sospensione dello stipendio. Gracq trova difficolt\u00e0 nel conciliare la sua scrittura, dall'estetica molto lontana dal realismo socialista, al proprio impegno politico.\nNel 1937 comincia a scrivere il suo primo romanzo, che rimarr\u00e0 inedito fino all'incontro con Jos\u00e9 Corti, l'editore dei maggiori surrealisti francesi, nel 1938. Decide di crearsi uno pseudonimo al fine di separare la sua carriera di insegnante da quella di scrittore, nella scelta del quale \u00e8 evidente l'influenza del \"Julien Sorel\" di Stendhal; da allora Gracq rimarr\u00e0 sempre fedele al suo primo editore.\nNel 1939 viene reclutato nell'Esercito e nel 1940 combatte nella battaglia di Dunkerque, al termine della quale viene fatto prigioniero. Durante la prigionia in Slesia fa amicizia con Patrice de La Tour du Pin, Raymond Abellio e Armand Hoog, che pi\u00f9 tardi descriver\u00e0 l'attitudine di Gracq prigioniero in questi termini: \u00ab[Era] il pi\u00f9 individualista, il pi\u00f9 anticomunitario di tutti, il pi\u00f9 ferocemente anti-Vichy, stava l\u00e0 in mezzo come sostenuto dal suo disprezzo\u00bb. Contratta un'infezione polmonare verr\u00e0 liberato a febbraio del 1941.\nRiprende quindi la sua attivit\u00e0 di insegnante e nel 1942 entra all'Universit\u00e0 di Caen in qualit\u00e0 di assistente di geografia.\nContinua a scrivere durante tutta la sua carriera lavorativa nelle scuole, in particolare al liceo Claude-Bernard di Parigi dove insegnava storia e geografia e dove rimarr\u00e0 fino al pensionamento, nel 1970, rinomato come insegnante di puntigliosa precisione, che \u00aborganizzava le proprie lezioni in modo che finissero proprio nel secondo stesso in cui suonava la campanella\u00bb.\nDel 1948 \u00e8 la sua prima opera di critica letteraria, \"Andr\u00e9 Breton, quelques aspects de l'\u00e9crivain\" con la quale vuole rendere omaggio al grande autore surrealista che per primo ha apprezzato pubblicamente i suoi romanzi.\nNel 1951 pubblica \"La rivage des Syrtes\", che viene candidato al premio Goncourt e considerato tra i favoriti. Ma Gracq era da tempo preso dalle polemiche tra i vari movimenti letterari francesi, in particolare tra surrealisti ed esistenzialisti, e rifiutava la pratica dell'assegnazione di premi letterari. Scrisse quindi una lettera aperta a \"Le\" \"Figaro litt\u00e9raire\" per dichiararsi \u00abrisolutamente non candidato\u00bb. Ripet\u00e9 la dichiarazione il giorno seguente, affermando che avrebbe rifiutato il premio nel caso che fosse stato assegnato a lui. E infatti, all'annuncio che la giuria aveva scelto proprio il suo romanzo come vincitore del premio, Gracq lo rifiuta. \u00c8 la prima volta che si verifica un evento del genere, e questo innesca un eccezionale dibattito su media. Gracq rimane particolarmente segnato da quello che considera un abuso di potere e da allora si asterr\u00e0 da ogni intervento diretto sulla scena letteraria francese.\nNel 1953 incontra Nora Mitrani, scrittrice e sociologa di origine bulgara, con la quale intraprender\u00e0 una relazione molto discreta durata fino alla morte di lei, nel 1961.\nNel 1970 si ritira dall'insegnamento e parte per un soggiorno negli Stati Uniti durante il quale d\u00e0 delle conferenze sulla letteratura francese all'universit\u00e0 del Wisconsin in qualit\u00e0 di \"visiting professor\".\nGracq continua a scrivere lungo tutto il corso della sua vita; anche dopo essersi trasferito con la sorella a Saint-Florent-Le-Vieil in tarda et\u00e0, nella casa di famiglia, pur essendosi distaccato da tempo dagli ambienti letterari, intraprende una fitta corrispondenza con colleghi e studiosi.\nMuore novantasettenne nel 2007 in un ospedale di Angers e lascia tutti i suoi manoscritti in eredit\u00e0 alla Biblioteca nazionale di Francia, migliaia di pagine di cui soltanto una parte \u00e8 stata finora pubblicata; gli inediti potranno essere pubblicati solo a vent'anni dalla morte dell'autore. Il resto dei suoi averi, tra cui l'epistolario con Andr\u00e9 Breton e prime edizioni originali \u00e8 stato venduto per circa 700.000 euro.\nPercorso letterario.\nGracq scrisse romanzi, saggi critici e poesie, e le sue opere letterarie sono note per il loro surrealismo. Fu insegnante di storia e geografia fino al suo pensionamento, nel 1970.\nIl suo primo romanzo, \"Au ch\u00e2teau d'Argol\", \u00e8 del 1938, e si ispira allo stile di Edgar Allan Poe e Lautr\u00e9amont. La sua diffusione fu scarsa, ma il romanzo attir\u00f2 l'attenzione di Andr\u00e9 Breton, al quale lo stesso Gracq aveva fatto pervenire una copia, e che fu l'inizio di un sodalizio e di un'amicizia durati una vita.\nNel 1943 il giovane Gracq, ancora Louis Poirier, acquist\u00f2 alla stazione di Angers una copia di seconda mano di \"Sulle scogliere di marmo\" di Ernst J\u00fcnger, che lo sconvolse profondamente in quanto \u00ablibro emblematico\u00bb; incontrer\u00e0 qualche anno dopo a Parigi l'autore, del quale diventer\u00e0 amico. J\u00fcnger considerer\u00e0 Gracq \u00abdopo la morte del caro Marcel Jouhandeau, il migliore scrittore francese di prosa\u00bb. Gli studiosi universitari hanno in seguito evidenziato similitudini stilistiche e tematiche tra le opere dei due autori associandolo anche a Dino Buzzati con il suo \"Il deserto dei Tartari\".\nPubblica poi \"Un beau t\u00e9n\u00e9breux\" nel 1945, sempre da Jos\u00e9 Corti, suo editore d'elezione al quale rimarr\u00e0 fedele per tutta la vita. Nel 1946 esce \"Libert\u00e9 grande\", la sua prima e unica raccolta di poemi in prosa.\nNel 1948 pubblica la sua prima opera critica, non a caso dedicata a Breton: \"Andr\u00e9 Breton, quelques aspects de l'\u00e9crivain\", che lo inserisce nel dibattito dell'epoca, estremamente fervido, sulla natura e l'attualit\u00e0 del surrealismo alla luce dei nuovi orientamenti della letteratura \u00abimpegnata\u00bb, dopo che nel 1945 Benjamin P\u00e9ret aveva pubblicato \"Le D\u00e9shonneur des po\u00e8tes\" che negava del tutto il concetto di \u00abimpegno\u00bb in letteratura. Gracq prese le parti di Breton e P\u00e9ret contro i \u00abcompagni di strada\u00bb del Partito Comunista, Jean-Paul Sartre in testa, verso il quale Gracq manifester\u00e0 un'ostilit\u00e0 costante.\nNegli anni seguenti continua l'attivit\u00e0 di critica letteraria e tenta anche la strada dell'opera teatrale con \"Le Roi P\u00eacheur\", riadattamento del mito del Santo Graal che viene per\u00f2 stroncato dalla critica e rimane un esperimento isolato. Nel 1950, pubblica in particolare un attacco feroce alla cultura letteraria contemporanea e ai premi letterari.\nNel 1951 Gracq pubblica il suo capolavoro, \"Le rivage des Syrtes\", rinnovando la sua vocazione per la forma romanzesca. La storia del declinante principato di Orsenna, l'atmosfera da fine del mondo che la impregna - e che traspone in mitologia le epoche dell'ascesa del nazismo e della \"dr\u00f4le de guerre -\" lo stile ieratico dell'autore seducono subito la critica, che celebrano il romanzo come controcorrente rispetto a una produzione letteraria dominata dall'etica e dall'estetica dell'esistenzialismo. Il romanzo viene spesso paragonato a \"Il deserto dei Tartari\" di Dino Buzzati, di cui la traduzione francese era stata pubblicata qualche tempo prima, ma Gracq negher\u00e0 sempre di essere stato influenzato da Buzzati, indicando invece come fonte di ispirazione \"La figlia del capitano\" di Pu\u0161kin. \"Le rivage des Syrtes\" entr\u00f2 tra i finalisti del prestigioso premio Goncourt nel 1951, ma in seguito alla polemica dell'anno precedente Gracq rifiut\u00f2 sia la candidatura che, una volta annunciato di averlo vinto, il premio stesso.\nTra il 1953 e il 1956 intraprende la stesura di un romanzo che nelle intenzioni doveva eguagliare la grandezza di \"La riva delle Sirti\" ma che non vide mai il compimento. Nel 1958 usc\u00ec invece \"Un balcon en for\u00eat\", racconto basato sulla propria esperienza della guerra durante quell'epoca di sospensione che fu la \"dr\u00f4le de guerre\". L'opera lasci\u00f2 la critica spiazzata per il suo realismo, in contrasto con i lavori precedenti.\nNel 1961 pubblica \"Pr\u00e9f\u00e9rences\", una raccolta dei saggi critici scritti dopo il 1945. Da questa raccolta emergono i gusti letterari di Gracq, le sue preferenze per J\u00fcnger, Lautr\u00e9amont, Rimbaud, Poe, Breton, i romantici tedeschi, e certe opere minori di autori classici come Balzac e Racine, il suo rifiuto per l'estetica esistenzialista e la letteratura tecnicistica che sono il fulcro, secondo lui, del Nouveau roman.\nNel 1967 esce \"Lettrines I\", che continua la raccolta dei testi critici che per\u00f2 portano alla luce anche molti elementi autobiografici. Nel 1974 esce \"Lettrines II\" a cui fanno seguito \"En lisant en \u00e9crivant\" (1980) e \"Carnets du grand chemin\" (1992).\n\"La Presqu'\u00eele\", raccolta di novelle del 1970, \u00e8 l'ultima opera di narrativa di Gracq, che da allora si dedicher\u00e0 esclusivamente alla saggistica e alla critica letteraria. Le sue ultime opere saranno saggi dedicati a luoghi che ha amato molto come Nantes e l'Italia e una contaminazione ulteriore di generi con le sue \"Lettrines\", gi\u00e0 originali mescolanze di saggi critici e autobiografia.\nNel 1979 cura l'introduzione per le ristampe del \"Journal de l'analogiste\" di Suzanne Lilar, pubblicato originariamente nel 1954, definendo tale lavoro \"una splendida introduzione alla poesia\".\nCon gli anni 80 in Francia l'importanza di Julien Gracq per la letteratura francese contemporanea comincia a essere riconosciuta: \u00e8 di maggio 1981 il primo congresso sulla sua opera, mentre l'anno dopo \"La rivage des Syrtes\" viene inserito nel programma del concorso per una cattedra a Lettere moderne. Alla fine degli anni 80 Gallimard comincia la pubblicazione delle sue opere nella prestigiosa collana \"Biblioth\u00e8que de La Pl\u00e9iade\", onore assai raro per uno scrittore vivente. I due volumi delle opere complete vengono pubblicati rispettivamente nel 1989 e nel 1995, curati dalla studiosa tedesca Bernhild Boie che Gracq sceglier\u00e0 in seguito come sua esecutrice testamentaria. Ciononostante lo scrittore rimase lontano dalla maggior parte degli eventi letterari importanti, mantenendo fedelt\u00e0 al suo primo editore, Jos\u00e9 Corti.\nNote.\nIl regista belga Andr\u00e9 Delvaux ha tratto il film Rendez-vous \u00e0 Bray (1971) dal romanzo Le roi Cophetua."}
{"id": "2212479", "revid": "256896", "url": "https://it.wikipedia.org/wiki?curid=2212479", "title": "Burislav", "text": "Burislav, Burisleif, Burys\u0142aw (morto nel 1008) fu un leggendario re venedo che compare nelle saghe scandinave. Sarebbe stato padre di Guhnild, Astrid e Geira. Tre le ipotesi sulla sua identificazione: "}
{"id": "2212485", "revid": "1543377", "url": "https://it.wikipedia.org/wiki?curid=2212485", "title": "Timothy Garton Ash", "text": "Biografia.\nDopo aver studiato Storia moderna a Oxford, le sue ricerche sulla Resistenza tedesca e Hitler lo portarono a Berlino, dove, per parecchi anni, ha vissuto sia nella parte orientale sia in quella occidentale della citt\u00e0.\nDa Berlino ha cominciato a viaggiare dietro la cortina di ferro.\nDurante gli anni ottanta, ha raccontato e analizzato l'emancipazione dell'Europa Centrale dal comunismo in contributi al \"New York Review of Books,\" \"The Independent\", \"The Times\" e \"The Spectator\".\n\u00c8 autore di vari saggi di scrittura politica o 'storia del presente' che hanno aiutato la trasformazione dell'Europa nell'ultimo quarto di secolo.\n\u00c8 stato editore estero per lo \"Spectator\", editorialista per gli affari dell'Europa centrale per \"The Times\", e editorialista di affari esteri per \"The Independent\".\nAttivit\u00e0 giornalistica.\nSuoi saggi appaiono regolarmente nel \"New York Review of Books\" mentre un suo articolo appare settimanalmente sul \"Guardian\", quotidiano largamente venduto in Europa, Asia e nelle Americhe.\nContribuisce anche al \"New York Times\", al \"Washington Post\", al \"Wall Street Journal\", al \"The Globe and Mail\" e suoi contributi appaiono su \"la Repubblica\".\nNel 2008 gli \u00e8 stato conferito il Premio Ischia Internazionale di Giornalismo, mentre il 25 maggio 2017 riceve ad Aquisgrana il Premio internazionale Carlo Magno (\"Internationaler Karlspreis der Stadt Aachen\")."}
{"id": "2212488", "revid": "547034", "url": "https://it.wikipedia.org/wiki?curid=2212488", "title": "Illecito internazionale", "text": "Un illecito internazionale \u00e8 una violazione di una norma di diritto internazionale da parte di uno Stato, denominato \"offensore\" nei confronti di un altro, chiamato \"offeso\".\n\u00c8 probabilmente l'ambito pi\u00f9 dibattuto e che lascia perplessit\u00e0 del diritto internazionale, essendo quest'ultimo in molti casi non molto efficace all'atto pratico.\nParametri soggettivi e oggettivi.\nI parametri soggettivi sono molto semplici: pu\u00f2 essere responsabile di un illecito internazionale soltanto uno Stato, quindi uno o pi\u00f9 organi statali. L'unico problema riguarda gli illeciti sorti da abuso di potere o fuori dalle competenze degli enti od organi che hanno commesso il fatto: quando ad esempio le forze di polizia assumono atteggiamenti contrari al diritto interno e contro gli ordini ricevuti.\nSe anticamente si riteneva che fosse esclusa la responsabilit\u00e0 internazionale dello Stato proprio perch\u00e9 questi soggetti erano contrari al diritto interno, oggi si ritiene responsabile lo Stato per non aver preso misure idonee a prevenire.\nL'elemento oggettivo \u00e8 articolato in due parametri: la regola \"tempus regit actum\" e, direttamente conseguente, il principio del \"tempus commissi delicti\".\nBisogna evidenziare che l'elemento oggettivo \u00e8 escluso in vari casi: ad esempio il consenso dello Stato leso, che ha natura consuetudinaria (deriva dal principio \"volenti non fit iniuria\"). Per gran parte della dottrina in questo caso non sussiste illecito in quanto ci sarebbe un accordo tra le Parti, posizione criticata da altri giuristi poich\u00e9 il consenso ha natura prettamente unilaterale ed un accordo non prefigurerebbe comunque un illecito da cui escludere la responsabilit\u00e0.\nGli altri casi sono quelli di autotutela, forza maggiore e stato di necessit\u00e0. Mentre i primi due sono abbastanza pacifici, il terzo \u00e8 molto discusso negli ambienti giuridici: mentre infatti l'esclusione dell'illecito \u00e8 sempre garantita in caso di \"distress\" (garanzia della vita degli individui affidati ad un individuo-organo) o di rischio della vita dello stesso organo o dei suoi membri, pi\u00f9 incertezza regna per quel che riguarda gli interessi vitali dello Stato. Specialmente sull'uso della forza, vietato in gran parte dei casi dallo \"jus cogens\", le questioni sono controverse. Non \u00e8 mai stata data una definizione di \"stato di necessit\u00e0\", nonostante certi autori, escludendo l'applicazione della forza se non in casi estremi, ritengono che questo parametro sia adottato in rari casi se non mai.\nIpotesi residuali che escludono la responsabilit\u00e0 oggettiva di uno stato sono gli interventi di Corti interne costituzionali e le raccomandazioni delle organizzazioni internazionali.\nConseguenze.\nIl primo aspetto dibattuto dell'illecito internazionale riguarda le conseguenze astratte che tale violazione di diritto comporta. Si differenziano varie teorie. L'opinione pi\u00f9 diffusa sorta gi\u00e0 a fine '800 \u00e8 che sorga un'altra e nuova relazione giuridica tra i due Stati in virt\u00f9 di una \"norma secondaria\" che si frappone alla \"primaria\" violata.\nTale impostazione non ha dato, nel corso degli anni, una effettiva definizione del valore e della natura di questa nuova relazione, ma si \u00e8 occupata di stabilire che poteri potesse offrire allo Stato offeso, in particolare quello di pretendere il ripristino o il risarcimento nei confronti dello Stato offensore o, in caso di danno immateriale, una soddisfazione, non necessariamente pecuniaria (si pensi alle \"scuse ufficiali\" da parte dello stato che ha commesso l'illecito). La soluzione dell'Anzilotti ha avuto una fortuna consistente, subendo soltanto alcune modifiche di poca rilevanza, se si esclude l'introduzione della possibilit\u00e0 dello Stato offeso di effettuare anche ritorsioni (non necessariamente con la violenza, in gran parte oggi vietata) per una sorta di punizione verso lo Stato che ha violato le norme internazionali.\nLa posizione del noto giurista austriaco Hans Kelsen si discosta molto da questa concezione. Secondo Kelsen, un illecito internazionale non genera diritti ed obblighi, anche perch\u00e9 la mancata attuazione del risarcimento costituirebbe un altro illecito risarcibile a sua volta, generando un \"regressus ad infinitum\". L'illecito ha come immediata ed unica conseguenza il ricorso alle misure di autotutela, essendo la riparazione ed il ripristino soltanto delle misure alternative ed eventuali attuate dagli stati per evitare contrasti e risolvere la questione pacificamente con accordi o ricorrendo ad arbitrati internazionali. Tale impostazione, imperialistica e permeata di concetti del periodo in cui scriveva, tra fine '800 e inizio '900, ha trovato scarso seguito ma sta conoscendo rivalutazione almeno sulle sue premesse. Giuristi come Conforti ad esempio preferiscono partire dalle premesse giuridiche di Kelsen dubitando dell'esistenza di nuovi rapporti giuridici, ma non condividono il carattere punitivo delle misure di autotutela, essendo \"fondamentalmente dirette a reintegrare l'ordine giuridico violato ossia a far cessare l'illecito\". Inoltre contestano anche l'impostazione kelseniana dell'accordo come unica fonte per un risarcimento o una riparazione, essendo l'accordo per prassi fonte giuridica solo per la soddisfazione, mentre il risarcimento \u00e8 ormai caposaldo del diritto internazionale o meglio una sua norma di portata generale..\nStrumenti.\nAccettando una qualsiasi delle impostazioni suesposte, per motivi di ragione pratica nella prima e coerentemente all'impianto logico delle altre, l'unica reazione all'illecito internazionale di cui pu\u00f2 disporre lo Stato \u00e8 l'autotutela. In questo caso il diritto internazionale capovolge il diritto interno, essendo in quasi tutti gli ordinamenti, italiano compreso, l'autotutela o vietata o limitata a casi isolati e del tutto eccezionali.\nPer evitare che l'autotutela diventi una sorta di legge del pi\u00f9 forte, essa viene limitata da accordi internazionali come la Carta delle Nazioni Unite che vieta l'uso della forza all'art.2 paragrafo 4. Il divieto ha forte efficacia, almeno teorica, in quanto ricalca perfettamente il diritto consuetudinario. La forza \u00e8 permessa solo in caso di legittima difesa, essendo quest'ultima considerata come atto di aggressione altrui gi\u00e0 sferrato ed armato, non importa se da parte di un esercito regolare o da truppe assoldate di mercenari o irregolari. \nFa discutere la concezione di guerra preventiva, secondo Stati Uniti e Gran Bretagna (\"dottrina Bush\"), ovvero l'uso della forza dinanzi ad una minaccia di armi di distruzione di massa o di atti di terrorismo: gran parte della dottrina non la condivide, cos\u00ec come l'Assemblea Generale dell'ONU.\nContromisure: Rappresaglia e ritorsione.\nEsclusa, almeno solitamente, la guerra, la vera forma di autotutela di cui possono disporre gli Stati \u00e8 la contromisura, consistente in comportamenti solitamente illeciti ma permessi in quanto cause escludenti l'illiceit\u00e0. La contromisura incontra limiti generali e specifici.\nI limiti generali sono:\nDalla contromisura distinguiamo la rappresaglia, solitamente riferita ad attacchi di natura armata, e la ritorsione, un comportamento di per s\u00e9 non illecito ma soltanto inamichevole (rottura dei rapporti diplomatici ad esempio).\nRestituzione e riparazione.\nFiglia dei vari istituti romani prima e di diritto comune poi, la restituzione in ambito internazionale ricalca gli antichi e classici istituti di diritto civile, pur cambiandone alcuni aspetti, ovvero la \"restitutio in integrum\" (restituzione), la riparazione del danno, il risarcimento e, figura pi\u00f9 particolare, la soddisfazione.\nLa prima da considerare, la restituzione si delinea come ripristino della situazione allo stato \"quo ante\", prima del verificarsi di un illecito (si pensi alla restituzione di navi, mezzi o persone straniere non lecitamente trattenute o detenute). Secondo gran parte della dottrina, la restituzione non ha carattere obbligatorio ma \u00e8 spontanea e direttamente ascrivibile all'illecito perpetrato di cui fa parte.\nLa soddisfazione \u00e8 la riparazione di danni morali o comunque non pertinenti a sfere patrimoniali, tanto che pu\u00f2 essere richiesta anche a prescindere da un'eventuale richiesta del risarcimento dei danni. Questa consiste solitamente in prestazioni simboliche come l'omaggio alla bandiera, presentazione di scuse e manifestazioni simili. Anche la soddisfazione non ha carattere obbligatorio ma spontaneo e consiste in una sorta di accordo tacito tra le due parti: qualora lo Stato leso accetti tale prestazione, l'illecito decade, almeno secondo la prassi.\nL'unica vera forma di riparazione \u00e8 il risarcimento dei danni, di carattere obbligatorio. Tuttavia, proprio la sua obbligatoriet\u00e0 \u00e8 oggetto di approfondito studio da parte della dottrina giuridica, essendo la prassi internazionale certa solo sulla disciplina del trattamento dello straniero e molto ambigua in altri ambiti.\nAl di fuori di questa situazione, infatti, appare obbligatorio il carattere risarcitorio solo per i danni derivati da azioni violente (che non siano la guerra ovviamente, vietata dall'ordinamento internazionale) contro beni, mezzi ed organi dello Stato danneggiato.\nI danni risarcibili, oltre che derivati da azioni violente, devono essere di tipo materiale.\nSolitamente, a meno che non sia espresso da accordi e convenzioni, come la Convenzione europea per la salvaguardia dei diritti dell'uomo e delle libert\u00e0 fondamentali, gli Stati hanno soltanto rapporti tra loro e non risarciscono direttamente gli individui.\nMolto dibattuta \u00e8 l'ipotesi di risarcimento derivante da fatti leciti, dato che sia la prassi sia l'opinione della dottrina vacilla su questo punto. In genere si sostiene che il diritto internazionale, piuttosto \"anarchico\" e primitivo, non conosca una responsabilit\u00e0 cos\u00ec sofisticata, ma che dove riconosciuta sia soltanto tramite convenzioni pattizie. \u00c8 il caso dei danni provocati dal lancio di oggetti spaziali, regolarmente disciplinato con accordi, mentre altri si riferiscono non ad obblighi internazionali ma al diritto interno di ciascun membro dell'accordo"}
{"id": "2212489", "revid": "339392", "url": "https://it.wikipedia.org/wiki?curid=2212489", "title": "Gunhild di Wenden", "text": ""}
{"id": "2212490", "revid": "1305772", "url": "https://it.wikipedia.org/wiki?curid=2212490", "title": "Constantijn Huygens", "text": "Spesso \u00e8 considerato membro del cosiddetto Muiderkring, un gruppo di autorevoli intellettuali che si riunivano intorno a Pieter Corneliszoon Hooft e si incontravano regolarmente nel castello di Muiden, vicino ad Amsterdam. Ma probabilmente Huygens visit\u00f2 il circolo solo occasionalmente.\nHuygens \u00e8 stato uno dei poeti pi\u00f9 prolifici del Secolo d'oro olandese. Fu anche segretario di due principi d'Orange: Federico Enrico d'Orange e Guglielmo II d'Orange\nFece costruire vicino all'Aia, nei pressi della citt\u00e0 di Voorburg, una piccola villa, chiamata Hofwijck (\"Vitaulium\" in latino), un rifugio dove si riposava dai suoi impegni alla Corte Reale dell'Aia. Suonava molti strumenti musicali (liuto, viola da gamba, clavicembalo), per i quali scrisse molte musiche. Considerava il suo amore per la musica pi\u00f9 importante delle sue attivit\u00e0 letterarie, alle quali si dedicava nel tempo libero.\nHuygens \u00e8 sepolto nella Grote Kerk dell'Aia, insieme a suo figlio Christiaan Huygens e altri membri della sua famiglia.\nNel 1947 fu creato un premio letterario, il Constantijn Huygensprijs per onorare la sua memoria.\nBiografia.\nConstantijn Huygens nacque il 4 settembre 1596 all'Aia, secondogenito di Christiaan Huygens (senior) - segretario del Consiglio di Stato - e Suzanna Hoefnagel. Il nome Constantijn deriva da \"constantia\", la \"costanza\" della citt\u00e0 nella sua lotta per la libert\u00e0 contro l'oppressione (i nonni di Constantijn furono borgomastri di Breda).\nEducazione.\nConstantijn ricevette un'istruzione molto accurata ed era un bambino molto dotato. Il padre aveva le proprie idee in materia di metodi educativi e istru\u00ec i suoi figli in casa. Essi studiavano in parte con il padre, in parte con istitutori che avevano ricevuto istruzioni dettagliate. All'et\u00e0 di cinque anni, Constantijn e suo fratello Maurits cominciarono a studiare musica.\nCominciarono con lezioni di canto e impararono le note usando bottoni colorati sulle giacche. Christiaan senior insegn\u00f2 ai ragazzi il sistema \"moderno\" delle sette note, invece del tradizionale, pi\u00f9 complicato, sistema degli esacordi.\nDue anni dopo iniziarono le prime lezioni di viola, seguite da lezioni di liuto e clavicembalo. Constantijn mostr\u00f2 un'inclinazione particolare per il liuto. All'et\u00e0 di undici anni suonava gi\u00e0 in gruppo e pi\u00f9 tardi, durante i suoi viaggi diplomatici, gli fu chiesto di suonare alla corte danese e per Giacomo I d'Inghilterra.\nConstantijn era anche dotato per le lingue. Studi\u00f2 il francese, il latino, il greco e pi\u00f9 tardi l'italiano e l'inglese.\nA undici anni scrisse i primi versi in latino, ma i suoi genitori non volevano che diventasse un bibliofilo. Per loro era pi\u00f9 importante che diventasse un cittadino colto, versatile in molti sport. Per questa ragione gli fu insegnato anche a cavalcare, tirare di scherma, disegnare e modellare la creta. Questa formazione lo port\u00f2 a incarnare i principi dell'educazione umanistica.\nLa madre di Costantijn, Suzanna, era di Anversa. Nella sua opera teatrale \"Trijntje Cornelis\" (1653), Huygens parlava di Anversa, citt\u00e0 che conosceva attraverso sua madre e per le visite in loco, decantandone la bellezza e il clima.\nNel periodo della Tregua dei dodici anni Costantijn studi\u00f2 matematica, diritto e logica, inoltre impar\u00f2 a usare la picca e il moschetto. Nel 1614 insegn\u00f2 all'organista cieco Pieter de Vooys (un discepolo di Sweelinck) a suonare la spinetta. Nel 1614 scrisse anche la sua prima poesia in olandese, ispirata al poeta francese Guillaume de Salluste du Bartas, in cui loda la vita rurale. All'et\u00e0 di vent'anni si innamor\u00f2 di Dorothea van Dorp, ma la loro relazione non dur\u00f2 a lungo.\nNel 1616 Constantijn e il fratello Maurits cominciarono gli studi presso l'Universit\u00e0 di Leida. Studiare a Leida era considerato un modo per crearsi una rete sociale. Poco dopo, Maurits fu richiamato a casa per assistere il padre. Constantijn complet\u00f2 gli studi nel 1617 e torn\u00f2 a casa. Segu\u00ec un periodo di sei settimane di tirocinio con Antonis de Hubert, un avvocato di Zierikzee. De Hubert era attento allo studio della lingua e della scrittura e si consultava con Pieter Corneliszoon Hooft, Laurens Reael e Joost van den Vondel per quanto riguarda la lingua e l'ortografia (1613).\nInizi della carriera e prime opere.\nNella primavera del 1618 Huygens trov\u00f2 un impiego presso Lord Dudley Carleton, inviato inglese alla corte dell'Aia. Huygens trascorse l'estate di quell'anno a Londra, nella casa dell'ambasciatore olandese, No\u00ebl de Caron. Durante il suo soggiorno a Londra allarg\u00f2 la sua cerchia sociale e impar\u00f2 anche a parlare l'inglese.\nNel 1620, verso la fine della Tregua dei dodici anni, Huygens si rec\u00f2 a Venezia come segretario dell'ambasciatore Fran\u00e7ois van Aerssen, per scongiurare la minaccia di una nuova guerra. Era l'unico membro della legazione a parlare italiano. Nel 1621 si rec\u00f2 in Inghilterra come segretario di sei ambasciatori delle Province Unite.\nNel 1619 Huygens entr\u00f2 in contatto con Anna Visscher e Pieter Corneliszoon Hooft. Huygens scambi\u00f2 molte poesie con Anna Visscher. Nel 1621 cominci\u00f2 uno scambio poetico con Hooft. A ottobre invi\u00f2 a Jacob Cats una lunga poesia in olandese, \" 't Voorhout\". A dicembre cominci\u00f2 a scrivere \" 't Kostelick Mal\", una satira sulla vanit\u00e0 della moda in voga. La moda, secondo Huygens, caratterizza l'incostanza, con cui la gente sobria, cristiana non vuole avere niente a che fare. Nel 1622, durante il suo incarico diplomatico in Inghilterra, ricevette il titolo di cavaliere dal re Giacomo I Stuart.\nNel 1623 scrisse \"Printen\", una descrizione di varie caratteristiche degli esseri umani. Si tratta di un'opera satirica, moralistica, una delle poesie pi\u00f9 difficili di Huygens.\nSempre nel 1623, Maria Tesselschade Visscher spos\u00f2 Allard Crombalch. Per questa occasione Huygens, Hooft e Vondel scrissero dei versi celebrativi. Durante la festa di matrimonio Huygens corteggi\u00f2 Machteld di Camps e a questo episodio fa riferimento la poesia \"Vier en Vlam\".\nNel 1625 fu pubblicata la sua opera \"Otia\", o \"Ledige Uren\", una raccolta delle sue poesia.\nLa raccolta segn\u00f2 la fine degli anni di formazione e della sua giovinezza. Huygens era impiegato come segretario di Frederik Hendrik, che, dopo la morte di Maurizio d'Orange, fu nominato statolder. Nel 1616 Huygens si innamor\u00f2 di Suzanna van Baerle, per la quale scrisse molti sonetti, in cui la chiama \"Sterre\" (stella). I due si sposarono il 6 aprile 1627.\nHuygens descrisse il loro matrimonio in \"Dagh-werck\", opera di circa 2000 versi a cui lavor\u00f2 per tutta la durata del loro matrimonio. La coppia ebbe cinque figli: Costantijn (1628), Christian (1629), Lodewijk (1631), Philips (1632), Suzanna (1637). La moglie Suzanna mor\u00ec nel 1637.\nCarriera diplomatica.\nHuygens cominci\u00f2 una carriera di successo nonostante il dolore per la morte della moglie. Nel 1630 fu nominato curatore della propriet\u00e0 della famiglia d'Orange. Questo impiego gli assicur\u00f2 un reddito annuale di 1000 fiorini. Lo stesso anno Huygens compr\u00f2 la tenuta Zuilichem e cominci\u00f2 a essere chiamato Signore di Zuilichem. Nel 1632 Luigi XIII di Francia lo nomin\u00f2 cavaliere dell'Ordine di Saint-Michel. Nel 1643 a Huygens fu concesso l'onore di porre nel suo stemma un giglio d'oro su campo blu.\nNel 1634 Huygens ricevette da Frederik Hendrik una propriet\u00e0 all'Aia, nella parte nord del Binnenhof (il complesso di edifici dove si svolgeva la vita politica olandese). Il terreno si trovava vicino alla propriet\u00e0 di un suo buon amico, il conte Johan Maurits di Nassau-Siegen, che costru\u00ec la sua casa, la Mauritshuis, pi\u00f9 o meno negli stessi anni. Sulla facciata della casa di Huygens si possono vedere tre statue di donne che rappresentano i principi della buona costruzione: simmetria, forza e comodit\u00e0.\nIn questo periodo Huygens era in contatto con molti personaggi illustri. All'inizio degli anni trenta del 1600 era in contatto con Cartesio, Hooft (di cui apprezzava l'opera \"Histori\u00ebn\") e Rembrandt. Huygens scriveva poesie e aveva un interesse particolare per la poesia di John Donne, che tradusse in olandese.\nDopo la morte della moglie Suzanna, sua cugina Catharina Sweerius cominci\u00f2 a occuparsi della gestione della tenuta. Per mesi Huygens non riusc\u00ec a scrivere poesie, addolorato per la morte della moglie. Alla fine, ispirato da Petrarca, compose il sonetto \"Op de dood van Sterre\" (Sulla morte di Sterre). Aggiunse la poesia alla raccolta \"Dagh-werck\", che lasci\u00f2 incompleta. Dopo aver inviato la raccolta a vari amici, nel 1658 la pubblic\u00f2 come parte dell'opera \"Koren-bloemen\".\nCirca due anni dopo la morte della moglie, Huygens acquist\u00f2 un terreno a Voorburg e commission\u00f2 la costruzione di Hofwijck, che fu inaugurata nel 1642.\nQui Huygens sperava di sfuggire alle attivit\u00e0 ufficiali dell'Aia, come indica il nome della tenuta: Hof (=Corte) e Wijk (=fuga). Quell'anno mor\u00ec suo fratello Maurits. Smise di scrivere poesie a causa del lutto, ma continu\u00f2 a scrivere epigrammi in latino. In seguito cominci\u00f2 a scrivere poesie giocose in olandese.\nNegli anni 1644-1645 Huygens cominci\u00f2 opere pi\u00f9 importanti. Come dono per Leonore Hellemans, compose \"Heilige Daghen\", una serie di sonetti sulle feste natalizie. Nel 1647 pubblic\u00f2 un'altra opera che combinava tono giocoso e serio, \"Ooghentroost\" (Consolazione per l'occhio), dedicato all'amica Lucrezia di Trello, che stava perdendo la vista ed era gi\u00e0 quasi completamente cieca.\nNel 1647 Constantijn Jr. e Christiaan cominciarono gli studi a Leida. In questi anni Frederick Henry, confidente e protettore di Huygens, si ammal\u00f2 gravemente e mor\u00ec nel 1647. Il nuovo statolder, Guglielmo II, apprezzava moltissimo Huygens e gli confer\u00ec la tenuta di Zeelhem. Nel 1650, due anni dopo la fine della Guerra degli ottant'anni, Guglielmo II mor\u00ec. Il suo successore Guglielmo III nacque una settimana dopo. La morte di Guglielmo II segna l'inizio della \"Prima fase di statolderato\".\nNel 1650-1652 Huygens scrisse la poesia \"Hofwijk\", in cui descriveva le gioie della vita lontano dalla citt\u00e0. Si pensa che Huygens la scrisse come testamento a se stesso, un \"memento mori\", perch\u00e9 in questo periodo morirono molti suoi amici e familiari: Hooft (1647), Barlaeus (1648), Maria Tesselschade (1649) e Cartesio (1650).\nCon l'inizio della fase di statolderato, come segretario Huygens ebbe meno impegni. L'attivit\u00e0 di Huygens era soprattutto quella di primo consigliere della casa d'Orange. In questo periodo Huygens fece molti viaggi di lavoro.\nRiusc\u00ec per\u00f2 a trovare il tempo per pubblicare altre sue opere. Nel 1647 usc\u00ec a Parigi una raccolta di sue creazioni musicali, \"Pathodia sacra et profana\". La raccolta comprendeva alcune composizioni in latino ispirate ai Salmi, testi in francese e testi profani in italiano. L'opera era dedicata a Utricia Ogle, la bella nipote di un diplomatico.\nNel 1648 Huygens scrisse \"Twee ongepaerde handen\", una composizione per clavicembalo. Quest'opera era collegata a Marietje Casembroot, una clavicembalista di venticinque anni con cui Huygens condivideva l'amore per la musica.\nIn questo periodo Huygens cerc\u00f2 di ottenere incarichi governativi per i suoi figli. Christiaan per\u00f2 non aspirava al lavoro amministrativo, perch\u00e9 si era dedicato alla scienza, ottenendo fama internazionale.\nNel 1657 suo figlio Philips mor\u00ec dopo una breve malattia durante un grand tour in Prussia. Lo stesso anno Huygens si ammal\u00f2 gravemente ma guar\u00ec in modo miracoloso.\nA Natale di quell'anno usc\u00ec la raccolta completa delle sue poesie in olandese, \"Koren-bloemen\", tra le quali \"Heilighe Daghen\" (1645), \"Ooghen-troost\" (1647), \"Hofwijck\" (1653) e \"Trijntje Cornelis\" (1653). Quest'ultima, \"Trijntje Cornelis\", \u00e8 un'esplosione di creativit\u00e0, testimone della rara capacit\u00e0 linguistica ed espressiva dell'autore.\nNel 1660 sua figlia Suzanna spos\u00f2 Philips Doublet, figlio della sorella di Huygens, Geertruijd. Nel 1661, ormai nonno, Huygens fu inviato in Francia dai tutori di Guglielmo III per recuperare il possesso della contea di Orange. Nel 1665 la contea su restituita alla famiglia Orange-Nassau e Huygens torn\u00f2 nei Paesi Bassi.\nTornando in patria, Huygens disegn\u00f2 la nuova strada di sabbia dell'Aia, che attraversava le dune di Scheveningen. Huygens aveva gi\u00e0 progettato questa strada nel 1653 e ne parl\u00f2 nella sua opera \"Zee-straet\". La strada fu realizzata in base al suo disegno.\nNel 1667 gli Stati d'Olanda abolirono lo statolderato con un Editto Perpetuo, una soluzione che Huygens non approvava. L'anno seguente Guglielmo III fu nominato Primo Nobile degli Stati Provinciali di Zelanda.\nIl 1672 fu un anno disastroso per i Paesi Bassi. Il re di Francia attacc\u00f2 da sud, penetrando nel territorio olandese fino a Utrecht, dove fu bloccato dalla Waterlinie. Inghilterra e Francia attaccarono dal mare, ma furono bloccate dalla flotta olandese. Da est il principe-vescovo di M\u00fcnster attacc\u00f2 il nord-est e assedi\u00f2 la citt\u00e0 di Groninga.\nIn due anni gli olandesi, guidati dal Principe d'Orange, respinsero i nemici. I figli di Huygens adesso poterono ottennero degli incarichi governativi. Costantijn Jr. fu nominato segretario di Guglielmo III e Lodewijk fu nominato \"landdrost\" di Gorinchem, ma nel 1676 fu accusato di estorsione. Lo stesso anno usc\u00ec la seconda edizione di \"Koren-bloemen\", una raccolta di opere in 27 libri. Le novit\u00e0 in questa edizione erano \"Zee-straet\", \"Mengelingh\" (una sezione di poesie serie scritte dopo il 1657) e sette libri di \"snel-dichten\" (\"poesie veloci\"). Ormai anziano, Huygens si rifugi\u00f2 nella musica. In tutta la sua vita scrisse circa 769 composizioni musicali.\nNel 1676 Michiel de Ruyter mor\u00ec e fu sepolto nella Nieuwe Kerk di Amsterdam nel marzo del 1677. Huygens era presente come presidente del Consiglio del principe e rappresentante della Casa d'Orange. Lo stesso anno Guglielmo III spos\u00f2 Maria II d'Inghilterra, figlia di Giacomo II d'Inghilterra.\nNel 1680 Constantijn Jr. lasci\u00f2 la casa paterna insieme alla sua famiglia. Per porre fine alle chiacchiere che cominciarono subito dopo, Huygens scrisse la poesia \"Cluijs-werck\", in cui d\u00e0 un'idea delle ultime fasi della sua vita.\nConstantijn Huygens mor\u00ec il 28 marzo 1687 all'et\u00e0 di novant'anni. Una settimana dopo fu sepolto nella Grote Kerk all'Aia."}
{"id": "2212495", "revid": "804", "url": "https://it.wikipedia.org/wiki?curid=2212495", "title": "JSTL", "text": "JavaServer Pages Standard Tag Library (JSTL) \u00e8 una libreria inclusa come componente della piattaforma software di sviluppo per applicazioni web Java EE. \u00c8 un'estensione di JSP ed incorpora un insieme di tag HTML definiti tramite file XML e programmati in linguaggio Java. Questa libreria \u00e8 stata prodotta da societ\u00e0 di sviluppo software quali la Sun Microsystems, utilizzabili per la creazione di JavaServer Pages. In alternativa alle librerie di tag standard si possono creare librerie di tag personalizzati, chiamate Custom Tag Library\nIl vantaggio della creazione di tag standard, analogamente a quanto avviene nelle funzioni di libreria, \u00e8 quello di definire dei comportamenti univoci dello stesso tag in contesti diversi eliminando la necessit\u00e0 di definire degli scriptlet (applet fatte con un linguaggio di scripting) all'interno delle pagine, ottenendo anche l'ulteriore vantaggio di distinguere il compito dello sviluppatore Java da quello del web designer.\nL'ultima versione disponibile \u00e8 la 1.2, distribuita l'8 maggio 2006."}
{"id": "2212496", "revid": "732240", "url": "https://it.wikipedia.org/wiki?curid=2212496", "title": "Distributed File System", "text": ""}
{"id": "2212497", "revid": "330634", "url": "https://it.wikipedia.org/wiki?curid=2212497", "title": "Anchione", "text": ""}
{"id": "2212498", "revid": "1781168", "url": "https://it.wikipedia.org/wiki?curid=2212498", "title": "Francesco Giordani (chimico)", "text": "Biografia.\nNato a Napoli il 5 luglio 1896, dimostr\u00f2 precocemente l'interesse per le scienze, al punto da pubblicare subito dopo il conseguimento della maturit\u00e0 classica (1914) una nota su dei problemi di aerodinamica (Bollettino della Societ\u00e0 dei naturalisti di Napoli).\nNel 1918 si laure\u00f2 in Scienze chimiche presso l'Universit\u00e0 di Napoli dove ebbe come maestri Michele Cantone, Agostino Oglialoro Todaro e Maria Bakunin di cui fu assistente. Dopo la laurea si interess\u00f2 prevalentemente all'elettrochimica, occupandosi tanto degli aspetti teorici quanto delle potenziali applicazioni pratiche.\nNel 1928 divenne ordinario di elettrochimica nella Scuola d'Ingegneria di Napoli, assumendo nel 1932 la direzione dell'istituto chimico, incarico che tenne fino alla morte, succeduto dall'allievo Mario Maria Jacopetti. Nel 1930 fu nominato membro dell'Accademia d'Italia e, successivamente, socio nazionale della ricostituita Accademia dei Lincei, della quale sar\u00e0 presidente dal 1958 al 1961.\nNel 1939 fu nominato da Mussolini presidente dell'IRI, dove rest\u00f2 fino al 1943.\nPresidente del Consiglio Nazionale delle Ricerche nel periodo 1943-1944 e, per una seconda volta, dal 1956 al 1960, nel 1952 fu chiamato a dirigere il neocostituito Comitato Nazionale per le Ricerche Nucleari. Dimessosi nel 1956 dopo aver avviato il progetto per un centro di studi nucleari presso Ispra, negli anni 1956-57 fu uno dei \"tre saggi\" (assieme a Louis Armand e Franz Etzel) designati per la stesura del progetto Euratom.\nMor\u00ec a Napoli il 24 gennaio 1961.\n\u00c8 ricordato principalmente come l'autore della teoria degli elettrolizzatori a diaframma e circolazione per cloruri alcalini."}
{"id": "2212500", "revid": "15756", "url": "https://it.wikipedia.org/wiki?curid=2212500", "title": "L'amore dell'Eterna Sapienza", "text": "L'amore dell'Eterna Sapienza (in francese, \"L'amour de la Sagesse Eternelle\") \u00e8 la prima opera di san Louis-Marie Grignion de Montfort.\nContesto storico.\n\"L'amore dell'Eterna Sapienza\" \u00e8 una delle opere pi\u00f9 importanti di san Luigi Maria e costituisce la base sulla quale ha scritto tutte le altre opere e in particolare il \"Trattato della vera devozione alla Santa Vergine\". Scrisse \"L'amore dell'Eterna Sapienza\" nel 1703 mentre si trovava a Parigi, dopo aver lasciato l'ospedale Salp\u00eatri\u00e8re e prima di recarsi dagli eremiti di Mont-Val\u00e9rien, trascorse qualche mese in una piccola casetta vicino al noviziato dei gesuiti. Non avendo incarichi da svolgere, si dedic\u00f2 alla preghiera, alla meditazione e alla lettura, sfruttando la biblioteca che i gesuiti gli avevano messo a disposizione, e quindi alla stesura della sua prima opera.\n\"L'amore dell'Eterna Sapienza\" rappresenta una sorta di anteprima di tutta la sua dottrina, di cui alcuni punti saranno maggiormente elaborati nelle opere successive.\nContenuto.\nLa \u00abscienza necessaria\u00bb.\nLuigi Maria inizia questa sua prima opera spiegando che l'\"Eterna Sapienza\" \u00e8 una \u00abscienza necessaria\u00bb che per questo va ricercata:\nLa vera e la falsa sapienza.\nSpiega poi che esistono vari tipi di \"Sapienza\" distinguibili in due categorie \"la vera e falsa sapienza\".\nQuella falsa \u00ab\u00e8 il gusto della menzogna velata dall'apparenza di verit\u00e0. Quella falsa \u00e8 la sapienza o prudenza del mondo, e lo Spirito Santo la distingue in terrena, carnale e diabolica.\u00bb; quella vera che distingue in \"naturale e soprannaturale\" \u00e8 \u00abil gusto della verit\u00e0 senza menzogna o travestimento. Quella naturale \u00e8 la conoscenza delle cose naturali viste in modo eminente nei loro principi; la soprannaturale \u00e8 la conoscenza delle cose soprannaturali e divine nella loro origine.\u00bb; a sua volta la \"sapienza soprannaturale\" la distingue in \"sostanziale e increata\" e in \"accidentale e creata\": \u00abquella accidentale e creata \u00e8 la comunicazione che la sapienza sostanziale ed increata fa di s\u00e9 stessa agli uomini, cio\u00e8 \u00e8 il dono di sapienza. La sapienza sostanziale ed increata, invece, \u00e8 il Figlio di Dio, la seconda Persona della SS. Trinit\u00e0, cio\u00e8 la Sapienza eterna nell'eternit\u00e0, e Ges\u00f9 Cristo nel tempo.\u00bb.\nLa Sapienza e il Creato.\nProsegue parlando dell'origine della Sapienza citando Paolo di Tarso, il Vangelo, alcuni passi biblici e Agostino di Ippona senza usare parole sue per: \u00ab[...] timore di diminuirne lo splendore e la sublimit\u00e0\u00bb.\nPassa quindi ad esporre le \"meraviglie della sapienza divina\" nella creazione del mondo: \u00abla Sapienza eterna ha incominciato a risplendere fuori del seno di Dio quando, al termine di un'intera eternit\u00e0, cre\u00f2 la luce, il cielo e la terra. [...] Lei ha steso i cieli, ha disposto con ordine il sole, la luna, le stelle e i pianeti; lei ha gettato le fondamenta della terra, ha stabilito i limiti e le leggi del mare e degli abissi, ha plasmato le montagne, ha dosato, equilibrato tutto, perfino le sorgenti.\u00bb; e nella creazione dell'uomo: \u00abse la potenza e la dolcezza dell'eterna Sapienza hanno tanto rifulso nel creato, nella bellezza e nell'ordine dell'universo, molto pi\u00f9 han brillato nella creazione dell'uomo. Questi infatti \u00e8 il suo meraviglioso capolavoro, la viva immagine della sua bellezza e delle sue perfezioni, l'eletto vaso delle sue grazie, il mirabile tesoro delle sue ricchezze e l'unico suo vicario in terra.\u00bb; e dopo il peccato originale presenta la \"bont\u00e0 e la misericordia della sapienza divina\": \u00abdavanti alla rovina del povero Adamo e dei suoi figli, la Sapienza eterna \u00e8 vivamente commossa. [...] Non vede nessuno nell'universo in grado di espiare la colpa dell'uomo, di soddisfare la giustizia e di placare l'ira di Dio. [...] cos\u00ec l'amorosa e augusta sovrana offre se stessa in sacrificio al Padre per risarcire la sua giustizia, calmare la sua collera, strappare l'uomo dalla schiavit\u00f9 del demonio e dalle fiamme dell'inferno e meritargli un'eternit\u00e0 felice.\u00bb.\nApprofondisce questo legame tra la \"Sapienza\" e l'uomo spiegando che: \u00abla Sapienza ha tanto desiderio dell'amicizia degli uomini, che per conquistarsela ha composto un apposito libro, in cui manifesta il proprio valore e i desideri che sente di loro. Il libro \u00e8 come una lettera di un'innamorata all'amato per guadagnarne l'affetto.\u00bb e che per manifestare ulteriormente quello legame con l'uomo, si \u00e8 incarnata nel Cristo: \u00abinfine l'eterna Sapienza, per avvicinarsi ancor pi\u00f9 agli uomini e dimostrar loro pi\u00f9 sensibilmente il suo amore, \u00e8 giunta fino ad incarnarsi, divenir bambino, farsi povero e morire per essi sulla croce.\u00bb.\nAncora su falsa e vera sapienza.\nCome far\u00e0 anche nel \"Trattato di vera devozione\", passa a spiegare qual \u00e8 la \"vera Sapienza\" che distingue dalla \"sapienza mondana\" che \u00e8: \u00ab[...] una perfetta conformit\u00e0 alle massime ed alle mode del mondo. \u00c8 una tendenza continua verso la grandezza e la stima. \u00c8 la ricerca costante e subdola del proprio piacere e interesse, non in modo grossolano e stridente con il quale si commetterebbe un peccato di scandalo, ma in modo fine, ingannatore e astuto. Altrimenti, anche secondo il mondo non sarebbe pi\u00f9 sapienza ma libertinaggio.\u00bb. La \"vera Sapienza\", che chiama anche \"sapienza naturale\" invece \u00e8: \u00ab[...] una conoscenza eminente della natura nei suoi principii.\nEssa fu comunicata con pienezza a Adamo nello stato di innocenza, fu concessa con abbondanza a Salomone, e nel corso dei secoli qualche altro grande personaggio ne ricevette una parte, come insegna la storia.\u00bb.\nCondanna quei filosofi e alchimisti che vogliono raggiungere la sapienza tramite il loro studio: \u00ab[...] \u00e8 vero che la filosofia della scuola, se studiata cristianamente, apre lo spirito e lo rende capace di scienze superiori; tuttavia essa non dar\u00e0 mai la pretesa sapienza naturale tanto vantata nell'antichit\u00e0. La chimica o alchimia, vale a dire la scienza di dissolvere i corpi naturali e di ridurli nei loro principi, \u00e8 ancor pi\u00f9 vana e dannosa. Tale scienza, anche se risponde oggettivamente al vero, ha raggirato e ingannato un'infinit\u00e0 di persone, riguardo al fine ch'esse si proponevano; e io non ho dubbi, per acquisita esperienza personale, che il demonio se ne serva oggi per far perdere denaro e tempo, la grazia e persino l'anima, col pretesto di trovare la pietra filosofale.\u00bb\nI doni dell'Eterna Sapienza.\nElenca quindi i doni che riceve chi possiede l'\"Eterna Sapienza\":\nLa Sapienza e Cristo: la Croce.\nPassa poi ad analizzare la \"Sapienza Incarnata\", riassume cio\u00e8 la vita di Cristo partendo dall'Annunciazione a Maria e andando ad analizzare la nascita, la vita, le sue azioni e la sua predicazione, fino alle sue sofferenze sulla Croce: \u00abLa santa Chiesa ci fa dire ogni giorno con verit\u00e0: \"Il mondo non lo riconobbe\" (Gv 1, 10). S\u00ec, il mondo non conosce Ges\u00f9 Cristo, l'incarnata Sapienza. E ragionando sanamente, \u00e8 un'assurdit\u00e0 conoscere quel che nostro Signore ha patito per noi e non amarlo con ardore, come fa il mondo.\u00bb.\nDedica una particolare attenzione alla Croce e fa una riflessione che costituisce una delle parti pi\u00f9 importanti di tutta l'opera:\n\u00abEcco, secondo me, il pi\u00f9 grande \"segreto del re\", il pi\u00f9 grande mistero dell'Eterna Sapienza: la Croce.\u00bb.\nInizia spiegando il rapporto tra la Sapienza e la Croce: \u00abQuesto grande Dio vuole riscattare il mondo, scacciare ed incatenare i demoni, chiudere l'inferno e spalancare il paradiso agli uomini, rendere al Padre una gloria infinita. [...] Di quale mezzo si servir\u00e0 questa Sapienza? [...] Pu\u00f2 annientare e creare con una sola parola della sua bocca; che dico? Le basta volere per fare tutto. [...] Forse che questa Sapienza incarnata apparir\u00e0 gloriosa e trionfante, accompagnata da milioni e milioni di angeli o almeno da milioni di uomini scelti, e con questi eserciti, con tale splendore e maest\u00e0, senza povert\u00e0, infamia, umiliazioni e debolezze, abbatter\u00e0 tutti i suoi nemici e conquister\u00e0 i cuori degli uomini con le sue attrattive, le sue delizie, le sue grandezze e le sue ricchezze? Tutt'altro! Cosa inaudita! La Sapienza vede un oggetto di scandalo e di orrore per i giudei e di follia per i pagani. Vede un pezzo di legno vile e spregevole, strumento di umiliazione e di supplizio per i peggiori scellerati e per i pi\u00f9 infelici, detto patibolo, forca, croce.\u00bb; e poi quello tra la Croce e l'uomo: \u00abla Sapienza vuole la croce come segno distintivo ed arma di tutti gli eletti. Infatti non accoglie nessun figlio se non l'ha come segno distintivo, n\u00e9 riceve alcun discepolo se non la porta sulla fronte senza arrossire, sul cuore senza disgusto e sulle spalle senza trascinarla o respingerla. [...] Non accetta alcun soldato se non la impugna come un'arma per difendersi, attaccare, sbaragliare e schiacciare tutti i suoi nemici.[...]\u00bb.\nI quattro mezzi per acquistare la Sapienza.\nInfine nell'ultima parte dell'opera elenca quelli che chiama \"quattro mezzi per acquistare la divina Sapienza\".\nIl primo mezzo \u00e8 \"un desiderio ardente\", cio\u00e8 desiderare di ricevere la Sapienza che essendo un \u00abgran dono di Dio pu\u00f2 essere una ricompensa alla fedele osservanza dei comandamenti\u00bb.\nIl secondo mezzo \u00e8 \"una preghiera continua\", che rappresenta la \"fatica\" necessaria per ottenere \"il pi\u00f9 grande dei doni di Dio\", e aggiunge poi una preghiera che ha intitolato: \"Preghiera di Salomone per ottenere la divina Sapienza\", alla quale raccomanda di unire anche la recita del Rosario.\nIl terzo mezzo \u00e8 \"una mortificazione universale\", cio\u00e8 di: \"abbandonare i beni del mondo\", di non conformarsi alle mode negli abiti, nei mobili, nelle abitazioni, nei pasti; negli usi e nelle azioni, di \"non credere e seguire le false massime del mondo\", di allontanarsi dalla compagnia degli uomini, di mortificare il corpo \"soffrendo con pazienza i malanni fisici, le molestie delle stagioni e gli attacchi delle creature durante l'esistenza e procurandosi anche qualche pena e mortificazione, come il digiuno, le veglie e le altre austerit\u00e0 dei santi penitenti\", e infine di unire a questa mortificazione esterna anche quella del giudizio e delle volont\u00e0.\nInfine il quarto mezzo \u00e8 la \"vera devozione a Maria\": \u00abecco il pi\u00f9 grande mezzo, il pi\u00f9 meraviglioso dei segreti per avere e conservare la divina Sapienza: una tenera e vera devozione a Maria Vergine\u00bb, in questa parte finale spiega brevemente cos'\u00e8 la \"vera devozione\" e il perch\u00e9 questa \u00e8 necessaria per consacrarsi a Dio, ma proprio per l'importanza che ricopre della spiritualit\u00e0 monfortana dedicare a questo argomento la sua opera principale."}
{"id": "2212501", "revid": "767487", "url": "https://it.wikipedia.org/wiki?curid=2212501", "title": "Akrobatisches Potpourri", "text": "Akrobatisches Potpourri \u00e8 un cortometraggio insonoro in bianco e nero del 1895, diretto dai Fratelli Skladanowsky (Max Skladanowsky e Emil Skladanowsky).\n\u00c8 una delle primissime pellicole della storia ad essere prodotta in Germania, e uno dei primissimi filmati a ispirarsi a quel mondo di artisti girovaghi che si esibivano nei circhi e nei teatri in Europa e nelle Americhe.\nIl corto \u00e8 stato girato presso il Berlin-Moabit Public Theatre di Berlino con la collaborazione della famiglia Grunato, una stirpe di otto acrobati e circensi, che nell'arco di pochi secondi mostrano le loro prodezze riguardo alle acrobazie e all'equilibrismo.\n\u00c8 stato uno dei primi prodotti ad essere stato proiettato dalla Wintergarten Performances con il sistema di immagini lanterna magica. Uscito in Europa per un pubblico limitato, la visione era concessa tramite pagamento.\nLa prima proiezione avvenne, insieme ad altri film d'intrattenimento dei Fratelli Skladanowsky, con un bioscopio al teatro Wintergarten di Berlino il 1\u00ba novembre 1895, ovvero due mesi prima della proiezione pubblica con il cinematografo dei Fratelli Lumiere. Il programma (\"Wintergartenprogramm\") comprendeva: "}
{"id": "2212509", "revid": "1305772", "url": "https://it.wikipedia.org/wiki?curid=2212509", "title": "Rock (disambigua)", "text": ""}
{"id": "2212522", "revid": "767487", "url": "https://it.wikipedia.org/wiki?curid=2212522", "title": "Francisco Ernandi Lima da Silva", "text": "Caratteristiche tecniche.\nGiocava come attaccante.\nCarriera.\nClub.\nInizi\u00f2 nel Ponte Preta una volta uscito dalle giovanili del Ferrovi\u00e1rio, giocando poi per Palmeiras Futebol Clube, Botafogo e Sociedade Esportiva Palmeiras, trasferendosi in Inghilterra nel 1987; due stagioni fatte di luci ed ombre convinsero il Newcastle a lasciarlo tornare in Brasile, dove gioc\u00f2 fino al 1991; nel 1992 pass\u00f2 allo Shimizu S-Pulse, in Giappone, e successivamente al Bellmare Hiratsuka; nel 1995 chiuse la carriera giocando per il Fortaleza.\nNazionale.\nCon la Nazionale di calcio del Brasile e venne convocato alla Copa Am\u00e9rica 1987. In tutto ha collezionato 4 presenze con la maglia del Brasile, con una rete segnata.\nAllenatore.\nAllen\u00f2 nel 2001 il Rio Negro, vincendo il Campionato Amazonense, e nel 2006 il CENE."}
{"id": "2212523", "revid": "287204", "url": "https://it.wikipedia.org/wiki?curid=2212523", "title": "Rock'n'Roll (album)", "text": ""}
{"id": "2212524", "revid": "433605", "url": "https://it.wikipedia.org/wiki?curid=2212524", "title": "Pietre runiche di G\u00e4llsta", "text": "Le Pietre runiche di G\u00e4llsta, risalenti all'XI secolo, commemorano quattro generazioni della stessa famiglia vissuta nell'era vichinga in Svezia. Il gruppo di pietre erette comprende tre pietre runiche (U 229, U 231 e U 232) e un menhir (U 230) che non riporta nessuna iscrizione, ma solo l'incisione di una croce. Il sito si trova a nord di Stoccolma e a nord-est del lago Vallentunasj\u00f6n, attorno al quale si riscontra la pi\u00f9 alta concentrazione mondiale di pietre runiche. Tutte le pietre incise di G\u00e4llsta sono attribuite a \u00d6pir, il pi\u00f9 produttivo maestro di rune dell'antichit\u00e0.\nLe due generazioni pi\u00f9 vecchie, \u00deorbj\u00f6rn e suo figlio Oddi, sono menzionati solo su U 229. Il testo inciso ci informa che Oddi ebbe due figli, Halfdan e Tobbi o Tubbi. U 331 su eretta in memoria di Halfdan dai suoi quattro figli: He\u00f0inv\u00e9, Eysteinn, Ulfr e \u00d3lafr, mentre U 232 fu eretta in memoria di Tobbi/Tubbi dai suoi tre figli: Tosti, Sigfuss e Sigmarr.\nU 229.\nQuesta pietra runica \u00e8 in granito, realizzata da \u00d6pir, il quale realizz\u00f2 pi\u00f9 di 60 pietre incise.\nU 231.\nLa pietra runica \u00e8 in gneiss e fu realizzata, come le altre da \u00d6pir. Il monolite fu eretto attorno agli anni 1080 - 1130. Fu scoperta nell'anno 1633 e fu eseguito uno schizzo da parte dei runologi dell'epoca. Successivamente and\u00f2 perduta per molto tempo e fu riscoperta solo negli anni 1870 nella vicina fattoria S\u00f6derlund, propriet\u00e0 di un magistrato del posto; il quale aveva rotto il manufatto in due pezzi per utilizzarlo come colonne del suo ingresso. Quanto l'antiquario Richard Dybeck seppe quanto accaduto, incontr\u00f2 il magistrato e lo rimprover\u00f2 duramente. La pietra venne riassemblata ma venne perduta la parte superiore.\nU 232.\nQuesta pietra runica \u00e8 in granito, realizzata da \u00d6pir "}
{"id": "2212526", "revid": "599013", "url": "https://it.wikipedia.org/wiki?curid=2212526", "title": "Mirandinha", "text": ""}
{"id": "2212530", "revid": "834", "url": "https://it.wikipedia.org/wiki?curid=2212530", "title": "John Lennon - Rock 'n' Roll", "text": ""}
{"id": "2212534", "revid": "196390", "url": "https://it.wikipedia.org/wiki?curid=2212534", "title": "Notre-Dame de la Gu\u00e9rison", "text": ""}
{"id": "2212543", "revid": "49022", "url": "https://it.wikipedia.org/wiki?curid=2212543", "title": "Venedia", "text": ""}
{"id": "2212555", "revid": "307923", "url": "https://it.wikipedia.org/wiki?curid=2212555", "title": "Peso moneda corriente argentino", "text": "Il peso moneda corriente \u00e8 stata una valuta non convertibile che circol\u00f2 in Argentina tra il 9 gennaio 1826 e il 4 novembre 1881. Il simbolo era \"$m/c\". Era anche conosciuto come \"peso papel\" (peso carta) poich\u00e9 fu emesso solo in forma di banconote.\nIl \"peso moneda corriente\" venne introdotto alla pari con il \"peso fuerte\" ($F) ma fu svalutato diverse volte nella sua vita. Nel periodo dal 3 gennaio 1867 al 17 maggio 1876, il \"peso moneda corriente\" poteva essere convertito in oro, al cambio di $m/c 25 = $F 1, presso la \"Oficina de Cambios\" (ufficio di cambio) del \"Banco de la Provincia de Buenos Aires\". L'ufficio chiuse nel 1876 poich\u00e9 la popolazione convertiva \"pesos\" in oro in ampie quantit\u00e0. Il \"peso moneda corriente\" fu rimpiazzato dal \"peso moneda nacional\" al cambio di 25 \"pesos moneda corriente\" = 1 \"peso moneda nacional\".\nDurante il periodo in cui era in circolazione il \"peso moneda corriente\", venivano utilizzate anche valute di altri paesi (in particolare il \"boliviano\")."}
{"id": "2212557", "revid": "767487", "url": "https://it.wikipedia.org/wiki?curid=2212557", "title": "Pe\u00f1ablanca", "text": "Pe\u00f1ablanca \u00e8 una municipalit\u00e0 di Prima classe delle Filippine, situata nella provincia di Cagayan, nella regione della Valle di Cagayan.\nPe\u00f1ablanca \u00e8 formata da 22 baranggay:"}
{"id": "2212558", "revid": "287204", "url": "https://it.wikipedia.org/wiki?curid=2212558", "title": "Penablanca", "text": ""}
{"id": "2212561", "revid": "729019", "url": "https://it.wikipedia.org/wiki?curid=2212561", "title": "Isola di Beechey", "text": "L'isola di Beechey (in inglese Beechey Island) \u00e8 un'isola dell'Arcipelago artico canadese, facente parte del territorio di Nunavut e ubicata nel Canale di Wellington.\nStoria.\nL'isola fu scoperta nel 1819 dal capitano William Edward Parry, mentre il suo nome non deriva, contrariamente a quanto si possa pensare, dall'allora luogotenente di Parry, il geografo Frederick William Beechey, bens\u00ec dal padre di questi, il ritrattista Sir William Beechey.\n\u00c8 stata il teatro di numerosi avvenimenti nella storia delle esplorazioni dell'Artide. Nell'inverno del 1845-'46 vide l'accampamento di fortuna dell'esploratore inglese John Franklin, che, al comando delle navi \"Erebus\" e \"Terror\", stava tentando di raggiungere il Passaggio a nord-ovest. Tale evento non fu noto fintanto che, nel 1851, una delle spedizioni organizzate alla ricerca delle navi britanniche, di cui si erano perse le tracce, non vi approd\u00f2, rinvenendovi dei corpi dell'equipaggio disperso. Nel 1903 l'esploratore norvegese Roald Amundsen vi sost\u00f2, durante la sua celebre traversata, proprio per tributare l'onore della memoria a Franklin.\nNel 1979 \u00e8 stata dichiarata luogo di particolare interesse storico dal governo dei Territori del Nord-Ovest, mentre dal 1999 \u00e8 entrata a far parte del nuovo territorio canadese di Nunavut.\nCultura.\nLetteratura.\nL'isola di Beechey \u00e8 anche ricordata nel romanzo \"Le avventure del capitano Hatteras\" di Jules Verne."}
{"id": "2212562", "revid": "1305772", "url": "https://it.wikipedia.org/wiki?curid=2212562", "title": "Esterino Bosco", "text": "Biografia.\nDon Esterino Bosco nacque a Torino nel 1915, da padre operaio e madre casalinga. La situazione economica della famiglia lo costrinse presto a lavorare.\nFu ammesso alla Scuola Fiat di Via Nizza nel 1929.\nNel mentre frequentava la parrocchia della Ss. Annunziata matur\u00f2 il desiderio di diventare sacerdote. Fu sostenuto durante i suoi studi in seminario da una benefattrice, di cui, padre Esterino ebbe sempre una grande riconoscenza.\nIl 29 giugno 1939 fu ordinato sacerdote per imposizione delle mani dal Cardinale Maurilio Fossati. Per un anno frequento il Convitto Ecclesiastico della Consolata. Dal 1940 al 1944 fu viceparroco della parrocchia Ss. Pietro e Paolo a Pianezza.\nDurante questo periodo ebbe i primi contatti con la fabbrica locale di bachelite ed, in seguito all'8 settembre 1943, intrattenne rapporti con i giovani pianezzesi rifugiati sui monti di Val della Torre, aiutando i partigiani e parlamentando con i fascisti lo scambio di prigionieri. In occasione delle \"Pasque Operaie\" iniziate nel 1942, fu presente, fino al 1944, nelle fabbriche torinesi per le confessioni. Successivamente fu trasferito alla comunit\u00e0 di San Francesco d'Assisi a Torino, comunit\u00e0 allora neonata, dove incontr\u00f2 due sacerdoti dediti alla predicazione don Ugo Saroglia e don Giovanni Pignata, entrambi Missionari di San Massimo, condividendo con loro l'esperienza di guida della comunit\u00e0.\nNello stesso periodo si mise in contatto con l'Opera Nazionale di Assistenza Religiosa e Morale degli Operai (Onarmo). Inoltre inizi\u00f2 la sua presenza alla RIV di Via Nizza a Torino, esperienza descritta da lui stesso come \"fondamentale\" per la sua vita.\nDal 1943 anche in Italia si formarono i primi gruppi della Giovent\u00f9 Operaia Cristiana, con esperienze locali particolarmente vive a Torino e a Roma (ma con diffusione in tutta la penisola). A Torino alcuni giovani di AC insieme a don Esterino Bosco, avviarono l'esperienza in contatto con la JOC francese e belga, e don Esterino divent\u00f2 il primo Assistente Nazionale del movimento.\nDon Esterino riusc\u00ec ad entrare in Fiat Mirafiori nel maggio 1945, durante il periodo di gestione delle fabbriche del Comitato Nazionale di Liberazione. Vi lavorava ancora suo padre Gregorio. \"Abbracciando mio padre\", racconta don Esterino, \"sul suo posto di lavoro, abbracciavo tutti gli operai di Mirafiori\". Don Esterino ebbe una presenza costante nella Fiat, presenza che si prolung\u00f2 nei successivi cinquant'anni.\nCostitu\u00ec, nel 1946, una comunit\u00e0 di cappellani del lavoro, divenendo delegato arcivescovile dell'Onarmo nel 1956. In quello stesso anno, nell'allora nuova sede dei cappellani del lavoro di Torino in Via Vittorio Amedeo, fu celebrata la prima Messa dal cardinale Maurilio Fossati. La sede \u00e8 ancora un riferimento importante della Pastorale Sociale e del Lavoro.\nL'attivit\u00e0 pastorale di don Esterino Bosco \u00e8 stata oltremodo variegata. Oltre che con il mondo operaio, don Esterino fu vicino anche al mondo dei giovani, inoltre per tanti anni amministr\u00f2, a nome del Vescovo, il sacramento della Cresima nelle parrocchie della diocesi. Si dedic\u00f2 anche alla formazione dei giovani seminaristi insegnando omiletica nei seminari.Nel corso della sua attivit\u00e0 ebbe una proficua collaborazione con l'Opera diocesana.\nDal 1982 visse presso il Santuario della Consolata.\n\u00c8 morto a Torino il 7 dicembre 2008."}
{"id": "2212569", "revid": "1782831", "url": "https://it.wikipedia.org/wiki?curid=2212569", "title": "Museo di Flash", "text": "Il museo di Flash \u00e8 un museo immaginario che appare nelle storie a fumetti pubblicate dalla DC Comics. Il museo \u00e8 dedicato ai supereroi che condividono il nome di Flash, con particolare riguardo a Barry Allen. La struttura comparve per la prima volta in \"Flash\" (prima serie) n. 154 (agosto 1965).\nStoria.\nIl museo fu originariamente situato in Central City, ma fu poi ricollocato a Keystone City dopo che l'originale fu distrutto da Hunter Zolomon. Caratteristiche del museo sono le mostre su Flash, incluse le sue battaglie e una galleria dei suoi nemici. Il museo contiene anche un tapis roulant cosmico funzionante, il dispositivo che consentiva a Flash di viaggiare in altre dimensioni e attraverso il tempo.\nIn aggiunta alle mostre, il museo di Flash ospita un deposito di vari artefatti e armi in cui Flash si \u00e8 imbattuto. A seconda delle storie, queste armi sono effettivamente parte delle esposizioni e vengono occasionalmente utilizzate durante dei combattimenti.\nIl curatore del Museo fin dalla sua fondazione \u00e8 Dexter Myles, un ex attore scespiriano a cui il lavoro venne affidato da Flash dopo che lo aiut\u00f2 a sgominare una rapina.\nIl Museo fu distrutto e ricostruito parecchie volte durante le carriere sia di Barry Allen che di Wally West. Il Museo di Flash fu infine abbattuto in \"Flash\" (seconda serie) n. 196 (maggio 2003), ma un Museo ricostruito viene mostrato in \"Flash\" (seconda serie) n. 208 (maggio 2004). Dopo la morte del quarto Flash (Bart Allen), una sua statua fu costruita con una fiaccolata in suo onore tenuta poco dopo. La statua di Bart fu vandalizzata e pi\u00f9 tardi distrutta da Superman-Prime, che nutriva rancore verso Bart sin dalla sua sconfitta durante gli eventi di \"Crisi infinita\".\nIl Museo fu anche mostrato in \"JLA/Avengers\" n. 1 (settembre 2003) e fu campo di battaglia per uno scontro tra Scarlet e Quicksilver contro Black Canary, Blue Beetle e Hawkman.\nVersioni future.\nNell'arco di storie dei Teen Titans \"Titans Tomorrow\", ambientato dieci anni nel futuro, l'intera Keystone City si \u00e8 trasformata in un gigantesco museo di Flash. L'Impulso adulto utilizza il museo come nascondiglio.\nNella storia \"Cobalt Blue\", il museo di Flash viene mostrato ancora in piedi nel XXV e XXX secolo. Nell'era successiva, il museo raccoglie le mostre su tutti i Flash dei 1000 anni precedenti. I nuovi curatori del Museo sono due robot chiamati Dexter e Myles.\nApparizioni in altri media.\nIl Museo di Flash \u00e8 il protagonista dell'episodio \"Flash, l'eroe\" della serie animata \"Justice League Unlimited\". Fedele al fumetto, viene distrutto dalla battaglia tra Flash, Batman e Orion contro alcuni nemici di Flash, presenti nella galleria del Museo a loro dedicata.\nUn'enorme statua di Flash sta di fronte al Museo. Tra gli oggetti esposti ci sono l'elmetto di Jay Garrick, il costume di Kid Flash, e la miniatura del globo terrestre con le miniature di Superman e Flash che le corrono intorno, per ricordare la memorabile sfida nell'episodio \"Speed Demons\" della serie animata Le avventure di Superman.\nSerie televisiva.\nIl Museo di Flash viene mostrato anche nella serie televisiva \"Flash\" degli anni novanta. Nell'episodio \"Viaggio nel futuro\", Barry Allen viene mandato dieci anni nel futuro dove Central City \u00e8 governata dal brutale dittatore Nicholas Pike.\nAllen viene portato al quartier generale della resistenza, dove i ribelli tengono una stanza piena degli antefatti di Flash a cui si riferiscono col nome di \"Museo di Flash\". Tra gli oggetti esposti si trovano il costume di Trickster, il costume di Nightshade e una replica del costume di Flash."}
{"id": "2212570", "revid": "1714743", "url": "https://it.wikipedia.org/wiki?curid=2212570", "title": "Folco II d'Angi\u00f2", "text": "Origine.\nSecondo la \"Chronica de Gestis Consulum Andegavorum, Chroniques d'Anjou\", era figlio del visconte d'Angers e di Tours, conte di Nantes e poi primo Conte di Angi\u00f2, Folco I il Rosso e della moglie, Rosalia di Loches, originaria della Turenna, che era figlia di Guarniero (\"Warnerius\"), signore di Loches e di altri due castelli, come ci confermano sia la \"Chronica de Gestis Consulum Andegavorum, Chroniques d'Anjou\", la \"Historia Comitum Andegavorum, Chroniques d'Anjou\" e i \"Gesta Consulum Andegavensium\".Folco I il Rosso, sempre secondo la \"Chronica de Gestis Consulum Andegavorum, Chroniques d'Anjou\", era figlio del visconte d'Angers, di Tours e d'Orl\u00e9ans, Ingelger e della moglie, che secondo la \"Historia Comitum Andegavorum, Chroniques d'Anjou\", si chiamava Aelindis, nipote dei fratelli, Rursus Adelardus e Raymo, con incarichi ad Angers e a Tours (Rursus Adelardus et Raymo ambo germani fratres, Turonensium et Andegavensium pontifices, neptem suam Aelindis), mentre, per la \"Chronica de Gestis Consulum Andegavorum, Chroniques d'Anjou\", la moglie di Ingelger si chiamava Adele ed era l'unica figlia Goffredo, signore di Ch\u00e2teau-Landon e del G\u00e2tinais (\"Landonensis castri sive Gastinensis pagi consul nomine Gaufredus\u2026filiam unicam habens, nomine Adelam\"), che eredit\u00f2 tutte le propriet\u00e0 del padre, senza eredi maschi. La paternit\u00e0 di Ingelger \u00e8 confermata anche dai \"Gesta Consulum Andegavensium\".\nBiografia.\nFolco il Buono viene citato in due donazioni che suo padre, Folco I il Rosso, unitamente alla moglie, Rosalia e ai figli maschi Guido e Folco il Buono, tra il 929 ed il 930, fece in suffragio del padre (il nonno di Folco il Buono), Ingelger, del figlio (il fratello di Folco il Buono) Ingelger, e dei suoceri (i nonni materni di Folco il Buono) Guarniero e Tescende: il primo documento \u00e8 il n\u00b0 XXXIII del \"Cartulaire noir de la cath\u00e9drale d'Anger\", ed il secondo documento \u00e8 il n\u00b0 CLXXVII del \"Cartulaire de l'abbaye de Saint-Aubin d'Angers, Tome I\".\nFolco il Buono aveva sposato, nel 937, una certa Gerberga (che il nome della moglie fosse Gerberga \u00e8 confermato dal documento \u00e8 il n\u00b0 II del \"Cartulaire de l'abbaye de Saint-Aubin d'Angers, Tome I\", dove il figlio, Goffredo Grisegonelle dichiara di essere figlio di Folco e Gerberga (\"patris mei Fulconis, matris quoque me\u00e6 Gerberg\u00e6\")) di cui non si conoscono con certezza gli ascendenti (vi sono diverse ipotesi, una dice che era figlia del visconte di Vienne, discendente per parte di madre dal re di Provenza, Bosone; una seconda invece dice che era figlia di Goffredo, visconte d'Orl\u00e9ans e conte di G\u00e2tinais e una terza, infine sostiene che era una Ugonide: Gerberga del Maine (ca 913 - prima del 952).\nFolco compare ancora una volta in un documento assieme al padre, il conte d'Angi\u00f2, Folco il Rosso, che, per l'ultima volta viene citato in un documento, nell'agosto del 941.\nSecondo la \"Chronica de Gestis Consulum Andegavorum, Chroniques d'Anjou\", Folco I il Rosso mor\u00ec in tarda et\u00e0 dopo una sana vecchiaia e, come secondo conte d'Angi\u00f2, gli succedette il figlio terzogenito, Folco II il Buono.Folco il Buono fu alleato dei Robertingi e pur essendo ostacolato dai turbolenti conti di Blois, come gi\u00e0 suo padre, continu\u00f2 ad ampliare la contea a spese del ducato d'Aquitania.Infatti Folco dovette cedere Saumur al conte di Blois, Tebaldo il Truffatore, mentre riusc\u00ec a conquistare M\u00e9ron a Guglielmo Testa di Stoppa, duca d'Aquitania e conte di Poitiers.\nNel 952, alla morte del duca di Bretagna, Alano II Barbariccia, Folco il Buono spos\u00f2 la sua vedova, Rosalia di Blois, sorella del primo conte di Blois, Tebaldo il Truffatore, divenendo cos\u00ec il reggente del ducato di Bretagna e della contea di Nantes, per conto del figliastro, Drogone di Bretagna.Nel 958, Drogone mor\u00ec in circostanze non molto chiare e Folco il Buono divenne conte di Nantes e, duca di Bretagna, come risulta da un documento di una riunione, del 958, tra Folco il Buono, Tebaldo il Truffatore e diversi baroni bretoni.\nLa sua morte, avvenne presumibilmente tra il 959 e il 960, perch\u00e9 in questa data viene citato come conte d'Angi\u00f2, suo figlio, Goffredo Grisegonelle (come si vede nel documento n\u00b0 1 della \"Histoire du comt\u00e9 du Maine pendant le X et le XI si\u00e8cle, Pi\u00e8ces Justificatives 1\"), che, sempre secondo la \"Chronica de Gestis Consulum Andegavorum, Chroniques d'Anjou\", gli era succeduto nella contea d'Angi\u00f2, mentre il ducato di Bretagna e la contea di Nantes andarono ad un figlio illegittimo di Alano II Barbariccia, Ho\u00ebl I di Bretagna.\nDiscendenza.\nFolco il Buono da Gerberga ebbe quattro (o sette) figli:\nMentre da Rosalia di Blois Folco non ebbe figli."}
{"id": "2212576", "revid": "49022", "url": "https://it.wikipedia.org/wiki?curid=2212576", "title": "Olof Skotkonung", "text": ""}
{"id": "2212577", "revid": "4175", "url": "https://it.wikipedia.org/wiki?curid=2212577", "title": "Ignacio Rouyet", "text": ""}
{"id": "2212580", "revid": "767487", "url": "https://it.wikipedia.org/wiki?curid=2212580", "title": "Piat (Cagayan)", "text": "Piat \u00e8 una municipalit\u00e0 di Quarta classe delle Filippine, situata nella Provincia di Cagayan, nella Regione della Valle di Cagayan.\nPiat \u00e8 formata da 18 baranggay:"}
{"id": "2212582", "revid": "15756", "url": "https://it.wikipedia.org/wiki?curid=2212582", "title": "Erkalnadejpur", "text": "L'Erkalnadejpur () \u00e8 un fiume della Russia siberiana occidentale, ramo sorgentifero di destra dell'Ajvasedapur (bacino idrografico del Pur). Scorre nel Purovskij rajon del Circondario autonomo Jamalo-Nenec.\nDescrizione.\nNasce dal versante settentrionale dei modesti rilievi collinari degli Uvali siberiani, in una loro sezione occidentale chiamata Alture dell'alto Taz (\u0412\u0435\u0440\u0445\u043d\u0435\u0442\u0430\u0437\u043e\u0432\u0441\u043a\u043e\u0439 \u0432\u043e\u0437\u0432\u044b\u0448\u0435\u043d\u043d\u043e\u0441\u0442\u0438); scorre successivamente (dapprima con direzione occidentale, successivamente settentrionale) nella parte settentrionale del bassopiano della Siberia occidentale, in un ambiente piatto e paludoso, coperto dalla taiga; dopo la sua unione con il fiume Etypur, forma il fiume Ajvasedapur. I maggiori affluenti (lunghi pi\u00f9 di 100\u00a0km) sono: Sjakundykikja, Nepermecajacha e Chaljasav\u0117j\nL'Erkalnadejpur ha un regime analogo alla maggior parte dei fiumi della zona: gelato per circa 7 mesi l'anno (da fine ottobre a fine maggio), manifesta la piena annuale nel periodo compreso fra met\u00e0 maggio e met\u00e0 luglio; i minimi annuali di portata si registrano in febbraio, marzo e aprile, mesi nei quali viene evacuata una quantit\u00e0 di acqua corrispondente a circa il 3% annuo (ciascuno), mentre i massimi si osservano invece in giugno, mese nel quale questa percentuale sale a circa il 28%.\nIl fiume incontra pochi centri urbani di rilievo in tutto il suo corso; il principale \u00e8 l'insediamento di Chaljasav\u0117j."}
{"id": "2212583", "revid": "80339", "url": "https://it.wikipedia.org/wiki?curid=2212583", "title": "Erkalnadeypur", "text": ""}
{"id": "2212588", "revid": "767487", "url": "https://it.wikipedia.org/wiki?curid=2212588", "title": "Rizal (Cagayan)", "text": "Rizal \u00e8 una municipalit\u00e0 di Quinta classe delle Filippine, situata nella Provincia di Cagayan, nella Regione della Valle di Cagayan.\nRizal \u00e8 formata da 29 baranggay:"}
{"id": "2212596", "revid": "86343", "url": "https://it.wikipedia.org/wiki?curid=2212596", "title": "Sanchez Mira", "text": ""}
{"id": "2212601", "revid": "767487", "url": "https://it.wikipedia.org/wiki?curid=2212601", "title": "Sanchez-Mira", "text": "Sanchez-Mira \u00e8 una municipalit\u00e0 di Quarta classe delle Filippine, situata nella Provincia di Cagayan, nella Regione della Valle di Cagayan.\nSanchez-Mira \u00e8 formata da 18 baranggay:"}
{"id": "2212606", "revid": "104458", "url": "https://it.wikipedia.org/wiki?curid=2212606", "title": "Funivie aeree della Svizzera", "text": "Questa lista di funivie aeree in Svizzera riporta tutte le funivie aeree, cabinovie e seggiovie della Svizzera che circolano seguendo un orario regolare. Alcune funivie sono suddivise in diverse sezioni, perch\u00e9 sarebbero troppo lunghe per un'unica sezione. Normalmente bisogna cambiare nelle stazioni intermedie.\nFunivie (cabine chiuse con pi\u00f9 di 6 posti).\n&lt;br&gt;"}
{"id": "2212610", "revid": "729019", "url": "https://it.wikipedia.org/wiki?curid=2212610", "title": "Santa Ana (Cagayan)", "text": "Santa Ana \u00e8 una municipalit\u00e0 di Terza classe delle Filippine, situata nella Provincia di Cagayan, nella Regione della Valle di Cagayan.\nSanta Ana \u00e8 formata da 16 baranggay:"}
{"id": "2212612", "revid": "827882", "url": "https://it.wikipedia.org/wiki?curid=2212612", "title": "For You (Prince)", "text": "For You \u00e8 l'album di debutto del cantante e artista statunitense Prince, pubblicato nel 1978 dalla Warner Bros. Il disco riporta la classica dicitura che campeggia sugli album dell'artista: \"Written, composed, performed, and recorded by Prince\" (\"scritto, composto, eseguito e registrato da Prince\").\nDescrizione.\nL'album si apre con la titletrack a cappella che dice: \"All of this and more is for you. With love, sincerity and deepest care, my life with you I share.\" (\"Tutto ci\u00f2 e anche altro \u00e8 per te/voi. Affettuosamente, sinceramente e con grandissima cura, condivido la mia vita con te/voi.\"), che fa presagire l'idea di Prince di scegliere la sola musica piuttosto che le interviste come modo per parlare ai suoi fans. La seconda traccia \u00e8 una canzone disco, \"In Love\", dove vi \u00e8 la metafora \"I just want to bathe in your river.\" (\"Voglio bagnarmi nel tuo fiume\"). Segue l'unica hit dell'album \"Soft and Wet\", che arriv\u00f2 al 12\u00ba posto nella classifica R&amp;B dell'epoca. Il lato A dell'album si conclude con \"Crazy You\" e \"Just as Long as We're Together\". Le canzoni sono un primo esempio del futuro stile di Prince di miscelare testi sensuali e musiche pop, funk e R&amp;B.\nIl lato B dell'album si apre con \"Baby\", una ballata che parla di una nascita non voluta, ma non in maniera negativa. Una parte della musica di questa canzone fu usata in \"I Hate U\" del 1995. Segue una canzone pop-disco (\"My Love Is Forever\"), una canzone acustica (\"So Blue\") e si chiude con \"I'm Yours\". Quest'ultima \u00e8 l'unica traccia interamente rock dell'album.\n\"For You\" \u00e8 chiaramente un tentativo di Prince di fare apprezzare subito la sua poliedricit\u00e0. Difatti nei \"credits\" dell'album egli suona ben 23 strumenti musicali. \nAccoglienza.\nIn un'enciclopedia del rock, \"For You\" e il seguente \"Prince\" (1979) sono considerati \"ingenui e frammentari\" ma darebbero un'idea della complessa personalit\u00e0 dell'artista grazie alla loro fusione di R&amp;B, funk, rock e psichedelia. \"For You\" avrebbe inoltre venduto cinquecentomila copie.\nTracce.\nTutte le tracce sono scritte da Prince, salvo dove indicato.\nLato A\nLato B"}
{"id": "2212613", "revid": "39884", "url": "https://it.wikipedia.org/wiki?curid=2212613", "title": "Erich Sch\u00e4rer", "text": "Biografia.\nLavora come agente immobiliare a Zurigo, riusc\u00ec a portare il bob a due in Svizzera con l'aiuto di Joseph Benz, a livello mondiali vincendo la medaglia d'oro."}
{"id": "2212617", "revid": "1305772", "url": "https://it.wikipedia.org/wiki?curid=2212617", "title": "Olof (II) Bj\u00f6rnsson", "text": "Storia.\nSecondo la \"Hervarar saga ok Hei\u00f0reks\" e la \"Styrbjarnar \u00fe\u00e1ttr Sv\u00edakappa\", regn\u00f2 assieme al fratello Eric il Vittorioso.\nSposato con Ingeborg Thrandsdotter, fu il padre di Styrbj\u00f6rn Starke e di Gyrid (data in sposa ad Aroldo Denteazzurro) e mor\u00ec avvelenato.\nLa \"Styrbjarnar \u00fe\u00e1ttr Sv\u00edakappa\" riporta che suo figlio Styrbj\u00f6rn Starke quando crebbe reclam\u00f2 per s\u00e9 met\u00e0 del regno. Tuttavia non riusc\u00ec ad imporsi su suo zio Erik, che divenne l'unico regnante."}
{"id": "2212619", "revid": "1226555", "url": "https://it.wikipedia.org/wiki?curid=2212619", "title": "Dalla parte di Swann", "text": "Dalla parte di Swann o La strada di Swann (\"Du c\u00f4t\u00e9 de chez Swann\") \u00e8 il primo volume dell'opera di Marcel Proust \"Alla ricerca del tempo perduto\" (\"\u00c0 la recherche du temps perdu\"). A volte viene pubblicata separatamente solo la seconda delle tre parti di cui \u00e8 composto, \"Un amore di Swann\", che costituisce un romanzo nel romanzo.\nDiversi editori si rifiutarono di pubblicare questo volume, che infine sar\u00e0 pubblicato a spese dell'autore, nel 1913, dall'editore Bernard Grasset. Nel 1919, inoltre, l'editore Gallimard, ne pubblic\u00f2 una versione ulteriormente rivista e corretta da Proust. Nel 1984 ne \u00e8 stato tratto il film omonimo.\nTematiche.\nTutti i volumi della \"Recherche\" sono caratterizzati da temi ricorrenti, il tempo e la memoria, dunque il racconto da parte dell'autore di esperienze autobiografiche. \nTrama.\nNella prima sezione in cui \u00e8 diviso questo volume, il narratore rievoca la sua infanzia nel villaggio di Combray; mentre la seconda sezione narra dell'innamoramento di Charles Swann, una sorta di alter ego di Marcel, nei confronti di una giovane di nome Odette; infine la terza sezione introduce il personaggio di Gilberte, figlia di Charles Swann e Odette, la quale, dopo essere stata solo una compagna di giochi, diventa il primo amore del narratore.\nCombray.\nNella prima sezione del primo volume, intitolata \"Combray\" (dal nome della residenza estiva in cui la famiglia trascorreva le vacanze) il protagonista, che sembra coincidere col narratore (e infatti si chiama Marcel), racconta della propria infanzia passata proprio nella citt\u00e0 di Combray. La storia procede in modo molto lento con una dettagliata descrizione psicologica del narratore, attraverso un ricordo dei problemi che egli vive da ragazzo.\nIl narratore racconta del suo rapporto con la madre, di cui reclama la presenza la sera prima di coricarsi. Egli ricorda anche le sue prime letture, tra cui il romanzo \"Fran\u00e7ois le Champi\" (1848-50) di George Sand e tratteggia l'universo culturale ed emotivo in cui vivono il protagonista e i personaggi della storia.\nSi sofferma su alcune persone significative della sua infanzia, tra le quali la zia L\u00e9onie e la gente del villaggio, e anche sui luoghi, come la vecchia casa grigia sulla strada, il giardino, le vie, le escursioni quotidiane e il parco dei signori Swann.\nIl primo volume dell'opera funge da preludio, introducendo temi e personaggi ricorrenti della \u201c\"Recherche\"\u201d, i quali subiranno poi una metamorfosi nel corso del tempo: infatti \u00e8 in questa sezione che vengono introdotte le famiglie di Charles Swann e dei Guermantes, che lasceranno nel narratore un ricordo indelebile e il desiderio di riviverne e penetrarne il mondo affascinante.\nL'incipit e i differenti \"io\".\n\"Per molto tempo, sono andato a letto presto\" sono le famose parole di apertura della \"Recherche\" pronunciate da un \"Narratore\" (il primo \"io\", voce narrante nonch\u00e9 personaggio principale) insonne che ricorda i differenti periodi della sua esistenza; evoca ricordi nella cittadina di Combray (sperimentati da un secondo \"io\", quello dell'\"eroe\" protagonista), luogo di villeggiatura della sua prima infanzia.\nL'\"io\" del Narratore fa da apertura e da chiusura di questa prima sezione, come pure dell'intera \"Recherche\", ed \u00e8 anche colui che definisce l'\"io\" del protagonista nei diversi periodi della sua vita che ritorneranno nella narrazione come esperienze di memoria involontaria nel \"Il tempo ritrovato\", quando emerger\u00e0 l'\"io\" senza tempo dell'autore-narratore.\nMemoria volontaria e involontaria.\nIn questa sezione \u00e8 presente uno degli episodi pi\u00f9 famosi del libro, quello in cui il protagonista, dopo aver imbevuto nel t\u00e8 una \"madeleine\", ricorda come egli era solito mangiarne da piccolo la domenica mattina prima della messa. \u00c8 stato proprio durante la celebre scena della madeleine che l'eroe, in un periodo molto pi\u00f9 tardo rispetto alla narrazione principale di \"Combray\", vivr\u00e0 la sua prima esperienza di memoria involontaria (le altre seguiranno ne \"Il tempo ritrovato\").\nAppena riconosciuto il sapore della madeleine imbevuta nel t\u00e8 caldo che la zia aveva l'abitudine di preparare quando si trovavano a Combray, intere sezioni di memoria cominciano a venire a galla \"\"proprio come nel giuoco in cui i giapponesi si divertono a mettere in ammollo in una ciotola di porcellana piena d'acqua piccoli pezzi di carta i quali, fino ad allora rimasti indistinti, cominciano a prender forma diventando fiori, case, personaggi coerenti e riconoscibili\".\nL'autore si dedica poi alla storia della vita della famiglia del Narratore, della servit\u00f9 e dell'intera popolazione di Combray, delineando i tratti umoristici di alcuni personaggi (lo snobismo dell'ingegnere Legrandin, la crudelt\u00e0 della serva Fran\u00e7oise nei confronti della giovane sguattera delle cucine ecc.)\nLa parte di M\u00e9s\u00e9glise o di Swann e la parte di Guermantes.\nIl Narratore discute poi delle passeggiate quotidiane fatte verso M\u00e9s\u00e9glise (o Swann) e, quando il bel tempo lo permetteva, verso la parte dei Guermantes: entrambe le direzioni sono \"giacimenti profondi del mio terreno mentale\"\".\nM\u00e9s\u00e9glise \u00e8 associata con il cattivo tempo; questo \u00e8 il lato degli odori, in particolare quello che il Narratore in lacrime riconosce nel biancospino; ma anche del desiderio carnale e del fallimento dell'intelligenza. \u00c8 questa la parte in cui osserva la scena di lesbismo e sadismo tra la figlia di Vinteuil e la sua amica; \u00e8 da questa parte infine che Gilberte Swann gli rivolge un gesto osceno.\nLa parte dei Guermantes \u00e8 associata invece col bel tempo, col desiderio di vita mondana (sogna un giorno di poter partecipare a un ricevimento organizzato dalla duchessa) e di altre esperienze intelligibili.\nUn amore di Swann.\nLa seconda sezione del primo volume, intitolata \"Un amore di Swann\" (\"Un amour de Swann\"), rappresenta un punto di svolta, l'andamento della vicenda si fa pi\u00f9 veloce e interessante, diventando quasi una sorta di \u201cromanzo nel romanzo\u201d che pu\u00f2 esser letto indipendentemente dal resto: questo \u00e8 in realt\u00e0 un passo indietro nella vita di Charles Swann, che ricorda la sua passione travolgente per Odette de Cr\u00e9cy, una donna di mondo, raffinata e opportunista al tempo stesso.\nL'attrazione per Odette, che Swann incontra per caso in un circolo letterario, il salotto di Madame Verdurin, lo spinger\u00e0 a frequentare sempre pi\u00f9 spesso questo ambiente borghese. Il protagonista andr\u00e0 poi frequentemente a trovare Odette, la quale gli dimostrer\u00e0 una certa tenerezza e sar\u00e0 proprio questo sentimento a far nascere in lui l'amore. Odette si faceva mantenere dalla famiglia, ma poi inizia a farsi mantenere da Charles, pur mostrandosi, al tempo stesso, disponibile verso altri uomini.\nDa qui nasce nel protagonista una gelosia morbosa, per cui lui vorrebbe conoscere il passato di Odette in maniera anche troppo dettagliata. Nel frattempo, Madame Verdurin capisce che il suo salotto rappresenta per Charles solo il luogo in cui incontrare la sua amata; da ci\u00f2 nasce tra i due un'antipatia reciproca e la presenza di Charles non sar\u00e0 pi\u00f9 gradita. Proprio per questo motivo Odette continuer\u00e0 a frequentare il circolo letterario, che diventer\u00e0 per lei luogo di rifugio e tradimento.\nLa storia d'amore si trasforma cos\u00ec in un rapporto tormentato, tanto da diventare la storia di una malattia: Charles da una parte vorrebbe lasciare Odette, ma dall'altra sa di non poterne fare a meno, nonostante tutto; Odette, invece, capisce di avere sempre pi\u00f9 potere su di lui e ne approfitta, tanto da convincerlo in seguito a sposarla.\nNomi di paesi: Il nome.\nNella terza sezione del primo volume, intitolata \"Nomi di paesi: Il nome\" (\"Noms de pays: Le nom\"), il narratore sogna a occhi aperti di viaggiare, visitando varie localit\u00e0. Combray rappresenta per l'autore un mondo infantile, chiuso e protettivo, che si contrappone ai paesi che invece vorrebbe visitare e sui quali fantastica a lungo, anche solo sui loro nomi, che gli ispirano suggestioni di vario tipo: \u00e8 attraverso gli orari dei treni che vede per la prima volta Balbec e soprattutto Venezia.\nQuesta parte fa eco al successivo volume \"All'ombra delle fanciulle in fiore\"; tale parallelismo sottolinea la delusione del sogno nascente del confronto con la cruda realt\u00e0: solamente l'arte \u00e8 in grado di re-incantare il paesaggio e farlo vivere all'altezza delle aspettative del Narratore (come saranno per esempio i quadri raffiguranti Balbec di Elstir).\nTraduzioni italiane.\nOggi le edizioni di riferimento di questo volume sono considerate quelle di Einaudi - nella traduzione di Natalia Ginzburg, a cura di Mariolina Bongiovanni Bertini - e quella di Mondadori - col testo tradotto da Giovanni Raboni, a cura di Luciano De Maria.\nNella prima traduzione della Ginzburg, le celebri \"madeleine\", le tortine dolci (\"g\u00e2teau\", nell'originale), sono descritte come \"focacce\"."}
{"id": "2212622", "revid": "287204", "url": "https://it.wikipedia.org/wiki?curid=2212622", "title": "Benedetto Bonazzi", "text": "Biografia.\nFiglio del conte Nicola, barone di San Nicandro, e di Adelaide Sorrentino, dei baroni di Pomigliano. Secondogenito di sei figli, fu introdotto, all'et\u00e0 di sette anni, nel monastero benedettino della abbazia della Santissima Trinit\u00e0 di Cava de' Tirreni e ivi, il 6 novembre 1849, entr\u00f2 a far parte della comunit\u00e0 claustrale. Studi\u00f2 presso la scuola della Santissima Trinit\u00e0 di Cava de' Tirreni e fu professo nel noviziato di Montecassino il 15 agosto 1859.\nSi specializz\u00f2 nello studio dei classici greci e latini. Il 19 dicembre 1863 fu ordinato sacerdote a Napoli dal vescovo Tommaso Michele Salzano. Gli studi lo portarono a laurearsi in Lettere il 12 dicembre 1865 presso l'Universit\u00e0 di Napoli. Filosofo, oratore e scrittore, fu membro di varie accademie ed associazioni culturali.\nIl 27 novembre 1872, ebbe la nomina di professore pareggiato dell'Universit\u00e0 di Napoli che rifiut\u00f2 preferendo la scuola della Badia cavense alla quale fu preposto nel 1878 quale prefetto.\nIl principale interesse del Bonazzi fu di carattere didattico. Cerc\u00f2 di rinnovare l'insegnamento del greco nelle scuole. Fu autore di numerosi testi scolastici, ispirati a nuovi indirizzi didattici. Una sua opera fu premiata dal VII congresso pedagogico italiano.\nMa la sua opera pi\u00f9 importante, che gli diede fama europea, \u00e8 il \"Dizionario greco-italiano\", redatto fra il 1877 e il 1885 e pubblicato per la prima volta a Napoli da Morano nel 1885, che per mezzo secolo fu il lessico dal greco antico di maggior uso nelle scuole italiane, finch\u00e9 non fu superato dal \"Vocabolario greco-italiano\" di Lorenzo Rocci edito nel 1939. Dal 1885 al 1929 se ne ebbero ben venticinque edizioni e nel 1930 ne usc\u00ec una \"Nuova edizione interamente riveduta corretta e rifatta con nuovi tipi e con l'aggiunta dei nomi propri\", ristampata fino al 1948.\nParallelamente, la sua carriera ecclesiastica continu\u00f2: nel 1892 divent\u00f2 vicario generale della badiale diocesi cavense. Alla morte dell'abate Michele Morcaldi, il 7 marzo 1894 fu nominato da papa Leone XIII abate del monastero cavense. Successivamente, alla morte del cardinale Donato Maria Dell'Olio, arcivescovo di Benevento, fu preconizzato arcivescovo di Benevento da Leone XIII nel concistoro del 9 giugno 1902. L'11 giugno venne ordinato nella Basilica di San Paolo fuori le mura ed il 24 agosto prese possesso dell'arcidiocesi di Benevento.\nDa ascrivere ai meriti di Bonazzi fu la riscoperta e lo studio degli antichi codici musicali beneventani. Durante il suo episcopato chiam\u00f2 a studiare questi canti liturgici arcaici in notazione adiastematica, conservati nell'Archivio della Biblioteca Capitolare, alcuni dei maggiori specialisti dell'epoca, come Joseph Pothier, abate di Saint-Wandrille, e il benedettino Raphael Andoyer. Gli studi che ne scaturirono riuscirono a stabilire inequivocabilmente che il repertorio del canto beneventano precede quello del canto gregoriano propriamente detto.\nDopo circa 13 anni di governo episcopale, dopo un'ultima predicazione quaresimale, si ammal\u00f2 gravemente alla vigilia della sua elevazione alla porpora cardinalizia che papa Benedetto XV aveva in serbo per lui. La salma fu tumulata nella chiesa di Santa Clementina a Benevento.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "2212625", "revid": "49022", "url": "https://it.wikipedia.org/wiki?curid=2212625", "title": "Semi-leggendari re di Svezia", "text": ""}
{"id": "2212626", "revid": "125776591", "url": "https://it.wikipedia.org/wiki?curid=2212626", "title": "Alfonso di Castro", "text": "Biografia.\nFaceva parte dell'ordine dei frati minori, fu consigliere di Carlo V e di Filippo II, si distinse nel concilio di Trento. Grazie alle sue abilit\u00e0 oratorie venne chiamato \"haeresiomastix\" (frusta degli eretici). Nel 1558 venne scelto come arcivescovo di Santiago di Compostela, ma non entr\u00f2 mai in carica."}
{"id": "2212628", "revid": "547034", "url": "https://it.wikipedia.org/wiki?curid=2212628", "title": "The Baskervilles", "text": "The Baskervilles \u00e8 una serie televisiva a cartoni animati prodotta da Alphanim e Cinar e trasmessa dal 2000 su France 2 (Francia) e Teletoon (Canada)."}
{"id": "2212631", "revid": "715366", "url": "https://it.wikipedia.org/wiki?curid=2212631", "title": "Quintetto d'archi", "text": "Il quintetto d'archi o quintetto per archi \u00e8 un complesso strumentale di cinque strumenti ad arco o una composizione musicale per tale organico. Esso \u00e8 solitamente un quartetto d'archi a cui si aggiunge una seconda viola o un secondo violoncello.\nLa combinazione con due viole \u00e8 la pi\u00f9 diffusa nella musica classica occidentale; esistono tuttavia casi in cui il quinto strumento \u00e8 un \ncontrabbasso, come nel quintetto op.77 di Anton\u00edn Dvo\u0159\u00e1k. Wolfgang Amadeus Mozart, autore di sei quintetti con due viole, \u00e8 riconosciuto come il primo grande autore di quintetti, mentre un altro grande capolavoro \u00e8 il quintetto in do maggiore (con due violoncelli) di Franz Schubert. Luigi Boccherini fu invece il maggior sostenitore del quintetto con due violoncelli."}
{"id": "2212637", "revid": "111024986", "url": "https://it.wikipedia.org/wiki?curid=2212637", "title": "Edmondo Malan", "text": "Biografia.\nFiglio del prof. dott. Arnaldo e di Maria Edmea Hahn, fu allievo di Giuseppe Levi e Achille Mario Dogliotti. Fra i suoi interventi pi\u00f9 famosi quelli che riguardavano i trapianti di rene, il primo compiuto a Milano, il 22 maggio 1969, in collaborazione con l'\u00e9quipe chirurgica di E. Lasio. \nFino al 1978 furono eseguiti nel suo centro un totale di 376 trapianti di rene.\nOperato al cuore dal suo collega e amico cardiochirurgo Michael DeBakey, mor\u00ec al \"Texas Hearth Institute\", dopo l'intervento."}
{"id": "2212638", "revid": "287204", "url": "https://it.wikipedia.org/wiki?curid=2212638", "title": "Brendola", "text": "Brendola (IPA: , \"Br\u00e8ndo\u0142a\" in veneto) \u00e8 un comune italiano di abitanti della provincia di Vicenza in Veneto.\nGeografia fisica.\nIl comune gode di una geografia varia e di una discreta escursione altimetrica: il punto pi\u00f9 basso (il \"Pal\u00f9\") \u00e8 a 39 , il pi\u00f9 alto sul Monte Comunale, a 375 . La sede comunale (quartiere del \"Cerro\") \u00e8 sita a 156 .\nTerritorio.\nBrendola \u00e8 situata nella periferia di Vicenza, ed essendo uno dei comuni che accoglie i Colli Berici, viene anche inclusa nell'Area Berica. Brendola \u00e8 definita \"La porta dei Berici\" poich\u00e9 il suo territorio si estende tra la pianura e le colline.\nIl territorio, per la precisione, si trova sul margine occidentale dei colli Berici, rivolto verso i Lessini, e si articola in due aree: quella collinare e quella pianeggiante.\nL'area collinare, di origine vulcanica, \u00e8 occupata da boschi, prati e coltivazioni, principalmente di vite. Esiste un bosco particolarmente ampio, condiviso in minor parte con Arcugnano e Altavilla Vicentina, ricco di fauna anche prealpina, chiamato \"La Pineta\", nonostante sia composto pi\u00f9 da gnetofite che da conifere.\nL'area pianeggiante si articola nel settore centro-occidentale del comune e si incunea all'interno dei colli; \u00e8 stata talvolta, prima del XX secolo, a carattere paludoso, a causa dei continui allagamenti che hanno interessato la zona.\nTerra ricca d'acqua e sorgenti, il fiume principale \u00e8 il \"Brendola\", che raccoglie i ruscelli discendenti dai colli del territorio, il maggiore dei quali \u00e8 il \"rio Scarantello\", affluendo poi nel Gu\u00e0; a Brendola ha origine anche parte del Canale Bisatto, che affluisce nel fiume Fratta nei pressi di Vescovana (PD), percorrendo circa 70\u00a0km. Il sottosuolo, specialmente in zona \"Rondole\", accoglie varie falde acquifere comunicanti con alcune risorgive. Nella zona coltivata tra \"San Valentino\" e \"Vo'\", i canali circostanti confluiscono in un'area lacustre chiamata \"Laghetto\" o \"Pal\u00f9\".\nClima.\nLe condizioni climatiche di Brendola sono le classiche delle zone della pianura veneta ai piedi dei colli, con precipitazioni medio-alte ed un'ampia escursione termica annuale: in pieno inverno la temperatura scende al di sotto dei -10\u00a0\u00b0C pi\u00f9 volte, mentre d'estate raramente supera i 35\u00a0\u00b0C in ambiente comunque afoso o molto afoso.\nOrigini del nome.\nDue tra i pi\u00f9 antichi documenti in cui appare scritto il nome \"Brendola\" (o \"Brendula\") sono rispettivamente dell'anno 1000, dove Ottone III scrive un atto ufficiale al Vescovo di Vicenza Girolamo, e dell'anno 1084 di Enrico IV al Vescovo Ezzelino; quest'ultima data poi \u00e8 stata usata per fissare l'anniversario dell'entrata di Brendola negli atti del Sacro Romano Impero.Il nome quindi esisteva gi\u00e0 da prima, indicativamente almeno dall'Alto Medioevo: sembra sia collegabile alla presenza nel territorio di numerose risorgive d'acqua o vasche, dette anche \"brendole\" (dal verbo latino \"redeo\", \"sorgere\", diventato \"rendula\" e poi \"brendula\"; oppure dalla voce settentrionale \"brenta\", \"vasca\" in senso geomorfico).Ottone Brentari lo fa derivare dalla comune radice germanica con Brenta, somma di \"brunn\" (\"fontana\") e \"tal\" (\"valle\"). Da ci\u00f2 derivano gli esonimi storici: in cimbro, \"Pr\u00fanntal\" o \"Br\u00edntal\"; in tedesco, \"Br\u00fcnndel\" o \"Br\u00fcnntal\". Dante Olivieri invece, pur dando credito a Brentari, avanza anche l'ipotesi di un riflesso dal nome \"Brando\" che, fra le sue derivazioni, conta anche \"Brendeke\"; \u00e8 comunque pi\u00f9 plausibile il riferimento \u2013 sia romano che germanico \u2013 ad una fonte d'acqua presente sul territorio.\nStoria.\nPreistoria ed epoca antica.\nIl primo ritrovamento avviene nel 1682, molto interessante data la scarsa attenzione mostrata all'epoca verso i reperti: si tratta di una tomba di epoca romana. Ma la scoperta dei reperti pi\u00f9 antichi si fa nel 1995, anno in cui in una zona tra pianura e colli \u00e8 stata rinvenuta una strada risalente al Neolitico. Verso le aree in cui l'acqua scorre in piano, poi, gli archeologi hanno recuperato attrezzi di ogni genere ed epoca, dall'Et\u00e0 della Pietra all'Et\u00e0 del Ferro, prova del fatto che Brendola fosse un luogo insediato sin dagli albori della civilt\u00e0. Ci sono anche tracce di culto del tutto simile a quello dei paleoveneti, come dimostra il ritrovamento di un bronzetto della dea Reitia (tra l'altro ritenuta protettrice delle acque).\nL'influenza di Roma \u00e8 arrivata solo nel 148 a.C., anno di costruzione della via Postumia, dal quale i reperti romani aumentano consistentemente, con ritrovamenti di case in zona \"Orna\" e nei pressi delle sorgenti, e di monete (la pi\u00f9 antica \u00e8 di Tiberio, 22 a.C.). Attraverso Brendola fu eretta anche la \"regia\" strada \"Tabernulae\"-\"Leonicum\".\nBrendola fu luogo \"comodo\" anche sul finire dell'epoca romana: dal 421 le invasioni barbariche interessano anche la pianura veneta (vengono ritrovati reperti di incendi nei pressi dell'antica Postumia), ma i colli offrirono rifugio.\nEpoca medievale.\nPlacate le invasioni, i monaci benedettini avviano la paziente bonifica del territorio brendolano, grazie alla quale la popolazione torna ad avvicinarsi alla pianura con nuovi insediamenti e coltivazioni pi\u00f9 ampie. Tuttora \u00e8 possibile osservare i \"terrazzamenti\" ingegnati dai benedettini lungo alcuni versanti dei colli brendolani, per agevolare la coltivazione (uno di questi \u00e8 in via Valle). Durante le dominazioni longobarda e carolingia (568-888) la zona vede un periodo di pace e benessere, nonch\u00e9 integrazione tra i popoli (ai piedi del castello si trova un mausoleo longobardo con un \"protocapitello\"); seguono per\u00f2 quasi due secoli di saccheggi da parte degli Ungheri, che facevano razzie delle citt\u00e0 non murate.\nGrazie all'imperatore germanico Ottone I di Sassonia le invasioni terminano: nella seconda met\u00e0 del X secolo ordina la costruzione di un castello fortificato eretto attorno al colle pi\u00f9 popolato di Brendola, con una \"Rocca\" sulla sommit\u00e0, la \"Rocca dei Vescovi\" che \u00e8 arrivata ai giorni nostri. Come descritto nei documenti citati nella nota sul toponimo, dal 1000 al 1084 inviano 7 \"diplomi\" ai vescovi di Vicenza contenenti le liste dei centri urbani concessi in feudo dal Sacro Romano Impero al vescovado. La vita brendolana per\u00f2 \u00e8 centrata fuori dal castello, rimasto luogo di riparo per gli abitanti e di residenza vescovile. Il popolo si riuniva in quella che ora \u00e8 \"Piazza del Popolo\" per dibattere sulle questioni cittadine, di fronte al luogo sacro gi\u00e0 intitolato a san Michele Arcangelo, come recita il pi\u00f9 antico documento originale stilato dal comune di Brendola, datato 25 gennaio 1197:\nTra il XII e il XIII secolo si verifica la costante perdita di potere dei vescovi, con Brendola che viene ripetutamente conquistata dai Da Romano, costringendo i vescovi a ripararsi nel \"Castello\", e restituita dagli imperatori tedeschi. Nel 1250 anche il castello fu preso d'assalto da Ezzelino III, che pretese pure la riscossione delle rendite dai brendolani; sar\u00e0 beato Bartolomeo da Breganze, nel 1259 a porre definitivamente fine al dominio. Ci perviene un atto del 29 dicembre 1262 che descrive un'assemblea tenuta da Bartolomeo e dai sei uomini rappresentanti della comunit\u00e0 di Brendola per chiarire la nuova giurisdizione vescovile (si legge \u00ab\"si riconosce al Vescovo la propriet\u00e0 della Rocca e del Castello\"\u00bb).\nNel XIV secolo Brendola si vede di nuovo contesa, principalmente tra gli Scaligeri (Verona) e i Carraresi (Padova), lotta che per\u00f2 ha termine definitivo il 28 aprile 1404, giorno in cui Vicenza si consegna spontaneamente alla Repubblica di Venezia, alla quale tutta la popolazione (specialmente rurale) \u00e8 devota, in particolar modo per il benessere e la protezione portati.\nIl castello viene restaurato nel 1417 per ordine del nuovo doge Tommaso Mocenigo cos\u00ec i brendolani e persino gli abitanti dei paesi vicini si sentono sicuri di riempire il castello di scorte di cibo, animali e beni di vario genere. Quando i milanesi giungono al castello in cerca di preda non sembra vero di trovare tanta abbondanza; i brendolani non si opposero (a causa dei controversi rapporti tra Milano e Venezia) rischiando per\u00f2 di apparire traditori della Serenissima. Il senso di colpa e il timore di una reazione negativa porta la popolazione, non del tutto rassicurata dall'amnistia garantita dai generali veneziani locali, a scrivere al Doge in persona, chiedendo la conferma che arriva:\nAll'epoca Brendola conta circa di 800 abitanti.\nEpoca moderna.\nNel 1513 gli spagnoli occupano il castello, situazione breve e riposta sotto controllo dalla \"Serenissima\" gi\u00e0 nel 1514; tuttavia Bartolomeo d'Alviano teme che il castello possa fare in futuro da rifugio anche ai nemici della Repubblica di Venezia e per questo ne ordina la parziale distruzione. Questo particolare evento segna significativamente la storia di Brendola, mettendola in un certo modo da parte rispetto ai \"grandi\" paesi del vicentino.\nGli anni tra il XVI e il XVIII secolo passano per Brendola senza particolari eventi, perso ormai il ruolo centrale privata del suo castello, sotto la protezione di Venezia. \u00c8 questo per\u00f2 il periodo nel quale vengono prodotte mappe di Brendola in grandi quantit\u00e0, ampie e ad alto dettaglio, con censimenti dei corsi d'acqua e delle partizioni dei campi. La piana brendolana viene inoltre inondata spesso in quest'epoca, anche a causa dell'incuranza e della cattiva gestione idrologica da parte di Montecchio: l'acqua sempre pi\u00f9 che abbondante \u00e8 tale da registrare due uniche occasioni di secca totale, eventi per i quali la comunit\u00e0 inviano al \"Ministero\" richieste di aiuto che ci sono pervenute (l'ultima grave siccit\u00e0 \u00e8 del 1639). Un dipinto del 1743 mostra per\u00f2 anche una scena di vita sfarzosa, presso \"Villa Anselmi\".\nSecondo degli atti municipali rinvenuti, al 14 febbraio 1773 il centro di Brendola contava 1.546 abitanti.\nEpoca contemporanea.\nIl XIX secolo inizia con la caduta della Repubblica di Venezia ad opera di Napoleone Bonaparte: con il Trattato di Campoformio Brendola entra a far parte dell'Arciducato d'Austria, nell'Impero austriaco, poi del Regno Lombardo-Veneto, retto dai sovrani austriaci. Le vicende politiche per\u00f2 non toccano pi\u00f9 di tanto la vita del paese, composta dalle grandi famiglie residenti nelle corti e attive nella coltivazione e l'allevamento, nemmeno con l'instaurazione del Regno d'Italia.\nTra gli eventi di fine secolo memorabili si cita una eccezionale rotta del fiumicello Brendola del 1882, dopo la quale l'intera comunit\u00e0 si \u00e8 attivata per la ricostruzione degli argini offrendo materiale e manodopera.\nIl 24 maggio 1915 l'Italia dichiara guerra all'Impero austro-ungarico: alla prima occasione di richiesta di fedelt\u00e0 alla patria contro i precedenti occupatori, Brendola risponde con 735 cittadini arruolati (cio\u00e8 oltre un terzo dei maschi, uno per famiglia), di cui 65 perdono la vita e ben 12 vengono decorati al valor militare per le encomiabili azioni (tra cui l'aviatore Ferruccio Marzari). I militari brendolani sono particolarmente impegnati sui territori vicentini luogo di aspra battaglia, il Pasubio e il monte Grappa (in particolare nella vittoriosa Seconda battaglia del monte Grappa). Brendola diventa un vero e proprio quartiere militare, in cui vengono convogliati quando possibile i soldati per riposo o preparazione prima di giungere al fronte: nell'anno 1917 hanno alloggiato in totale 150.000 militari e in Villa Piovene venne istituito un circolo militare obbligatorio per tutti gli ufficiali. Dopo 3 anni viene comunicato l'armistizio, con il bilancio per Brendola sopracitato. Viene eretto il monumento ai caduti di fronte al municipio (oggi spostato in Piazza della Vittoria).\nNegli anni trenta e quaranta a Brendola arriva la meccanizzazione agricola e iniziano a vedersi le prime vetture (davanti all'ingresso inferiore di Villa Maffei a Vo' era posto il primo distributore di benzina di gestione Texaco).\nDopo la Seconda guerra mondiale, Brendola si sposta verso il piccolo polo industriale dei giorni nostri.\nSimboli.\nIl leone rampante \u00e8 frequentemente usato in araldica, e quando \u00e8 dorato simboleggia maggior pregio. Non \u00e8 dal 1932 che il leone rappresenta Brendola, come dimostrano gli elenchi dei beni ecclesiastici brendolani del 1444 in cui figura una pianeta con un leone. Il colore blu invece ha probabili origini dai Savoia.\nIl gonfalone \u00e8 stato concesso solo il 3 febbraio 1998 dal Presidente della Repubblica Oscar Luigi Scalfaro, con \"\"drappo di giallo\" e \"ricami d'argento\"\", mentre la cravatta (il nastro che lega le fronde di alloro e quercia) \u00e8 tricolore anzich\u00e9 blu savoia come nello stemma.\nRicorrenze.\nL'allora sindaco Dal Monte ind\u00ecce nel 1984, in seguito ai ritrovamenti dei documenti, la celebrazione a cadenza secolare dell'anniversario dell'entrata del nome di Brendola negli atti ufficiali del Sacro Romano Impero, ricorrenza da celebrare unitamente alla Festa di San Rocco; nell'anno di indizione \u00e8 stato quindi celebrato il 900\u00ba anniversario.\nMonumenti e luoghi d'interesse.\nArchitetture religiose.\nOratorio dell'Annunciazione (Chiesetta Revese).\nLa cappella fu fatta costruire dalla nobile famiglia Revese, che risiedeva a Brendola in un'importante villa di cui oggi rimane solo la torre, presumibilmente fra il 1486 e il 1499. L'edificio \u00e8 attribuito ad Alvise Lamberti da Montagnana, mentre alcuni affreschi interni sono attribuiti a Giovanni Buonconsiglio.\nCorte Benedettina e antica chiesa di San Vito.\nL'ex monastero benedettino si trova in localit\u00e0 San Vito. Il monastero dipendeva dai Benedettini di S. Felice a Vicenza; i monaci si insediarono a Brendola gi\u00e0 prima del 1000 e vi rimasero fino all'epoca napoleonica. In prossimit\u00e0 della corte si trova la chiesetta dedicata ai santi Vito, Modesto e Crescenzia. Edificata dalla famiglia Chiarelli e donata successivamente ai monaci, divenne parrocchia nel XIX secolo. Per volere del parroco don Gioacchino Dal Ben, nel 1965 venne costruita la nuova chiesa parrocchiale nel centro del paese e la chiesetta benedettina divenne propriet\u00e0 privata.\nChiesa di San Michele Arcangelo.\nLe origini della chiesa di S. Michele risalgono al X-XI secolo: \u00e8 stata trovata una pietra che riporta la scritta in caratteri gotici \"\" ritenuta il portale dell'antico luogo di culto, al tempo compreso nelle mura del castello. Come gi\u00e0 citato nella storia di Brendola, il primo documento su questo punto di riferimento civile e religioso della comunit\u00e0 \u00e8 del 1197. Documenti successivi testimoniano un primo restauro voluto dall'Arciprete Battista Zibiolo nel 1499 ampliando l'ala nord; del 1528 ad opera di Girolamo Dal Toso \u00e8 la pala d'altare tuttora presente nella chiesa, inserita da Napoleone Bonaparte nella lista di beni da trafugare.\nNel XIX secolo i brendolani, cresciuti in numero, si rendono conto che \u00e8 necessario eseguire delle opere sulla chiesa. Nel 1845 il campanile viene rinforzato ed alzato, mantenendo lo stile classico fino alle campane e gotico al di sopra, installando tre campane, oggi divenute sei. Ci vuole il 1851 per demolire gran parte della chiesa antica e costruire la nuova chiesa; il 17 novembre 1861 viene inaugurata la Chiesa di S. Michele esistente oggi, ben visibile in lontananza, in architettura neogotica, con la facciata suddivisa in tre parti cos\u00ec com'\u00e8 divisa la struttura in tre navate. Negli anni successivi poi, all'occasione, \u00e8 stata via via abbellita con ulteriori opere, come l'altare del 1888 dedicato a Sant'Antonio di Padova in marmo di Carrara e la statua di santa Bertilla degli anni 1960.\nChiesa di Santo Stefano.\nIn un atto stilato in occasione della visita a Brendola del vescovo Michele Priuli si attesta la presenza di un edificio religioso intestato a Stefano Martire gi\u00e0 nel 1583; 150 anni dopo il vescovo del tempo Antonio Marino Priuli accerta che nella chiesetta veniva celebrata la messa ogni domenica con il contributo della comunit\u00e0 di 25 ducati. Il luogo di preghiera era posto nella corte di Villa Maffei; venne costruita a spese della famiglia Maffei e inaugurata il 26 dicembre 1881 (giorno di S. Stefano) la chiesa subito di fronte alla villa. Al suo interno fu inserita una tela di S. Stefano opera di Alessandro Maganza, unita ad altri 4 dipinti raffiguranti San Domenico, San Giovanni Nepomuceno, Sant'Antonio e il volto di Cristo; venne esposta inoltre una croce astile del XV secolo basata su un crocifisso in peltro di un secolo pi\u00f9 antico.\nLa chiesa per\u00f2 non era ancora abbastanza ampia per gli abitanti di Vo', ma nonostante le ripetute richieste l'edificio non venne ampliato prima del 1923, data di inizio dei lavori per portare la chiesa di S. Stefano al candido edificio visibile ai nostri giorni, lavori terminati nel 1931 dopo la costituzione ufficiale della nuova parrocchia il 18 ottobre 1925 (in antagonismo con la costruzione del nuovo duomo).\nChiesa di San Vito.\nLa chiesetta di San Vito \u00e8 la modesta sede della parrocchia dell'omonima frazione. L'edificio, di moderna realizzazione \u00e8 posta sulla piazza centrale di S. Vito, a sud della torre campanaria rialzata negli anni 2000.\nChiesa della Madonna dei Prati.\nSi tratta di un complesso monumentale composto da chiesa, campanile, chiostro e canonica risalenti al XIII secolo. Nei suoi pressi, nella zona archeologica, i ritrovamenti di un tempietto fanno ricondurre ad un antico culto delle divinit\u00e0 delle acque, basato anche sulla posizione della chiesa. Sempre nei ritrovamenti sono state riconosciute immagini di devozione alla Madonna. In antichit\u00e0, come gli studi di geomorfologia rivelano, il complesso era situato in una sorta di isola pi\u00f9 alta rispetto ai terreni adiacenti e alle numerose pozze che circondano la zona: quest'isola, sui disegni, era collegata alla Postumia con quella che era indicata \"\"callis S. Mari\u00e6\" che formava un bivio con la \"callis Brendolarum\"\" (la strada per Pedocchio).\nI benedettini di S. Vito hanno fortunatamente tenuto un archivio delle attivit\u00e0 alla chiesetta: essa vide un periodo di alta frequentazione specialmente nei primi anni del XVII secolo, con visite provenienti anche da altri paesi, presumibilmente a causa della devozione a un'immagine presente all'interno, ossia \"Madonna con Bambino e Cardellino\", dipinto a olio di scuola toscana del XV secolo. Nello stesso secolo \"di gloria\" della chiesetta, vi presero sede i Carmelitani, che avviarono il culto della Madonna del Carmine, tuttora attivo. Nel 1620 venne completato il campanile, \"a pigna\", con due campane, poco pi\u00f9 alto della chiesa. L'esterno della chiesa appare semplice; l'interno armonioso con le ben visibili capriate in legno.\nAi due lati del presbiterio sono esposti due dipinti di Francesco Maffei: sant'Alberto degli Abati e sant'Angelo da Gerusalemme.\n\"Incompiuta\".\nIn un tempo in cui il campanilismo a Brendola era molto aspro, i quattro parroci di Brendola costituirono nel 1926 un comitato per costruire una nuova chiesa atta ad unire tutti i brendolani sotto un unico campanile, che fosse centrale anche geograficamente. Il 14 ottobre 1928 il vescovo Ferdinando Rodolfi giunse al \"Cerro\", l'area acquistata per la costruzione, dando il suo benestare per l'avvio dei lavori. Sotto il progetto dell'architetto Fausto Franco si pos\u00f2 la prima pietra il 3 ottobre 1931 e da subito il progetto si serv\u00ec dell'unione di forza di molti brendolani di ogni frazione, rigorosamente volontari, usando le pietre del Monte Comunale e la sabbia del Gu\u00e0, procedendo con una tale fretta da chiedere al vescovo il permesso di poter lavorare di domenica. Nell'estate del 1933 erano visibili le colonne erette; quando l'arciprete si ammal\u00f2 2 anni dopo, i lavori non cessarono e i capi di famiglia continuarono a portare materiale e costruire. Sulla cima della facciata viene posta una imponente statua di San Michele Arcangelo alta 4 m, scolpita da Giuseppe Zanetti.\nIn piena Seconda guerra mondiale, il cantiere si blocc\u00f2 senza pi\u00f9 ripartire, per cause ancora non completamente chiare. L'edificio, alto 28,5 m e ampio , resta \"incompiuto e\" ben visibile sul colle del \"Cerro\"; mai stato consacrato - e restando un'opera al grezzo con solo le strutture -, viene lasciato al degrado per pi\u00f9 di 60 anni, durante i quali vengono proposti vari progetti senza mai alcuna conclusione. Nel 2009 viene finalmente approvato un progetto di riqualificazione, i lavori hanno preso il via nel 2011.\nDurante i terremoti dell'Emilia del 2012, la testa della statua dell'Angelo dell'Incompiuta sub\u00ec una sollecitazione tale da spezzarsi; rimasta intatta, fu riposizionata il mese successivo.\nArchitetture civili.\nVilla Piovene.\nVilla Piovene si trova in Piazza della Vittoria, in \"contr\u00e0 Cerro\", ed \u00e8 sede del Municipio comunale. Costruita da un'ignota famiglia nella prima met\u00e0 del XV secolo e poi diventata dimora della famiglia Piovene, \u00e8 un elegante esempio di architettura feudale unita ad una residenza rurale: si compone di una torre con una finestra trilobata gotica e una loggia quattrocentesca con 5 archi nella parte inferiore e 6 in quella superiore, nella quale \u00e8 stata affissa una targa commemorativa a Ferruccio Marzari, aviatore pluridecorato della Grande Guerra.\nPosta in un punto strategico, a met\u00e0 tra centro storico e centro principale nonch\u00e9 in prossimit\u00e0 delle vie per le frazioni, nel 1930 viene acquistata dal Comune che provvede ad un restauro prima di renderla sede municipale. Da allora per vari decenni proprio la torre di Villa Piovene \u00e8 stata sede dell'ufficio postale, adibendo il sottotetto ad archivio. Sul retro della villa, a disposizione della comunit\u00e0 era presente una pubblica ghiacciaia, capace di ghiaccio. Villa Piovene inoltre \u00e8 l'unica villa della provincia di Vicenza in cui ci sono 2 file di archi sovrapposti su due piani; i suoi giardini infine si sviluppano in altitudine collegandosi ad un altro edificio posseduto dai Piovene, ora sede della scuola dell'infanzia.\nL'ultimo globale restauro risale al 1987.\nContr\u00e0 San Marcello (Piazzetta del Vicariato).\nLa Piazzetta del Vicariato si trova in contr\u00e0 San Marcello, in una zona protetta dal traffico cittadino, a met\u00e0 strada tra la valle e il centro storico; su di essa si affacciano Villa Pagello, la piccola Villa Maluta e la Casa del Vicario, antica sede del vicario generale.\nVilla Veronese.\nVilla Groppato Ferrari Veronese, considerata da sempre l'antica dimora dei vescovi vicentini, ancor oggi \u00e8 di propriet\u00e0 ecclesiastica. Si trova nei pressi della chiesa arcipretale di S. Michele e in passato \u00e8 stata anche sede dell'asilo d'infanzia. La villa si affaccia sul parco e sulla valle di Brendola.\nVilla Valle (Casavalle).\nL'entrata della villa \u00e8 formata da un portale con curiose cariatidi che sostengono vasi di fiori in ferro battuto. Si presenta come un edificio di fine Seicento, con un ampio giardino, un porticato tuscanico, una cappella dedicata all'Assunta e una \"colombara\" di impostazione quadratica.\nVilla Maffei.\nUn tempo propriet\u00e0 della famiglia Zigiotti, storicamente appartenuta ai Maffei (da cui prende il nome), ora possedimento dei Matteazzi. Viene presentata dai documenti come una struttura massiccia e poco estesa in altezza rifinita com'\u00e8 visibile ora alla fine del XIX secolo, ma alcuni tratti architettonici ne fanno risalire l'edificio originale alla fine del Rinascimento. Due cancelli con imponenti pilastri interrompono il muro di cinta e introducono al vasto parco storico della villa, presso la quale era sita anche l'antica cappellina di Santo Stefano.\nVilla Girotto.\nSede di un vasto maniero realizzato nel XV secolo, la villa \u00e8 una ricca struttura eretta al centro del terreno dei Girotto che si sviluppa su tre piani, a pianta rettangolare; la villa \u00e8 stata vittima di un grave incendio nel XX secolo che l'ha portata allo stato di rudere. La parte abitabile all'interno delle mura resta un villino rustico con porticato, distaccato dall'edificio principale, edificato nel XIX secolo come residenza dei custodi.\nVilla Ferramosca Cantarella.\nEretta nel 1620 nella zona che \u00e8 oggi il centro urbano principale di Brendola, \u00e8 stata progettata da un allievo di Andrea Palladio. L'edificio, restaurato negli anni 2000, \u00e8 contornato dall'originale cinta muraria e sopraelevato rispetto al livello di costruzione delle mura.\nVilla Anguissola.\nLa Villa Anguissola \u00e8 un'ampia struttura costituita da due edifici principali e uno minore contornata da mura poste in lontananza dagli edifici. Costruita nel XVIII secolo, si tratta di una residenza rurale annessa a stalle e fienili appartenuti ai signori della zona, posta ai piedi del centro storico sulla strada per Goia.\nVilla Rossi (Carbonara).\nOpera secentesca dell'architetto Giuseppe Marchi, strategicamente locata tra il centro storico e Vo' con vista sulla valle, voluta dai Salvati-Rosa di Lonigo, venduta nel XVIII secolo ai Facchini-Novello di San Vito di Leguzzano ed ereditata infine dai Rossi, che portarono nel vicentino l'allevamento dei bachi per l'industria del tessile e della seta (vedi Lanerossi).\nLa \"Carbonara\" \u00e8 in origine il nome dell'area in cui sorge la villa (ora anche nome della via): il termine fa riferimento all'attivit\u00e0 di estrazione della torba dal fondo del \"Pal\u00f9\", generata in millenni di depositi paludosi.\nIl lungo prospetto della villa, rivolto a sud, \u00e8 allungato e, nel breve settore centrale, \u00e8 sottolineato da un avancorpo che si conclude con un frontone triangolare decorato a dentelli cubici, motivo ricorrente nel rococ\u00f2 vicentino. Sempre il frontone, privo di statue, tende a rialzare la facciata per compensare il dislivello con la strada. L'interno della villa conserva le caratteristiche delle ville patrizie del XVIII secolo, con un salone al pian terreno e uno al primo piano; le porte sono decorate con modanature in pietra dei Berici. Esternamente si trova la parte inferiore di un'antica torre colombaia suddivisa in due piani da una merlatura a fori quadrati per l'uscita dei colombi. A separare l'intero complesso dalla strada \u00e8 posta la classica barchessa veneta, arricchita da archi bugnati dove un tempo un grande porticato delimitava la stalla.\nCimitero Maggiore.\nOriginariamente il culto dei defunti di Brendola era localizzato al fianco sud della chiesa di S. Michele. Nel 1813, poco prima della ristrutturazione della chiesa, venne per\u00f2 eretto il cimitero: come per la chiesa, la popolazione era in tale crescita da rendere necessario un nuovo spazio, senza contare che l'area individuata era pianeggiante e pi\u00f9 centrale rispetto alle altre frazioni; inoltre l'Impero austriaco aveva richiesto una distanza minima dei cimiteri dai centri abitati. Gi\u00e0 nel 1822 per\u00f2 il parroco Domenico Gennari si rese conto che non era ancora sufficiente: da allora al 1845 il cimitero sub\u00ec 6 ampliamenti, arrivando alla struttura base definitiva, consentendo la chiusura dell'antico cimitero e permettendo la ristrutturazione della chiesa di S. Michele.\nNel 1897 vennero aggiunti un oratorio e una cripta, inaugurati nel 1899, realizzati con una raccolta fondi della comunit\u00e0 di \u20a4 4.728,27; la cripta accoglie in speciale sede le spoglie dello storico arciprete Camillo Novello. Gli ultimi ampliamenti sono del 1930 per i caduti della Grande Guerra, del 1973 e del 2002.\nCimitero di San Vito.\nLa frazione di S. Vito possiede un cimitero proprio dei primi del Novecento, situato ai piedi del colle sul quale giace il centro abitato, ossia a est del Pal\u00f9; dal cimitero di S. Vito \u00e8 possibile scorgere il Cimitero Maggiore.\nRocca dei Vescovi.\nDell'antica sede del potere che sovrasta Brendola e del suo ruolo negli anni si tratta nella parte di storia di questa voce.\nIl castello \u00e8, a cavallo tra il XX e XXI secolo, oggetto di ricorrenti restauri e ritrovamenti: scoperte del 2008 e del 2009 sono le mura sepolte facenti parte di un fabbricato a pi\u00f9 piani, posto a ridosso della cinta muraria, del quale \u00e8 stato individuato il perimetro su cui \u00e8 rinvenuto chiaramente l'originale ingresso principale al castello. Accanto a una porta secondaria inoltre \u00e8 stato ritrovato un bacino interrato per l'acqua, rivestito con calce e tritume di cotto fine, del diametro di 6 m, al centro del quale si trova ben conservato un pozzo veneziano in mattoni in grado di raccogliere e filtrare le acque. Nel 2013 sono stati tracciati i confini delle mura principali (osservabili in numerose cartine medievali) ed \u00e8 stata individuata una cerchia muraria secondaria; nello stesso anno sono stati eseguiti dei lavori di ricostruzione dei muri portanti dell'edificio principale nel versante nord-est.\nSala della Comunit\u00e0.\nLa Sala della Comunit\u00e0 \"Don Giovanni Burati\" \u00e8 sede del teatro comunale. Situata accanto alla chiesa parrocchiale di Santo Stefano, venne fondata nel 1957 da don Giovanni Burati (all'epoca parroco del paese) come cinema parrocchiale diventando centro culturale di Brendola, in cui si svolgono rappresentazioni teatrali, concerti, conferenze, incontri, saggi e proiezioni film.\nArchitetture militari.\nIl comune di Brendola \u00e8 sede della caserma dei Carabinieri, struttura realizzata nel secondo dopoguerra all'interno del centro urbano di Brendola. La caserma serve, oltre al comune, parte di Altavilla Vicentina, Grancona, Arcugnano e Vicenza (quartiere di Sant'Agostino).\nAltro.\nCroce Bianca.\nAntichissima e rude croce in pietra posta ai piedi del percorso (ora in parte crollato) di fuga d'emergenza dalla Rocca verso la valle per i vescovi, in caso di attacco; ora \u00e8 posta ai confini dei possedimenti di Villa Girotto ma visibile dalla strada. Nel 1184 il vescovo di Vicenza beato Giovanni Cacciafronte venne pugnalato a morte di fronte alla Cattedrale di Vicenza, dopo essersene andato dal suo rifugio alla Rocca; in occasione dell'omicidio del beato la cittadinanza brendolana volle ergere in sua memoria, sulla via alla quale giunge il suddetto percorso, la \"Croce Bianca\"\nStrabuseno.\nLungo la \"Provinciale per Perarolo\", prima di giungere alla Pineta, \u00e8 presente uno storico punto panoramico sopraelevato (indicativamente sopra S. Valentino), in cui un masso sporgente permette di osservare l'intera valle di Brendola avendo la chiesa di S. Michele e la Rocca dei Vescovi alla propria destra.\nSiti archeologici.\nBrendola presenta molteplici aree di ritrovamenti archeologici, alcuni dei quali scoperti alla fine del ventesimo secolo o ancora pi\u00f9 tardi (l'ultima \u00e8 un'ascia del Neolitico trovata nel marzo 2013). Le zone pi\u00f9 interessate sono quelle della Rocca, di Madonna dei Prati e del Pal\u00f9, in cui sono state reperite grandi quantit\u00e0 di oggetti preistorici di ogni tipo, alcuni pi\u00f9 recenti incisi con scritte, costituiti di argilla, minerali, ossa e talvolta bronzo. La maggior parte dei ritrovamenti sono stati spostati ed esposti al Museo Archeologico di Brendola.\nAree naturali.\nCome gi\u00e0 esposto parlando del territorio, nella parte est-nordest del comune \u00e8 sito un ampio bosco sorvegliato dalla guardia forestale, la \"Pineta\" di Brendola. Essa si estende lungo le pendici del colle a nord (sconfinando ad Altavilla) e a sud (fino quasi a S. Valentino), coprendo anche parte del Monte Comunale. Il parco \u00e8 fitto di percorsi e sentieri di varia lunghezza e difficolt\u00e0, tra cui alcuni con viste panoramiche e scorciatoie per giungere a Brendola attraverso il bosco, anche dedicati a mountain bike o trial.\nSociet\u00e0.\nEtnie e minoranze straniere.\nAl 2011 i dati disponibili contano la presenza di 546 stranieri provenienti da 36 Paesi diversi, rappresentando l'8,1% del totale. Oltre il 50% degli stranieri ha origini europee. Di seguito un elenco delle comunit\u00e0 straniere pi\u00f9 numerose:\nCultura.\nIstruzione.\nBiblioteche.\nLa Biblioteca Civica \u00e8 la biblioteca di maggior rilievo presente a Brendola, l'unica pubblica. \u00c8 una delle pi\u00f9 ampie della provincia, insieme alle quali altre costituisce il Servizio Bibliotecario Provinciale Vicentino. Ha contato 77.301 prestiti nel triennio 2010-2012, numero in costante aumento.\nScuole.\nNel comune sono presenti: una scuole per l'infanzia, una scuola elementare e una scuola media.\nMusei.\nPresso la sala consiliare del Municipio si trova la sede del Museo archeologico di Brendola, una mostra permanente di materiale archeologico proveniente dal territorio comunale. L'allestimento \u00e8 stato curato dal dipartimento di Archeologia dell'Universit\u00e0 di Padova e si compone di numerosi reperti, alcuni dei quali databili all'epoca preistorica, e che costituiscono solamente una minima parte dell'enorme quantit\u00e0 di materiale rinvenuta nell'area.\nNel comune \u00e8 presente anche il Museo Obrietan, uno dei pi\u00f9 grandi musei italiani con collezioni orientali del Veneto, con oggetti provenienti principalmente da Tibet, Nepal e Cina.\nCucina.\nIl territorio di Brendola possiede vigneti riconosciuti DOC per la produzione di Tai Rosso.\nEventi.\nOgni anno, nella prima settimana di marzo, si svolge una festa dedicata a San Rocco. Gi\u00e0 dal 1485 ci sono testimonianze di devozione al santo, con la costruzione di una chiesetta a lui dedicata in piazzetta del Vicariato, e un dipinto del 1600. Secondo la tradizione, Brendola fu risparmiata dall'epidemia di peste del Nord Italia del 1743 grazie all'intercessione del santo e da allora San Rocco \u00e8 patrono del paese; come ex voto, si svolge ogni 3 marzo una processione per le vie del centro, con eventi culturali durante la settimana.\nDal 1983 fino al 2009 si \u00e8 svolto, in segno di unione, il Palio dei 4 Campanili, evento in cui abitanti delle quattro parrocchie di ogni et\u00e0 si sfidavano in giochi medievali, partecipando in abiti quattrocenteschi; il palio si \u00e8 svolto in memoria del palio svoltosi nel 1440 per il perdono del doge, del quale si \u00e8 scritto nella sezione dedicata alla storia di Brendola.\nGeografia antropica.\nUrbanistica.\nMentre il \"centro storico\" di Brendola corrisponde alla parte urbana compresa tra il \"Cerro\" e la \"Rocca\", dal XVII secolo in poi le abitazioni si sono inevitabilmente estese in pianura, dove ora si trova il centro principale.\nLa conformazione del territorio (le cime dei colli e i fiumi) ha fatto s\u00ec che i confini amministrativi fossero gi\u00e0 definiti dal XIII secolo, a grandi linee gli stessi confini di oggi. Sono state disegnate (e giunte ai giorni nostri) molte mappe di Brendola, la maggior parte delle quali costruite per essere allegate alle domande di utilizzo dei terreni e delle acque presso il \"Magistrato dei Beni Inculti\" di Venezia. Tra le pi\u00f9 significative pervenute, un disegno dell'intero territorio datato 17 aprile 1568 nel quale si distinguono: \"Giesia de Brendole\", la nuova chiesa di S. Michele; \"Rocca de Brendole\", chiamata ora Rocca dei Vescovi; \"Locho detto Cavo de L\u00e0\", ci\u00f2 che tuttora \u00e8 il \"Cao de l\u00e0\" (letteralmente, \"l'altro capo [della corda]\"), la zona opposta a Brendola rispetto alla piana; \"S. Vio e la Chosta\", riconducibile a \"S. Vito e la chiesa\"; \"Strada de la Ciexa\", la nuova \"Bocca D'Ascesa\" (SP12); \"Pradi et paludo della Communit\u00e0 di Brendole\" e \"Locho ditto El Pal\u00f9\" (luogo detto \"il Pal\u00f9\"), la parte pianeggiante contornata dai colli dedita alla coltivazione, l'area pi\u00f9 bassa \u00e8 ancora chiamata Pal\u00f9; \"Ponte de Carbonara\", oggi \"via Carbonara\", che conduce dal \"Cerro\" a Vo'; \"Pradi de ser Zuan Revexe\" (Prati del signor Giovanni Revese), adiacenti a ci\u00f2 che adesso \u00e8 \"contr\u00e0 Revese\".\nIn una seconda cartina disegnata il 30 ottobre 1689 appare inoltre \"Il Piochio\", l'odierna frazione di Pedocchio.\nDatata 17 maggio 1762 \u00e8 una delle prime mappe che segnano dei precisi confini tra ci\u00f2 che competeva a Brendola, a Montebello e Meledo, scritta in italiano e non pi\u00f9 in veneto arcaico: si leggono, tra l'altro, \"Chiesa della Mad\u00f3na dei Pr\u00e0 di Brendola\" e \"Osteria del Piocchio\", ancora esistente.\nQuesto illustra come l'urbanistica di Brendola non sia mai stata repentinamente modificata nemmeno in tempi moderni: la presenza di terreni incolti tra il centro urbano di Brendola e la \"Strada Reggia da Lonigo a Vicenza\" (SS500) ha permesso uno sviluppo programmato della zona industriale sin dal XIX secolo in una zona strategicamente fortunata. Esistono dei settori verso i quali Brendola (ma anche Vo') si sta espandendo: dal 2001 al 2011 il numero di abitazioni \u00e8 passato da 2.336 a 3.149.\nFrazioni.\nLo Statuto di Brendola riconosce lo \"status\" di frazione a 4 centri urbani (in ordine di popolazione): Vo', San Valentino, San Vito e Pedocchio.\nVo'.\nIl centro antropico di Vo' ha origini preromane, come testimoniano i (seppur modesti) ritrovamenti paleoveneti rinvenuti nei pressi della localit\u00e0. Vo' per\u00f2 diventa zona importante per la vita dei brendolani con la costruzione del castello: il centro sorge sulla via che collega Brendola alla \"Regia Strada Vicenza-Lonigo\" (via realizzata su un lembo di terra leggermente rialzato dove non arrivava la palude), diventando un'area di passaggio, da cui ha origine il nome, prima Vadum e gi\u00e0 dal 1208 Vado (diventato poi \"Vo'\" in lingua veneta). Il passaggio per \"il Vo'\" \u00e8 stato importante proprio perch\u00e9 Vo' \u00e8 adiacente ai colli che portano alla Brendola storica ma si estende in pianura, lungo i corsi d'acqua: il grano coltivato a Montebello e Meledo, per essere portato al riparo al castello di Brendola, doveva passare per Vo', dove grazie ai vari mulini costruiti era possibile macinarlo direttamente lungo il cammino.\nNel corso dei secoli, intorno ai mulini si sono estese le abitazioni dei contadini, stabilitisi al Vo' restando prossimi alla zona agricola di Brendola, estensione urbana progredita unitamente alla messa in sicurezza da alluvioni delle terre circostanti (le prime case del Vo' sono comunque ai piedi dei colli e sul Monte dei Martiri). Sin dalle origini quindi Vo' \u00e8 concepita come parte integrante del territorio di Brendola; una grande pianta della piana brendolana realizzata tra aprile e maggio del 1691 riporta annotato \"Contr\u00e0 del Vo' sotto Brendola\".\nLa piccola comunit\u00e0 di Vo' ha sviluppato lungo il II millennio una devozione verso Santo Stefano martire (\u00e8 plausibile che il Monte dei Martiri sia per questo cos\u00ec chiamato): lungo le contrade del Vo' si contano 7 capitelli dedicati al santo, eretti in epoche diverse, mentre a lui \u00e8 intitolata la chiesa della frazione costruita nei primi del '900. Al 2012 Vo' conta circa 1500 abitanti.\nPedocchio.\nLa zona del centro urbano di Pedocchio \u00e8 quella dove sono stati rinvenuti i pi\u00f9 antichi reperti di Brendola. L'origine del nome \u00e8 accertata da documenti di epoca romana: Pedocchio deriva dal latino \"pedagium\" (pedaggio), poich\u00e9 da l\u00ec si poteva accedere alla \"strada Regia\" ora SS 500, transitabile con il pagamento di una tassa.\nAltre localit\u00e0 del territorio.\nLe localit\u00e0 abitate che non godono dello \"status\" di frazione sono: Arcisi, Ca' Nova, Ca' Vecchie, Goia, Muraroni, Orna, Ponticelli, Rondole.\nEconomia.\nSul territorio di Brendola sono presenti pi\u00f9 di 800 piccole-medie imprese, la maggior parte delle quali site nelle due zone industriali, addossate all'Autostrada A4. Di queste, il 20% opera nell'artigianato. Esistono anche aziende di un certo calibro, come Ansaldo S.I. S.p.A. e Attiva S.p.A., principale distributore per l'Italia di prodotti Apple.\nPer quanto riguarda l'agricoltura e l'allevamento, l'intero territorio \u00e8 dedito alla coltivazione di cereali, ortaggi (e frutta), frumento e foraggi; molto importante \u00e8 anche la coltivazione di viti e ulivi. L'allevamento \u00e8 centrato su bovini, suini (antica \u00e8 la pratica del \"fare el mas-cio\") ed \u00e8 presente anche l'avicoltura.\nDal secondo dopoguerra Brendola ha sviluppato un ampio settore industriale, con stabilimenti attivi in settori come l\u2019abbigliamento), il legno, l'editoria, la chimica, i materiali da costruzione (importanti produttori sono Aristoncavi e La Triveneta Cavi) e gli articoli in plastica. Altre aziende del territorio operano nella metalmeccanica (in produzione di macchine per l'agricoltura, la silvicoltura e l'ufficio), l'elettronica, l'automobilistica, cantieristica, l'edile, la gioielleria e l'oreficeria, articoli sportivi, giocattoli e giostre, produzione di gas.\nNel terziario sono attive pi\u00f9 imprese di consulenza informatica e di ambito bancario. Per quest'ultimo in particolare, si cita la Cassa Rurale e Artigiana di Brendola, organo tuttora indipendente con 29 filiali in provincia e in regione, aperto per volere dei brendolani stessi unitisi per la fondazione dell'istituto di credito, avvenuta il 21 giugno 1903.\nInfrastrutture e trasporti.\nStrade.\nTra le strade provinciali del territorio, la strada provinciale 12 Bocca d'Ascesa ha inizio a Brendola, e come suggerisce il nome fa risalire da est i Colli Berici partendo dalla SS 500 e giungendo ai loro piedi nel versante sud, a Orgiano. La breve SP 129 (strada di Perarolo) collega la SP 12 alla strada provinciale 19 Dorsale dei Berici, importante connessione tra Vicenza e Barbarano Vicentino.\nIl comune \u00e8 attraversato da due strade statali: per un breve lembo passa nei confini comunali la SS 11 Padana Superiore; la maggiore \u00e8 per\u00f2 la strada statale 500 di Lonigo, l'asse principale della zona industriale di Brendola, nonch\u00e9 la pi\u00f9 trafficata via di comunicazione verso i principali centri.\nIl casello \"Montecchio\" della Autostrada A4 Torino - Trieste giace sul territorio comunale di Brendola.\nFerrovie.\nTra l'autostrada e la SS 500 passa sul territorio comunale la ferrovia Milano-Venezia.\nMobilit\u00e0 urbana.\nBrendola \u00e8 servita da autolinee delle Ferrovie e Tramvie Vicentine.\nSport.\nHa sede nella localit\u00e0 la societ\u00e0 calcistica Brendola Calcio, che disputa la Prima Categoria e ha sempre militato in campionati di livello regionale.\nDal 1988 \u00e8 possibile praticare nel territorio il golf.\nNel 1985 viene fondata la Polisportiva Brendola, attiva in 20 discipline, tra cui pallacanestro, pallavolo, tennis e karate.\nImpianti sportivi.\nNel comune sono presenti: lo stadio Comunale, in erba naturale, dotato di una piccola tribuna con 400 posti a sedere, un palazzetto dello sport con una capienza di 600 posti, un campo da golf da 18 buche, due campi da tennis coperti, un campo in sabbia da beach volley e un playground circolare dedicato alla pallacanestro e al futsal."}
{"id": "2212655", "revid": "1573940", "url": "https://it.wikipedia.org/wiki?curid=2212655", "title": "Trachemys scripta scripta", "text": "La tartaruga dalle orecchie gialle, o scivolatrice dal ventre giallo, (Trachemys scripta scripta \"in\" Schoepff, 1792)) \u00e8 una testuggine appartenente alla famiglia degli emididi, diffusa negli Stati Uniti. \u00c8 una sottospecie della tartaruga palustre americana.\nDescrizione.\nLa \"Trachemys scripta scripta\" deve il nome comune di \"tartaruga dalle orecchie gialle\" alle chiazze di color giallo acceso sulle guance.\nAssomiglia alla \"Trachemys scripta troostii\" (o \"tartaruga dalle orecchie arancioni\"), che per\u00f2 \u00e8 caratterizzata da una striscia gialla con sfumature arancioni posta poco al di sopra della membrana timpanica.\nIl carapace cambia colore a seconda dell'et\u00e0: quando l'individuo \u00e8 pi\u00f9 giovane il colore \u00e8 verde scuro, poi con il passare del tempo si scurisce fino ad arrivare perfino a nero, soprattutto nei maschi.\nIl piastrone \u00e8 completamente giallo, con al massimo una macchia nera sui due scuti gulari, ed \u00e8 all'origine del nome \"scivolatrice dal ventre giallo\" (in inglese \"yellow-bellied slider\").\nLe dimensioni di questa sottospecie sono variabili a seconda del sesso dell'animale: i maschi sono pi\u00f9 piccoli e si aggirano sui 15\u00a0cm (18\u00a0cm se cresciuti in cattivit\u00e0), mentre le femmine possono raggiungere anche i 25\u00a0cm.\nI maschi hanno unghia molto lunghe (possono arrivare fino a 3\u00a0cm) che servono per facilitare la danza di accoppiamento, e una coda molto lunga con apertura della cloaca posta alla sua estremit\u00e0, in prossimit\u00e0 della punta; le femmine invece hanno una coda sottile con la cloaca posta alla base della coda per aiutarle durante la deposizione delle uova.\nTutte queste differenze vengono notate con difficolt\u00e0, o non si vedono affatto, prima della maturit\u00e0 sessuale, ovvero quando gli animali arrivano alle dimensioni di circa 15\u00a0cm, verso il 5\u00ba anno d'et\u00e0.\nIn media vive 20 anni circa in libert\u00e0, ma in cattivit\u00e0 pu\u00f2 raggiungere i 40 anni di et\u00e0.\nDistribuzione e habitat.\nQuesta tartaruga \u00e8 originaria delle acque degli Usa, tra la Virginia meridionale e la Florida settentrionale.\nPredilige corsi d'acqua poco profondi, con fondale morbido, poca corrente, abbondante esposizione al sole e ricca vegetazione.\nBiologia.\nIl letargo di questo animale varia a seconda del luogo, solitamente dura il periodo invernale, ovvero da fine novembre a inizio marzo.\nAlimentazione.\nOnnivora.\nRiproduzione.\nI maschi durante il periodo di corteggiamento adottano un rituale particolare vibrando le zampe anteriori innanzi al muso delle femmine.\nLe uova vengono tenute in grembo per un periodo che varia dai 30 ai 60 giorni, e dopo esser state deposte in un terriccio umido e caldo bisogna aspettare dai 2 ai 4 mesi prima di vederle schiudersi. Una tartaruga pu\u00f2 deporre dalle 5 alle 20 uova in ogni covata e ogni anno fa circa tre covate. Come in altre specie di rettili, il sesso dipende dalla temperatura, ovvero se le uova vengono deposte in un luogo con meno di 27 gradi nascer\u00e0 una tartaruga di sesso maschile, mentre se vengono deposte in un luogo con temperatura di 30 gradi o superiore, nascer\u00e0 una tartaruga di sesso femminile. Le covate che nascono a una temperatura compresa tra i 27 e i 30 gradi generano esemplari di diverso sesso, a seconda di quali uova restano pi\u00f9 al caldo.\nStato di conservazione.\nLa specie non \u00e8 a rischio.\nMalattie.\nL'esemplare \u00e8 soggetto a diverse patologie, tra cui:\nEco-etologia in Italia.\nLa \"Trachemys\" \u00e8 inserita nell'elenco mondiale delle 100 specie pi\u00f9 invasive.\nQuesta specie viene comunemente ritenuta una temibile predatrice di anfibi, pesci e uccelli acquatici e concausa della diminuzione degli esemplari dell'autoctona \"Emys orbicularis\".\nTale luogo comune \u00e8 in contrasto con innumerevoli studi italiani ed europei evidenziano che la specie nei primi anni di vita \u00e8 prevalentemente insettivora e da adulta \u00e8 prettamente vegetariana ed opportunistica, con scarse capacit\u00e0 predatorie, al contrario della prettamente carnivora \" Emys o.\", inoltre non sono stati evidenziati casi di predazione alla piccola fauna simpatrica, pesci e pulli di ralli e di anatidi.\nSi stima che in Italia ogni anno giungano circa 900.000 testuggini l'anno e l'abnorme diffusione degli esemplari, negli specchi, corsi d'acqua, finanche nelle fontane e laghi dei parchi pubblici \u00e8 dovuta esclusivamente al continuo rilascio di esemplari adulti o subadulti capaci di superare con un fase di letargo i rigori invernali, cosa non possibile per i giovani esemplari. \nNelle varie zone climatiche italiane \u00e8 stato osservato che le deposizioni di uova raramente portano alla schiusa e che gli esemplari sopravvivono solo in condizioni di semilibert\u00e0 in ambienti lacustri protetti e nelle zone meridionali con inverni meno rigidi.\nLa \"Trachemys\" \u00e8 soggetta a tutti i fattori antropici negativi a cui \u00e8 soggetta la \"Emys\" e la sua massiccia presenza \u00e8 dovuta solo al continuo costante rilascio di svariate decine di migliaia di esemplari adulti e subadulti ben alimentati nella fase di allevamento domestico, cosa che fa superare la fase di riduzione naturale per predazione a cui sono sottoposti i giovani esemplari selvatici.\nAnalizzando tutti questi fattori \u00e8 stato ipotizzato che senza questi continui rilasci questa specie sarebbe destinata a scomparire in alcune decine di anni per la sua incapacit\u00e0 di riprodursi e quindi sia da ritenere s\u00ec alloctona ma non specie acclimatata.\nTerrariofilia.\nLe giovani tartarughe possono essere ospitate in un acquaterrario piuttosto ampio, munito di una cospicua area asciutta. Questo deve essere dotato di un termoriscaldatore e di una fonte di luce a raggi ultravioletti A e B. Le temperature ottimali vanno dai 20 ai 28\u00a0\u00b0C con una lieve escursione termica giornaliera di circa 5-6\u00a0\u00b0C; l'umidit\u00e0 dovrebbe aggirarsi attorno al 50-70% (necessario un riscaldatore e un filtro esterno per la qualit\u00e0 dell'acqua). Quando le loro dimensioni cominciano a superare la decina di cm di carapace (di lunghezza) andrebbero alloggiate all'aperto per tutto l'anno (eccezione fatta per le aree in cui l'acqua d'inverno ghiaccia all'aperto), in un apposito laghetto con molta sabbia di fondo e almeno 2m di profondit\u00e0 per il letargo. Se non fosse possibile ospitare le tartarughe adulte all'aperto, si consiglia di tenerle tutto l'anno in un acquaterrario 100x50x50 (per un solo esemplare) o 120x60x60 (per due esemplari)."}
{"id": "2212659", "revid": "834", "url": "https://it.wikipedia.org/wiki?curid=2212659", "title": "Black October (album)", "text": ""}
{"id": "2212663", "revid": "309289", "url": "https://it.wikipedia.org/wiki?curid=2212663", "title": "Varka-Syl'ky", "text": "Il Varka-Syl'ky () \u00e8 un fiume della Russia siberiana occidentale (Circondario Autonomo Jamalo-Nenec, rajon Krasnosel'kupskij), affluente sinistro del Taz.\nNasce e scorre nella parte settentrionale del bassopiano della Siberia occidentale, in un ambiente piatto e paludoso, coperto dalla taiga; confluisce nel fiume Taz a 354\u00a0km dalla foce, circa 40\u00a0km a nord della citt\u00e0 di Krasnosel'kup. I suoi maggiori tributari sono i fiumi Koryl'ky e Kataral'ky dalla sinistra idrografica, Kupamel'ky e Kopamnjaryl'ky dalla destra.\nIl Varkasyl'ky ha un regime analogo alla maggior parte dei fiumi della zona: gelato per circa 7 mesi l'anno (da fine ottobre a fine maggio), manifesta la piena annuale nel periodo compreso fra met\u00e0 maggio e fine luglio; i minimi annuali di portata si registrano in marzo-aprile, i massimi in giugno.\nIl fiume non incontra alcun centro urbano di rilievo in tutto il suo corso."}
{"id": "2212668", "revid": "486946", "url": "https://it.wikipedia.org/wiki?curid=2212668", "title": "Varkasylky", "text": ""}
{"id": "2212669", "revid": "124340890", "url": "https://it.wikipedia.org/wiki?curid=2212669", "title": "Castle Howard", "text": "Castle Howard \u00e8 una residenza di campagna inglese che sorge poco distante (24 km) a nord di York, nella contea del North Yorkshire.\n\u00c8 una delle pi\u00f9 grandi residenze private dell'Inghilterra e venne fatta costruire tra il 1699 e il 1712 da Charles Howard, III conte di Carlisle che ne affid\u00f2 la progettazione all'architetto John Vanbrugh. La residenza appartiene dunque al ramo dei conti di Carlisle della famiglia Howard da pi\u00f9 di tre secoli.\nCastle Howard non \u00e8 realmente un castello: la parola inglese \"castle\" viene utilizzata anche per indicare quei monumentali edifici costruiti dopo l'epoca di edificazione dei castelli (dal 1500), intesi come fortificazione a scopo prettamente militare.\nLa residenza \u00e8 nota per essere apparsa frequentemente in vari programmi della televisione britannica e per essere l'ambientazione del romanzo \"Brideshead Revisited\" del celebre scrittore Evelyn Waugh. L'edificio compare inoltre nel film \"Barry Lyndon\", dove \u00e8 stato utilizzato per girare gli esterni della tenuta Lyndon, e nel film \"Garfield 2\", dove per\u00f2 viene menzionato come \"Castello Carlisle\".\nNel 2019/2020 la location viene utilizzata nella serie tv di Netflix \"Bridgerton\" come residenza del Duca Di Hastings. \nL'edificio \u00e8 oggi una delle Treasure Houses of England.\nStoria.\nLa costruzione di Castle Howard inizi\u00f2 nel 1699 e richiese pi\u00f9 di 100 anni per essere completata secondo il disegno di John Vanbrugh per Charles Howard, III conte di Carlisle\n L'edificio venne costruito sopra alle rovine del castello di Henderskelfe\",\" entrato nelle propriet\u00e0 di famiglia nel 1566 attraverso il matrimonio tra Elizabeth Leyburne, vedova di Thomas Dacre, IV barone Dacre di Gillesland, e Thomas Howard, IV duca di Norfolk. \nIl castello \u00e8 circondato da una vasta tenuta che, durante la sua massima estensione sotto George Howard, VII conte di Carlisle, copriva pi\u00f9 di 13.000 acri (oltre 52.000 m2) e comprendeva i villaggi di Welbrun, Bulmer, Slingsby, Terrington e Coneysthorpe. La tenuta era inoltre servita da una propria stazione ferroviaria, la \"Castle Howard Railway Station\", dal 1845 fino al 1950. \nDopo la morte di George Howard, IX conte di Carlisle nel 1911, il castello \u00e8 stato ereditato dal figlio pi\u00f9 giovane Geoffrey, poich\u00e9 Charles Howard, X conte di Carlisle decise di trasferirsi a Naworth Castle. Nel 1952 la tenuta \u00e8 stata aperta al pubblico da parte del proprietario di allora, George Howard, figlio di Geoffrey. \nCastle Howard \u00e8 attualmente di propriet\u00e0 dell'onorevole Simon Howard, figlio di George. Il castello \u00e8 classificato come Grade I listed e presenta altri edifici di interesse storico nella tenuta, molti dei quali sono nella lista dell'Heritage at Risk."}
{"id": "2212677", "revid": "36426", "url": "https://it.wikipedia.org/wiki?curid=2212677", "title": "Premio Sonning", "text": "Il premio Sonning (\"Sonningprisen\") \u00e8 un riconoscimento assegnato ogni due anni a personalit\u00e0 che si siano particolarmente segnalate per il loro contributo alla cultura europea. \nStoria.\nIl premio venne stabilito per volere testamentario dell'editore e scrittore danese Carl Johan Sonning (1879-1937) ed assegnato per la prima volta, in via eccezionale, nel 1950. \u00c8 stato assegnato annualmente dal 1959 al 1971, quando assunse la cadenza biennale attuale. Il premio viene assegnato da una commissione con a capo il rettore dell'Universit\u00e0 di Copenaghen che deve scegliere il vincitore in una lista di personalit\u00e0 segnalate dalle principali universit\u00e0 europee. Il premio ammonta alla cifra di un milione di corone danese, circa 135 000 euro, e viene consegnato durante una cerimonia che si svolge nell'Universit\u00e0 di Copenaghen, preferibilmente il 19 aprile, anniversario della nascita di Carl Johan Sonning. Per volere della vedova di Sonning, L\u00e9onie Rothberg Sonning (1894 - 1970), \u00e8 stata invece istituita la Fondazione L\u00e9onie Sonning per la musica che, ad eccezione dell'edizione straordinaria del 1959, assegna annualmente dal 1965 il Premio musicale L\u00e9onie Sonning.\nCollegamenti esterni.\nSito ufficiale"}
{"id": "2212683", "revid": "767487", "url": "https://it.wikipedia.org/wiki?curid=2212683", "title": "I cavalieri della Tavola Rotonda (film)", "text": "I cavalieri della tavola rotonda (\"Knights of the Round Table)\" \u00e8 un film del 1953 diretto da Richard Thorpe, ispirato alle leggende arturiane.\nTra i protagonisti figurano: Robert Taylor nel ruolo di Sir Lancillotto Del Lago (Lancelot of the Lake), Mel Ferrer nel ruolo di Art\u00f9 Pendragone (King Arthur Pendragon), Ava Gardner nel ruolo di Ginevra.\n\u00c8 stato presentato in concorso al Festival di Cannes 1954.\nTrama.\nDopo l'incoronazione, Art\u00f9 sposa Ginevra, ma il malvagio Mordred, marito di Morgana, mette in giro la voce che Lancilotto sia l'amante della sposa del principe.\nSu consiglio del Mago Merlino, Lancillotto si sposa e si allontana dalla corte di Re Art\u00f9. Mordred e Morgana riescono a eliminare Merlino avvelenandolo. Inizia cos\u00ec la decadenza del regno di Art\u00f9: gli intrighi di Mordred portano il caso di Lancillotto e Ginevra davanti al giudizio dei cavalieri che emettono una sentenza di colpevolezza. Lancillotto giunge davanti al suo re che commuta la condanna a morte in esilio, mentre la regina verr\u00e0 confinata in un convento. Accettata la pena, il cavaliere si allontana. Ma Mordred ha buon gioco nel provocare la ribellione di parte dei cavalieri della tavola rotonda: il re non pu\u00f2 porsi al di sopra della legge cambiando le sentenze a suo piacimento. Con questa motivazione, Mordred si mette alla testa dei cavalieri ribelli e le due fazioni si incontrano sul campo di battaglia dove Art\u00f9 incontrer\u00e0 la morte. Lancillotto ritorna allora in patria per sfidare Mordred: tra i due avr\u00e0 luogo un ultimo duello che vedr\u00e0 vincitore Lancillotto.\nLa spada di Art\u00f9 viene gettata nelle acque di un lago, sparendo sul fondo. Lancillotto, accompagnato da Parsifal, si reca un'ultima volta nella sala della tavola rotonda. Qui, il giovane cavaliere ha la visione del Graal e una voce gli parla: Lancillotto \u00e8 perdonato e il figlio Galaad potr\u00e0 prendere il posto del padre tra i nuovi cavalieri.\nProduzione.\nIl film fu prodotto dalla Loew's e Metro-Goldwyn-Mayer British Studios.\nDistribuzione.\nDistribuito dalla Metro-Goldwyn-Mayer, il film usc\u00ec nelle sale cinematografiche USA con il titolo originale \"Knights of the Round Table\" il 15 gennaio 1954 dopo una prima tenuta a Hollywood il 22 dicembre 1953. Girato nel Regno Unito, il film ebbe una prima londinese il 12 maggio 1954."}
{"id": "2212684", "revid": "1649409", "url": "https://it.wikipedia.org/wiki?curid=2212684", "title": "Marcus Stephen", "text": "Atleta.\nDa atleta vanta sette medaglie d'oro e cinque d'argento ai giochi del Commonwealth ed un argento mondiali. Da ragazzo tuttavia praticava il football australiano, ma pass\u00f2 presto al sollevamento. Nel 1989 fu fondata la federazione nauruana di sollevamento pesi, per consentirgli di gareggiare a livello internazionale.\nIl comitato olimpico nazionale fu per\u00f2 fondato soltanto nel 1993: Stephen partecip\u00f2 alle olimpiadi di Barcellona 1992 sotto le insegne di Samoa. Dopo la nascita del comitato olimpico, pot\u00e9 disputare altre due olimpiadi, Atlanta 1996 e Sydney 2000, coi colori nauruani.\nHa partecipato a quattro edizioni dei giochi del Commonwealth: nel 1990 ad Auckland fu oro nello strappo ed argento nello slancio e nel combinato (categoria 60\u00a0kg); nel 1994 a Victoria (categoria 59\u00a0kg) e nel 1998 a Kuala Lumpur (categoria 62\u00a0kg) fu oro in tutte e tre le specialit\u00e0; nel 2002 a Manchester fu invece argento in tutte e tre le specialit\u00e0 (categoria 62\u00a0kg).\nAi mondiali svoltisi ad Atene nel 1999 fu secondo nello slancio, nella categoria 62\u00a0kg.\n\u00c8 stato inserito nella \"Hall of Fame\" della International Weightlifting Federation nel 2005.\nDal 2008 \u00e8 presidente della federazione dell'Oceania di Sollevamento pesi, dopo che - fin dal 1997 - era stato nominato tesoriere del comitato olimpico nauruano.\nPolitico.\nNel 2003 si \u00e8 ritirato per dedicarsi all'attivit\u00e0 politica. Il 3 maggio 2003 \u00e8 stato eletto in parlamento. Fu poi nominato ministro dell'educazione e delle finanze negli ultimi mesi della presidenza di Ren\u00e9 Harris (dall'agosto 2003 al giugno 2004).\nFu rieletto anche alle successive elezioni dell'ottobre 2004, e nel corso di quella legislatura fu nominato primo rappresentante di Nauru alla Commissione internazionale per la caccia alle balene, il cui trattato Nauru ha ratificato il 15 giugno 2005.\nStephen fu rieletto per la terza volta deputato nell'agosto 2007, candidandosi poi alle successive presidenziali (l'elezione \u00e8 indiretta), dove per\u00f2 fu sconfitto dal presidente uscente, Ludwig Scotty.\nQuando Scotty, nel dicembre dello stesso anno, fu sfiduciato dal parlamento, Stephen prese il suo posto.\nPresidente di Nauru.\nCome presidente, scelse di confermare la novit\u00e0 introdotta dal predecessore Scotty, di separare la figura del presidente da quella del ministro degli Esteri (delega che invece tradizionalmente il presidente teneva per s\u00e9).\nLa crisi istituzionale del 2008.\nNella primavera del 2008 ci fu una pesante crisi istituzionale, complice il fatto che maggioranza e opposizione avevano entrambi 9 deputati, con il presidente del parlamento David Adeang (leader dell'opposizione) e Marcus Stephen a scambiarsi reciproche accuse di comportamenti anticostituzionali e di tentativo di colpo di stato: Adeang aveva infatti convocato il parlamento, senza avvisare il governo, e fatto approvare una legge che estrometteva dal parlamento coloro che avessero la doppia cittadinanza (situazione in cui si trovavano due parlamentari, che perdipi\u00f9 erano ministri); il governo respinse la legge per il mancato raggiungimento del quorum parlamentare.\nAdeang chiese l'intervento della polizia per espellere dal parlamento i due ministri, ma la polizia rifiut\u00f2 di intervenire; Adeang parl\u00f2 allora di colpo di Stato. Il governo respinse le accuse, investendo del problema la Corte Suprema. La Corte Suprema diede ragione al governo, ma Adeang, pochi giorni dopo, sospese dal parlamento tutti i membri del governo, compreso il presidente, per motivi disciplinari.\nPer porre fine allo stallo, Stephen fu costretto a indire elezioni anticipate per il 26 aprile 2008, dopo aver dichiarato lo stato di emergenza. Stephen ed i suoi sostenitori vinsero le elezioni: vennero rieletti i nove deputati di maggioranza uscenti, cui se ne aggiunsero altri tre.\nAccusato dalle opposizioni di corruzione, si \u00e8 dimesso da presidente (ma non da parlamentare) il 10 novembre 2011. Al \u00e8 ministro nel governo di Nauru."}
{"id": "2212686", "revid": "115533", "url": "https://it.wikipedia.org/wiki?curid=2212686", "title": "DIRCM", "text": ""}
{"id": "2212691", "revid": "697352", "url": "https://it.wikipedia.org/wiki?curid=2212691", "title": "Berkeley (disambigua)", "text": ""}
{"id": "2212695", "revid": "287204", "url": "https://it.wikipedia.org/wiki?curid=2212695", "title": "Real argentino", "text": "Il real \u00e8 stata la valuta dell'Argentina fino al 1881. Dal 1822 fu suddiviso in 10 \"decimos\". Durante questo periodo venne emesso anche il \"sol\", di valore pari al \"real\", mentre il \"peso\" valeva 8 \"reales\" e l\"escudo\" valeva 16 \"reales\".\nStoria.\nI \"reales\" coloniali spagnoli furono l'unica valuta in circolazione fino al 1813, quando l'Argentina cominci\u00f2 ad emettere le proprie monete. Dal 1820 furono emesse anche banconote. Nel 1826 il \"peso moneda corriente\" e il \"peso fuerte\" furono introdotti solo in forma di carta moneta. Nel 1854 furono emesse monete denominate in \"centavos\". Comunque la decimalizzazione non ebbe luogo prima del 1881, quando il \"real\" fu rimpiazzato dal \"peso moneda nacional\" al cambio di 8 \"reales\" = 1 \"peso\".\nMonete.\nMonete d'argento furono emesse nel nome delle \"Provincias del R\u00edo de la Plata\" in tagli da \u00bd, 1, 2, 4 e 8 \"reales\" e \u00bd, 1, 2, 4 e 8 \"soles\", mentre monete d'oro (con titolo 875/1000) furono emesse in tagli da 1, 2, 4 e 8 \"escudos\".\nA partire dal 1822, lo stato di Buenos Aires emise le proprie monete denominate in \"reales\" e \"decimos\", con 10 \"decimos\" = 1 \"real\". Le monete furono emesse in tagli da 1, 5, 10 e 20 \"decimos\", insieme a \u00bc, \u00bd (taglio effettivo: ), 1 e 2 \"reales\". Tutte erano coniate in rame. Anche altre provincie emisero monete denominate in \"reales\" (d'argento) e in \"escudos\" (d'oro): C\u00f3rdoba, Entre R\u00edos, La Rioja, Mendoza, Salta, Santiago del Estero e Tucum\u00e1n. A causa della scarsit\u00e0 di tali monete, era normale utilizzare anche le monete d'argento di altri paesi (in particolare \"soles\" boliviani).\nNel 1854 furono emesse monete nel nome della \"Confederazione Argentina\" in tagli da 1, 2 e 4 \"centavos\". Come per le banconote, questa emissione non port\u00f2 alla piena decimalizzazione.\nBanconote.\nNel 1820 il governo della Provincia di Buenos Aires introdusse banconote in tagli da 5, 10, 20, 40, 50 e 100 \"pesos\". A queste seguirono nel 1823 i tagli da 1, 3 e 5 \"pesos\". Il \"Banco de Buenos Ayres\" cominci\u00f2 a emettere banconote nel 1822 in tagli da 20, 50, 100, 200, 500 e 1\u00a0000 \"pesos\". Le banconote da 1 e 2 \"pesos\" seguirono nel 1823."}
{"id": "2212698", "revid": "287204", "url": "https://it.wikipedia.org/wiki?curid=2212698", "title": "North London Line", "text": "La North London Line \u00e8 una linea ferroviaria semicircolare che si snoda nei sobborghi nord di Londra e va da Richmond nell'ovest a North Woolwich ad est. La linea, nel tratto fra Stratford a North Woolwich, venne chiusa ai trasporti pesanti il 9 dicembre 2006 per essere convertita ed aggregata alla Docklands Light Railway.\nPrima del distacco di cui sopra essa copriva per intero una rotta parallela al Tamigi situata sulla sua sponda settentrionale. \nNel corso degli anni, sui suoi binari hanno operato diversi servizi di trasporto passeggeri che negli anni scorsi sono stati portati ad una frequenza di quattro corse l'ora fra le stazioni di Richmond e North Woolwich o Stratford con l'aggiunta di pi\u00f9 frequenti corse nelle ore di punta per Clapham Junction. \nQuesti servizi, ora parte della rete London Overground, offrono un pi\u00f9 veloce e conveniente modo di attraversare Londra evitando di passare per il centro della citt\u00e0. \nLa linea \u00e8 stata denominata \"North London Link\" e classificata come una delle \"North London Lines\" assieme alla Gospel Oak to Barking Line con la quale ha una interconnessione a Gospel Oak. \nPer tre mesi nell'autunno del 2008, il tratto di linea che va da Willesden Junction a Gospel Oak (ed a volte a Camden Road) venne chiusa per lavori. \nStoria.\nLa North London Line fra Richmond e North Woolwich deriva dalle cinque tratte che vennero realizzate in 25 anni a far data dal 1846:\nStoria recente.\nLe linee fra Broad Street e Kew Bridge e Richmond vennero elettrificate nel 1916.\nNel 1944 venne chiusa la tratta NLR di Poplar ed il traffico continu\u00f2 fino all'Isle of Dogs ove venne interrotto fra il 1960 ed 1980. I binari della tratta sud fra Poplar e Bow, vennero poi utilizzati per la diramazione di Stratford della Docklands Light Railway.\nNel 1979 venne aperto il nuovo servizio \"CrossTown LinkLine\", fra North Woolwich e Camden Road, come estensione del tratto da North Woolwich a Stratford. Inizialmente non vi erano stazioni intermedie presto vennero aperte le stazioni di Hackney Wick (vicino alla stazione dismessa di Victoria Park) e Hackney Central (chiusa nel 1944) che vennero aperte nel 1980, e Homerton aperta poco dopo. Nuovi marciapiedi vennero costruiti a West Ham per consentire un interscambio con la stazione della metropolitana.\nNegli anni ottanta venne demolita la stazione di Broad Street ed collegamento Tottenham Hale\u2013Stratford cess\u00f2 di essere utilizzato per il normale servizio passeggeri alla stazione di Lea Bridge. Le due linee vennero unite nel 1985, inizialmente come \"CrossTown LinkLine\". \nNel dicembre 2006, venne chiusa la linea fra Stratford e North Woolwich per consentire l'estensione della Docklands Light Railway (DLR) da Canning Town a Stratford International. La sezione sud di Canning Town venne ampliata e duplicata dalla stazione King George V della DLR ed tratto da Canning Town a Stratford pass\u00f2 alla Jubilee Line. La sezione a sud di Stratford \u00e8 sempre stata la \"Cenerentola\" poich\u00e9 in caso di problemi i treni fanno capolinea qui e tornano indietro. \nL'intera parte rimanente del \"Silverlink\" pass\u00f2 sotto il controllo del Transport for London (TfL) e divenne London Overground nel 2007.\nDiversi tratti della NLL sono stati chiusi nell'autunno del 2008 per consentire lavori preliminari in previsione della prossima fase di ristrutturazione della linea. La sezione centrale fra Willesden Junction e Gospel Oak venne chiusa dal 1\u00ba settembre 2008 al 16 novembre 2008, ed il tratto fra Gospel Oak e Camden Road nel periodo 22-28 settembre 2008."}
{"id": "2212700", "revid": "767487", "url": "https://it.wikipedia.org/wiki?curid=2212700", "title": "Ray Parker Jr. with State of the Rhythm", "text": "I Ray Parker Jr. with State of the Rhythm sono una tour band Fusion formatasi nel 2002 da un'idea del musicista giapponese Bingo Miki.\nBiografia.\nNel 2002, il musicista giapponese Bingo Miki, qui in veste di produttore, d\u00e0 al chitarrista statunitense Ray Parker Jr. la possibilit\u00e0 di formare una tour band avvalendosi di alcuni dei migliori musicisti giapponesi del periodo: il tastierista Mickie Yoshino, il batterista Shuichi \u201cPONTA\u201d Murakami, il percussionista Nobu Saito e il sassofonista Masato Honda. Accompagnato dall'amico Paul Jackson, bassista di una delle formazioni storiche di Herbie Hancock, Parker fonda gli \"State Of The Rhyhtm\", gruppo intento a ripercorrere alcune delle tappe pi\u00f9 importanti del genere Jazz/Funk in voga negli anni \u201870, naturalmente con quel pizzico di \"caribbean sound\" a lui tanto caro, come dimostrer\u00e0 anche nel successivo album \"I'm Free!\" (2006).\nIl tour, tenutosi durante il mese di maggio del 2002, ha visto la band esibirsi in alcuni club storici del Giappone, fra cui il \"Mikayla\" e il \"Club Citt\u00e0\" di Kawasaki. Dalle registrazioni effettuate durante quest'ultimo concerto, Bingo Miki e Nobu Saito hanno deciso di trarre un Compact disc destinato al solo mercato giapponese."}
{"id": "2212706", "revid": "436907", "url": "https://it.wikipedia.org/wiki?curid=2212706", "title": "Don't Leave Me Now (brano musicale)", "text": ""}
{"id": "2212714", "revid": "1002967", "url": "https://it.wikipedia.org/wiki?curid=2212714", "title": "Battaglia di Pavia (1431)", "text": "La battaglia di Cremona fu uno scontro fluviale che si svolse nell'ambito delle guerre che opposero la Repubblica di Venezia ed il Ducato di Milano durante le Guerre di Lombardia.\nStoria.\nAntefatti.\nDopo la sconfitta di Soncino del marzo 1431 e la perdita di ulteriori 500 cavalli in seguito ad uno scontro presso la stessa cittadina nel mese di giugno, i veneziani non si diedero per vinti e decisero di invadere il cremonese con un esercito di 12.000 fanti e 12.000 cavalieri al comando del Carmagnola e una flotta fluviale di 37 galee e un centinaio di navi pi\u00f9 piccole guidata da Niccol\u00f2 Trevisan, con l'obiettivo di risalire il Po e catturare Cremona. Il Ducato di Milano aveva a sua volta approntato un esercito al comando di Francesco Sforza, rafforzato dai soldati di Niccol\u00f2 Piccinino che era appena giunto dalla Toscana, oltre ad aver raccolto a Pavia una flotta fluviale composta da 56 galeoni e numerose altre navi di minori dimensioni al comando di Pasino degli Eustachi grazie anche all'aiuto dei genovesi guidati da Giovanni Grimaldi.\nBattaglia.\nNella tarda serata del 21 giugno 1431 la flotta milanese attacc\u00f2 la veneziana ma cinque galeoni della prima, staccatisi dal resto della flotta, furono ben presto circondati e catturati poi l'oscurit\u00e0 fece cessare temporaneamente le ostilit\u00e0. Lo Sforza e il Piccinino, informati dell'accaduto, decisero di salire nottetempo sulle navi insieme alle milizie pi\u00f9 scelte e per evitare che il Carmagnola li imitasse, inviarono due spie nel campo veneziano con il compito di spargere la voce che il Piccinino, all'alba, li avrebbe attaccati.\nAlle prime luci dell'alba del 22 giugno la flotta milanese ingaggi\u00f2 quella veneziana che non si aspettava di essere nuovamente attaccata dopo la disfatta della sera precedente. La battaglia dur\u00f2 circa 12 ore e si svolse sul tratto di fiume poco a valle della citt\u00e0 di Cremona. Per cercare di evitare la disfatta, il Trevisan invi\u00f2 pi\u00f9 volte dei messi al Carmagnola affinch\u00e9 corresse in suo aiuto ma questi, temendo un attacco a sorpresa del Piccinino, decise di non intervenire. Molte gelee veneziane, pi\u00f9 grandi e dal maggior pescaggio rispetto a quelle milanese, si arenarono sui ghiaioni del fiume e furono facilmente catturate, tra queste l'ammiraglia del Trevisan. Persa ogni speranza di vittoria, il Trevisan decise di ritirarsi con quanto rimaneva della flotta veneziana.\nConseguenze.\nI veneziani persero 28-29 galee e 42 navi minori, 9.000-11.000 uomini tra morti e prigionieri, 60.000 ducati pronti per pagare il soldo delle truppe, 1.500 schioppi, 2.000 corazze ed altrettante balestre insieme agli stendardi alle vettovaglie con un danno stimato attorno ai 600.000 fiorini. Durante la battaglia un quadrello fer\u00ec gravemente Niccol\u00f2 Piccinino alla collottola recidendogli i nervi e rendendolo zoppo per il resto della sua vita.\nIl mancato intervento in aiuto del Trevisan e la pesante sconfitta contribuirono a far aumentare i sospetti dei veneziani verso il Carmagnola, accusato di essere segretamente in contatto con i milanesi.\nIl 13 ottobre i veneziani, guidati da Guglielmo Cavalcab\u00f2, riuscirono a catturare la rocchetta e la porta di San Luca a Cremona con un colpo di mano poi attesero l'intervento dell'esercito del Carmagnola che era acquartierato a sole tre miglia dalla citt\u00e0. Il Carmagnola, sospettando un'imboscata, decise ancora una volta di non intervenire e la guarnigione cremonese dopo tre giorni costrinse i veneziani ad abbandonare le loro posizioni. \nIl Senato, ormai convinto della doppiezza del Carmagnola e verosimilmente in possesso di prove schiaccianti riguardanti un qualche accordo con Filippo Maria Visconti (forse la signoria di Brescia in cambio del tradimento della Repubblica di Venezia), lo fece convocare a Venezia e poi decapitare il 5 maggio 1432.\nAll'inizio di aprile il Ducato di Milano raggiunse una pace con la Repubblica di Venezia e i suoi alleati e furono scambiati i prigionieri. I milanesi cedettero ai fiorentini i castelli conquistati nel pisano e nell'aretino e questi cedettero quelli sottratti ai lucchesi."}
{"id": "2212727", "revid": "327865", "url": "https://it.wikipedia.org/wiki?curid=2212727", "title": "San Nestore di Magydos", "text": ""}
{"id": "2212731", "revid": "830939", "url": "https://it.wikipedia.org/wiki?curid=2212731", "title": "Premio musicale L\u00e9onie Sonning", "text": "Il Premio musicale L\u00e9onie Sonning (\"L\u00e9onie Sonnings musikpris\") \u00e8 un riconoscimento assegnato annualmente ad un compositore, direttore d'orchestra o interprete, generalmente di musica classica, dalla \"Fondazione L\u00e9onie Sonning per la musica\". \u00c8 stato assegnato in via eccezionale una prima volta nel 1959, e in modo regolare dal 1965. Il premio ammonta alla cifra di 500\u00a0000 corone danesi (circa 82\u00a0000 euro) ed \u00e8 consegnato unitamente ad un monotipo della pittrice danese Maja Lisa Engelhardt. Il premio viene generalmente assegnato a Copenaghen durante un concerto in onore del vincitore, le uniche eccezioni sono state fatte nel 1971 per Artur Rubinstein (cerimonia a Holstebro), nel 1981 per Mstislav Rostropovi\u010d (Odense) e nel 1990 per Gy\u00f6rgy Ligeti (Aarhus).I vincitori sono generalmente invitati anche a tenere una lectio magistralis di fronte a un pubblico di giovani compositori danesi."}
{"id": "2212751", "revid": "33921", "url": "https://it.wikipedia.org/wiki?curid=2212751", "title": "Luisa d'Orleans", "text": ""}
{"id": "2212757", "revid": "33921", "url": "https://it.wikipedia.org/wiki?curid=2212757", "title": "Louise Fran\u00e7oise Marie Laure d'Orl\u00e9ans", "text": ""}
{"id": "2212759", "revid": "3732", "url": "https://it.wikipedia.org/wiki?curid=2212759", "title": "Raffaele Ottani", "text": "Fece parte del consiglio comunale di Bologna tra il 1923 e il 1925 per il Partito Popolare, e dal 1945 al 1952 per la Democrazia Cristiana, di cui fu senatore nella prima legislatura della Repubblica (1948-1953)."}
{"id": "2212764", "revid": "767487", "url": "https://it.wikipedia.org/wiki?curid=2212764", "title": "Ray Parker Jr. with State of the Rhythm (album)", "text": "Ray Parker Jr. with State of the Rhythm \u00e8 l'unico album dell'omonimo gruppo nipponico-statunitense. Pubblicato nel 2002, \u00e8 stato distribuito come esclusiva per il mercato giapponese dall'etichetta discografica Nippon Crown.\nIl disco.\nRegistrato durante il concerto del 15 maggio 2002 al \"Club Citt\u00e0\" di Kawasaki, il primo disco degli \"State of the Rhythm\" di Ray Parker Jr. ripropone alcuni dei successi internazionali del jazzista Herbie Hancock in chiave \"caribbean\" (\"Chameleon\", \"Just Around the Corner\" e \"Watermelon Man\"), ma anche due brani dello stesso chitarrista di Detroit, \"It's Time to Party Now\" e \"After Midnight\", oltre allo storico brano blues inciso a suo tempo da T-Bone Walker, \"Call It Stormy Monday\", nel quale Parker approfitta per citare una delle sue pi\u00f9 famose composizioni, \"A Woman Needs Love (Just Like You Do)\"."}
{"id": "2212774", "revid": "1632387", "url": "https://it.wikipedia.org/wiki?curid=2212774", "title": "Michael Goldenberg", "text": "Biografia.\nDebutta nel mondo del cinema nel 1996, dirigendo e sceneggiando \"Amare \u00e8\", un film romantico con principali interpreti Christian Slater, Josh Brolin e Mary Stuart Masterson. \nL'anno successivo partecipa come cosceneggiatore al film fantascientifico \"Contact\", e nel 2003 scrive \"Peter Pan\" di P.J. Hogan.\nPer un breve periodo ha partecipato a \"Nel paese delle creature selvagge (Where the Wild Things Are)\", un film d'avventura prodotto da Legendary Pictures e Warner Bros., ma ha poi abbandonato il progetto.\nHa lavorato alla serie cinematografica di Harry Potter, stendendo alcune pagine di copione per il primo film ma lasciando il posto al pi\u00f9 benvoluto Steve Kloves, e occupandosi della sceneggiatura del quinto. \n\u00c8 stato scritturato per sceneggiare il quarto episodio durante il novembre 2004, ma in concorrenza a lui c'era Kloves, che \u00e8 stato ovviato dai pi\u00f9, lasciando a Goldenberg l'opportunit\u00e0 del quinto film .\nDopo essersi conclusa l'avventura in Harry Potter, \u00e8 stato annunciato che si sarebbe dedicato a scrivere e dirigere un dramma ambientato nel futuro per la Warner Bros., tornando quindi alla sua passione per la drammaturgia."}
{"id": "2212780", "revid": "106908", "url": "https://it.wikipedia.org/wiki?curid=2212780", "title": "Dialetto inuktun", "text": "L'inuktun (in inglese Polar Eskimo, in danese Thulesproget, in kalaallisut Avanersuarmiutut) \u00e8 un dialetto della lingua inuktitut canadese orientale, parlato approssimativamente dai 1000 indigeni Inughuit che abitano nei pi\u00f9 settentrionali insediamenti del pianeta, quelli di Qaanaaq e dei vicini villaggi della Groenlandia del Nord.\nTutti coloro che parlano Inuktun parlano anche la lingua groenlandese (\"kalaallisut\") e molti di loro anche il danese; alcuni anche l'inglese. Oltre che a Qaanaaq, l'Inuktun \u00e8 parlato nei villaggi di Muriuhaq, Hiurapaluk, Qikiqtat, Qikiqtarhuaq e Havighivik (i nomi sono in Inuktun).\nLa lingua fu descritta per la prima volta dagli esploratori Knud Rasmussen e Peter Freuchen, che viaggiarono attraverso la Groenlandia del Nord nei primi del Novecento e stabilirono un avamposto commerciale a Dundas nel 1910.\nL'Inuktun non ha una sua ortografia e non \u00e8 insegnato nelle scuole: tuttavia quasi tutti gli abitanti di Qaanaaq e dintorni usano l'Inuktun come lingua per la comunicazione quotidiana.\nL'idioma \u00e8 una delle lingue eschimo-aleutine e dialettologicamente si trova tra il Kalaallisut groenlandese e l'Inuktitut canadese. Gli Inuit del Polo furono gli ultimi a fare la traversata dal Canada alla Groenlandia, probabilmente solo nel XVIII secolo. La lingua differisce dal Kalallisut sostituendo la /s/ groenlandese con il suono di una \"h\", spesso pronunciata come una palatale fricativa alla tedesca (\"Ich\"); inoltre consente pi\u00f9 combinazioni di consonanti rispetto al Kalaallisut. Vi sono altre differenze grammaticali e lessicali di minore rilevanza.\nConsonanti.\nOltre alle normali consonanti semplici ci sono altre cinque consonanti che esistono solo in forma geminata (cio\u00e8 come doppia): \"/ss/\", \"/ts/\", \"/gh/\", \"/rh/\" e \"/rng/\" (una consonante uvulare nasale)."}
{"id": "2212781", "revid": "844450", "url": "https://it.wikipedia.org/wiki?curid=2212781", "title": "Scooby Doo, dove sei tu?", "text": ""}
{"id": "2212782", "revid": "1305772", "url": "https://it.wikipedia.org/wiki?curid=2212782", "title": "MOSIX", "text": "Mosix, Multi-computer Operating System for Unix, \u00e8 un sistema di gestione di cluster Linux che ne potenzia le capacit\u00e0 del kernel offrendo \"cluster capabilities\" e griglie organizzative. Il sistema fornisce una \"Single-system image\" (SSI), in altre parole la capacit\u00e0 di vedere un sistema composto da pi\u00f9 macchine fisiche come un'unica macchina virtuale.\nConsente la migrazione dei processi da un nodo all'altro del cluster in modo automatico e trasparente, garantendo tutte le funzionalit\u00e0 dei comandi di controllo dei processi Linux senza costringere gli sviluppatori a riscrivere le applicazioni in modo da gestire la suddivisione dei processi in sottoprocessi indipendenti che possano essere eseguiti su processori differenti. Permette inoltre di accedere a librerie remote come se fossero sulla macchina locale automaticamente ed in modo trasparente per l'utente finale.\nPubblicazioni correlate a MOSIX.\nA tutt'oggi il gruppo di ricerca MOSIX ha redatto oltre 150 pubblicazioni scientifiche, comprese 40 tesi di ricerca e di dottorato, articoli in riviste scientifiche, conferenze professionali, tutorial e workshop, oltre ad un libro. Ecco un elenco non esaustivo di pubblicazioni:\nArticoli correlati a MOSIX2 per Linux 2.6.\nQuesti articoli descrivono i metodi per la gestione delle griglie, inclusa la gestione delle configurazioni dinamiche, gli algoritmi di gossip per la disseminazione delle informazioni, i nodi di tipo \"Fair-share\"per l'allocazione dei nodi in una griglia e la migrazione massiva dei lavori da un cluster in via di disconnessione.\nArticoli correlati a MOSIX per Linux 2.2 &amp; 2.4.\nDurante lo sviluppo di questa versione, sono state effettuate ricerche su algoritmi competitivi per la gestione uniforme di differenti risorse computazionali, un file system scalabile ed uno I/O parallelo."}
{"id": "2212802", "revid": "1305772", "url": "https://it.wikipedia.org/wiki?curid=2212802", "title": "Campionato del mondo di scacchi 1910", "text": ""}
{"id": "2212803", "revid": "1437331", "url": "https://it.wikipedia.org/wiki?curid=2212803", "title": "Bunsen", "text": ""}
{"id": "2212818", "revid": "1272592", "url": "https://it.wikipedia.org/wiki?curid=2212818", "title": "Montisi", "text": "Montisi \u00e8 una frazione del comune italiano di Montalcino, nella provincia di Siena, in Toscana.\nGeografia fisica.\nTerritorio.\nMontisi \u00e8 situato a 413 m s.l.m. su una collina tufacea che ha il suo punto pi\u00f9 alto a 430 m s.l.m. nella piazza antistante il cassero. L'abitato si sviluppa lungo le strade via Umberto I (la parte dell'abitato pi\u00f9 grande), via del Castello (la parte pi\u00f9 antica e pi\u00f9 piccola) e via degli Ortali (la parte pi\u00f9 recente e in parte ancora in costruzione), le quali seguono la forma irregolare della collina.\nL'unico corso d'acqua presente nei pressi di Montisi \u00e8 il borro Rigo, affluente del torrente Asso, che scorre nella vallata fra il paese e Castelmuzio. A questo borro, che nella gran parte dell'anno \u00e8 in secca, sembra aggiungersi una fonte non in uso, situata alle pendici nord-occidentali del paese. Questa sorgente fu usata come lavatoio fino ai primi anni del XX secolo, come possono testimoniare delle vasche attualmente vuote, ma con ancora dell'acqua che circola nei dintorni.\nMontisi, poich\u00e9 quasi sul confine dei due comuni di Montalcino (di cui fa parte) e di Trequanda, \u00e8 situato all'interno della vasta zona collinare ed argillosa delle Crete senesi, di fronte al deserto di Accona, che costituisce il territorio del comune di Asciano.\nOrigini del nome.\nEsiste una duplice etimologia del nome \"Montisi\" che, nel corso dei secoli, si \u00e8 presentato in varie forme, tra le quali \"Montegisi\", \"Monte-Chisi\", \"Monte Ghisi[o]\", \"Monte Isi\". L'etimologia tradizionale vorrebbe il toponimo frutto di una contrazione di \"Monte\" e \"Isi[de]\", poich\u00e9, tra il paese e quello di Castelmuzio sarebbe sorto, nel luogo dell'attuale Pieve di Santo Stefano a Cennano, un santuario dedicato alla dea Iside. La seconda, invece, lo farebbe derivare dal nome di un antico guerriero o proprietario della zona, tal Chisio, Ghisio o Kisio, essendo citato nel testamento del signore Simone Cacciaconti (morto nel 1295) un \"Kisio di Guasco\" da Montelifr\u00e9.\nStoria.\nNell'VIII secolo a.C., Montisi era dominato dagli Etruschi, i quali vi costruirono una necropoli di cui si sono soltanto trovate delle tombe \u201ca capanna\u201d dove adesso si trovano la Grancia e l'oratorio di Sant'Antonio Abate. Questa popolazione, che aveva ingrandito i propri territori tra i fiumi Tevere e Arno, edific\u00f2 anche un tempio dedicato alla dea Iside che contribu\u00ec, molto probabilmente, a dare il nome del paese. In seguito agli Etruschi, subentrarono i Romani.\nNel XII secolo d.C., Montisi era il castello dei conti Cacciaconti degli Scialenga. Questa famiglia, dopo aver riconosciuto la potenza di Siena, dovette partecipare alla vita politica e commerciale di Siena e quindi assentarsi per un lungo periodo. Ci\u00f2 diede origine alla formazione del libero Comune di Montisi, il quale nel 1283 sar\u00e0 gi\u00e0 organizzato con dei propri massari. Nel 1291, Montisi diventa territorio di Simone Cacciaconti dopo aver fatto una spartizione con i suoi due fratelli: Fazio e Cacciaconte. I montisani, per\u00f2, rifiutarono di sottostare a Simone, il quale, per riconquistare il paese, prima lo assedi\u00f2 con le sue truppe, poi vi entr\u00f2 incendiando le case, uccidendo gli abitanti e depredando le fattorie. Ci\u00f2 fece s\u00ec, che i montisani dovettero chiedere soccorso al Comune di Siena, il quale, seppur di poco, miglior\u00f2 la situazione.\nSul finire del XIII secolo, lo spedale di Santa Maria della Scala di Siena eredita dal conte Simone Cacciaconti Montisi e le terre circondanti.\nAll'inizio del 1371 Montisi diventa sede di un vicario del Comune di Siena, il quale aveva anche giurisdizione su Montelifr\u00e9. In quel tempo, il castello di Montisi occupava la sommit\u00e0 della collina con una torre quadrata che \u00e8 stata distrutta verso la fine del XIV secolo. Nel 1494 fu approvato lo \"Statuto di Montisi\", frutto della rielaborazione di capitoli statutarii pi\u00f9 antichi ad opera di sei uomini scelti dal consiglio generale del comune di Montisi; rimase in vigore fino al 1742. Con la decadenza della Repubblica di Siena, il territorio fu saccheggiato da bande di mercenari francesi e spagnoli fino alla sua annessione al Granducato di Toscana sotto Cosimo de' Medici. Montisi and\u00f2 sotto il controllo del Podest\u00e0 di Trequanda e l'amministrazione della giustizia fu affidata al Capitano di giustizia di Pienza.\nSeguirono secoli di grande povert\u00e0, che a Montisi vennero alleviati con la coltivazione dello zafferano. Alla fine del XVII secolo, la popolazione di Montisi era composta in gran parte da contadini e artigiani. Nel 1777, Montisi diventa frazione del Comune di Trequanda con Montelifr\u00e9, antica frazione di Montisi, Castelmuzio e Petroio e, nel 1778, Jacopo Mannucci-Benincasa acquista la Grancia e gran parte dei beni dallo Spedale di Santa Maria della Scala.\nPer alcuni problemi legati al sistema idrico, nel 1878, per volere di Vittorio Emanuele II d'Italia, le frazioni di Montelifr\u00e9 e di Montisi vengono spostate all'interno del territorio del comune di San Giovanni d'Asso.\nDurante la Seconda guerra mondiale, esattamente il 30 giugno 1944, le truppe tedesche fecero saltare la Torre della Grancia nella speranza di chiudere il passaggio al nemico. Dopo le guerre mondiali, Montisi cerc\u00f2 di risollevarsi lavorando nelle circostanti miniere di lignite e alla produzione di terracotta. Pi\u00f9 tardi in Toscana arrivarono diversi pastori sardi i quali portando la loro conoscenza di allevamento e la produzione del formaggio. Infine, nel 1970, arrivarono i primi turisti stranieri.\nNel XX secolo, la produzione dell'olio di oliva diviene un punto fermo dell'economia locale e dal 2007 il paese ospita la Piccola Accademia di Montisi, diretta da Bruce Kennedy.\nI giorni 8, 9 e 10 maggio 2014 vi \u00e8 stata nel paese la permanenza della statua della Madonna di F\u00e1tima, voluta dall'amministratore parrocchiale don Andrea Malacarne, anche con la partecipazione di Stefano Manetti, vescovo di Montepulciano-Chiusi-Pienza.\nIl 1\u00ba gennaio 2017, Montisi insieme a tutto il comune di San Giovanni d'Asso \u00e8 stato accorpato a Montalcino.\nMonumenti e luoghi d'interesse.\nIl principale luogo di culto del paese \u00e8 la pieve della Santissima Annunziata, erroneamente detta dell'Assunzione, sede dell'omonima parrocchia, risalente al XIII secolo ed in seguito pi\u00f9 volte rimaneggiata; al suo interno si trova la pala \"Madonna col Bambino tra i Santi Paolo, Giacomo, Pietro e Luigi re\" di Neroccio di Bartolomeo de' Landi (1496). La chiesa delle Sante Flora e Lucilla, citata per la prima volta in un documento del 1218 e gi\u00e0 sede di parrocchia, \u00e8 in stile barocco, con pianta a croce latina; al di sopra dell'altare maggiore, in stucco, vi \u00e8 un \"Crocifisso\" ligneo scolpito, donato dai montisani nel 1941 per i concittadini in guerra; nel campanile a torre, risalente al 1857, vi \u00e8 un concerto di quattro campane.\nAltre chiese del paese sono l'oratorio di Sant'Antonio Abate, nei cui locali annessi \u00e8 allestita un'esposizione di oggetti sacri, e il Santuario della Madonna delle Nevi, patrona di Montisi, lungo la strada per San Giovanni d'Asso. All'estremit\u00e0 meridionale dell'antico borgo abitato sorge la Grancia, dal 1295 alle dipendenze dello Spedale di Santa Maria della Scala e poi, dal 1778, di propriet\u00e0 della famiglia Mannucci Benincasa. Il prospetto principale, rivolto verso sud, \u00e8 preceduto da una salita e sormontato da un piccolo campanile a vela merlato ospitante una campana; attraverso l'ampio portale si accede ad un cortile e, passando sotto l'antica loggia, attualmente con le arcate tamponate, si passa in un secondo cortile. Faceva parte del complesso anche una torre, copia in scala di quella del Mangia di Siena, fatta saltare dalle truppe tedesche in ritirata nel 1944; attualmente rimane solo il basamento, ricostruito con pietrame originale.\nArchitetture religiose.\nPieve della Santissima Annunziata.\nLa Pieve della Santissima Annunziata \u00e8 il principale luogo di culto cattolico del paese, sede dell'omonima parrocchia.\nVenne costruita nel XIII secolo in stile romanico sotto la giurisdizione della Pieve di Santo Stefano a Cennano e nei secoli successivi sub\u00ec vari restauri che le donarono un aspetto barocco. L'ultimo restauro risale agli anni trenta del Novecento e fu promosso dal pievano Elio Benvenuti; con esso furono riparati vari danni dovuti all'incuria e l'edificio venne ampliato e portato ad un semplice stile neoromanico.\nLa facciata a capanna \u00e8 in stile romanico e al centro di essa si apre l'unico portale, sormontato da una lunetta musiva raffigurante l\"Annunciazione\"; in alto, una finestra a forma di croce greca. Alla sinistra della chiesa sorge la torre campanaria ottocentesca, caratterizzata dalla particolare cuspide conica in mattoni. L'interno \u00e8 a navata unica con soffitto a travi lignee sorretto da tre serie di tre archi a tutto sesto poggianti su colonne in travertino. Nella parete di fondo si apre l'abside quadrangolare, con volta a crociera che ospita la pala di Neroccio di Bartolomeo de' Landi \"Madonna col Bambino tra i Santi Paolo, Giacomo, Pietro e Luigi re\" (1496); nell'unica cappella laterale, un \"Crocifisso\" dipinto su tavola della prima met\u00e0 del XIV secolo, attribuito a Ugolino di Nerio o al Maestro di Monte Oliveto. Fra le altre opere presenti nella chiesa, una \"Madonna col Bambino e san Gaetano\" di Francesco Nasini (prima met\u00e0 del XVII secolo) e un \"Crocifisso\" ligneo scolpito di Francesco da Sangallo (XVI secolo).\nChiesa delle Sante Flora e Lucilla.\nSecondo luogo di culto per importanza del paese, la chiesa delle Sante Flora e Lucilla \u00e8 anche detta \"Cura\" essendo stata fino agli anni 1960 sede di una curazia.\nLa chiesa venne costruita nel XIII secolo in stile romanico sotto la giurisdizione della Pieve di Santo Stefano a Cennano. L'edificio, di modeste dimensioni, formato da un'aula rettangolare priva di abside, venne restaurato in stile barocco nel 1721 ed ampliato nel 1858. Un nuovo restauro \u00e8 stato effettuato tra il 2009 e il 2010.\nLa chiesa esternamente presenta una slanciata facciata a capanna priva di decorazioni. Sul fianco destro, sorge il campanile ottocentesco a torre, all'interno del quale \u00e8 alloggiato un concerto di quattro campane. L'edificio ha una pianta a croce latina, con navata unica di tre campate coperta con volta a vela, con quattro altari laterali in stucco, risalenti ai restauri settecenteschi; transetto sporgente, costituito da due cappelle contrapposte, dedicate al Sacro Cuore di Ges\u00f9 (transetto di destra) e a Nostra Signora di Lourdes (transetto di sinistra), con altari lignei. La navata termina con l'abside, quadrangolare ove trova luogo l'altare maggiore in stucco con decorazioni neogotiche novecentesche, sormontato da un \"Crocifisso\" ligneo scolpito donato nel 1941 per i montisani in guerra.\nOratorio di Sant'Antonio Abate.\nL'Oratorio di Sant'Antonio Abate, anche conosciuto come \"chiesa della Compagnia\", \u00e8 situato lungo via Umberto I, nei pressi della \"Colonna\".\nLa chiesa \u00e8 sede della Confraternita (o Compagnia) del Santissimo Sacramento e venne costruita nel XVII secolo e restaurato nel 1717 in forme barocche. Un restauro conservativo \u00e8 stato effettuato nei primi anni del 2000, in seguito al quale, nei locali annessi, \u00e8 stato aperto un piccolo Museo d'arte sacra.\nL'oratorio esternamente presenta una semplice facciata a capanna intonacata di giallo, al centro della quale si aprono, in basso, il portale e, in alto, il rosone circolare. Sul retro, vi \u00e8 il campanile a vela in cotto, con due campane. L'interno della chiesa \u00e8 a navata unica di tre campate, le prime due con volta a crociera, l'ultima con volta a vela ribassata. A ridosso della parete di fondo vi \u00e8 l'altare con stucchi dorati, sormontato dalla pala dell\"Ultima Cena\" di Astolfo Petrazzi.\nNei locali annessi alla chiesa, \u00e8 allestito un piccolo Museo d'arte sacra, comprendente anche la cripta, ove si trovano cataletti, dei quali alcuni dipinti, e apparati processionali. Nella stanza sopra la sacrestia, vi \u00e8 la statua processionale della \"Madonna dei Sette Dolori\".\nSantuario della Madonna delle Nevi.\nA sud-ovest del paese si trova il santuario della Madonna delle Nevi (chiamato anche chiesa della Torricella) luogo di venerazione dell'icona trecentesca raffigurante la \"Madonna delle Nevi\". La chiesa fu consacrata nell'anno 1649 dal vescovo \"Giovanni Spennazzi\". Nel 1828, la cappella, come attesta una lapide posta all'interno, ebbe un restauro il quale ingrand\u00ec la chiesa e l'abbell\u00ec.\nLa facciata del Santuario \u00e8 a capanna con portico realizzato a colonne in mattoni. Nella parte superiore la facciata \u00e8 posto lo stemma dell paese con al di sotto lo stemma dello Spedale di Santa Maria della Scala.\nL'interno della cappella \u00e8 a navata unica, con una piccola cantoria in controfacciata e l'icona della \"Madonna delle Nevi\" nel presbiterio sopra l'altar maggiore.\nArchitetture civili.\nGrancia.\nLa Grancia \u00e8 situata all'estremit\u00e0 meridionale del centro storico del paese.\nNel 1340 Bindo di Bindo Petroni, notaio di papa Benedetto XII, don\u00f2 allo spedale di Santa Maria della Scala di Siena il fortilizio di sua propriet\u00e0 presente presso Montisi, sul poggio di Brettonovo, che dal 1348 viene chiamato \"grancia\", ovvero luogo di raccolta e di smistamento di materie prime provenienti dai vari poderi del paese e destinate allo xenodochio senese. Nel corso dei secoli il complesso venne ampliato fino a raggiungere l'attuale strutturazione; era dotato anche di una torre, databile al 1350 circa e fortemente ispirata a quella del Mangia, che fu fatta saltare dalle truppe tedesche in ritirata il 30 giugno 1944. Nel 1775 la Grancia insieme ad altri beni dell'ospedale furono messi in vendita dal granduca Pietro Leopoldo; il fabbricato principale fu acquistato nel 1778 dal grancere Giacomo Mannucci.\nPresenta la facciata scenograficamente situata all'apice di una rampa. Il piccolo campaniletto merlato ospita la campana detta \u201cMartinella\u201d, che suona una volta all'anno, prima della Giostra di Simone. All'interno della Grancia si trova anche il piccolo teatro, riaperto nel 2005.\nCassero.\nL'imponente edificio del Cassero (comunemente chiamato \"Casone\") domina su tutto il paese dall'alto della collina che si trova nel territorio della contrada del Castello.\nPrima di divenire un'abitazione privata, fu, in origine, la residenza dei Signori di Montisi con la funzione di palazzo-torre, e poi venne destinato ad altri molteplici utilizzi, fra i quali sede della scuola elementare nella prima met\u00e0 del Novecento. Nel corso dei secoli, inoltre, il Cassero ebbe diversi restauri e rifacimenti, i quali fecero perdere le caratteristiche e la forma che in principio aveva.\nIl portone del palazzo \u00e8 in mattoncini ed \u00e8 sormontato da un arco senese. Questo non \u00e8 situato sulla facciata principale, orientata verso ovest, ma sulla facciata meridionale ed \u00e8 preceduto da un piccolo slargo rettangolare. La facciata orientale, invece, d\u00e0 su una piccola corte che si apre su un vicoletto con due archi a tutto sesto sorretti da un pilastro.\nPalazzo Mannucci Benincasa.\nIl Palazzo Mannucci Benincasa \u00e8 uno dei palazzi pi\u00f9 grandi e pi\u00f9 importanti del paese di Montisi; esso \u00e8 situato nei pressi della contrada della Piazza.\nIl palazzo fu costruito nel Settecento come nuova residenza della famiglia Mannucci Benincasa (che sino ad allora risiedeva al podere la Romita, a cento metri dal paese). Durante i restauri dell'Ottocento il portico, che si trovava lungo il fianco prospiciente la Piazza, fu chiuso, e i resti di alcuni pilastri in blocchi di tufo sono ancora visibile nella stanza, a ridosso del palazzo, che attualmente ospita le cucine della Contrada della Piazza.\nLa facciata principale del palazzo si affaccia sull'ultimo tratto in discesa di via Umberto I prima della Piazza e, per via della strettezza della strada, \u00e8 visibile solo di scorcio. L'elemento che caratterizza l'edificio \u00e8 sicuramente il grande \"portone\" con la singolare cornice a bugnato e le due ante in legno scolpite a riquadri. Molto belli sono anche i battenti di esso e gli \"affreschi\" con motivi geometrici della volta dell'atrio, realizzati nell'Ottocento\nI poderi.\nSia nel paese che nei suoi dintorni si possono trovare dei bellissimi poderi, di cui la gran parte di essi \u00e8 stata recentemente convertita in abitazione privata oppure in agriturismo.\nQuelli all'interno del paese sono: il \"Podere San Martino\", attualmente un agriturismo, costruito nel 1400 e poi successivamente ampliato tra il 1700 e 1800; il \"Podere Solatio\", recentemente restaurato, che si trova di fronte al podere San Martino e che attualmente \u00e8 casa privata, il \"Podere la Romita\", ex abitazione della famiglia Mannucci-Benincasa oggi \u00e8 un hotel e anche un ristorante; il \"Podere il Giardino\", annesso alla Grancia e attualmente sede di alcuni appartamenti dell'agriturismo; il \"Podere la Torre\", grande costruzione trapezoidale con una tipica loggia aperta sulla facciata anteriore.\nInoltre, fuori dal paese, si trovano altri poderi, di solito pi\u00f9 grandi, fra i quali il \"Podere la Casella\" ed il \"Podere le Case\" verso San Giovanni d'Asso ed il \"Podere di Sugherano\" sulla strada per Pienza e Petroio.\nAltro.\nColonna.\nLa Colonna, costruita nel 1885 (come attesta una data scritta su di essa), \u00e8 un altro importante monumento del paese. Inizialmente innalzata all'inizio della salita del Castello, per motivi di sicurezza fu smontata e poi recentemente rimontata ma in posizione pi\u00f9 arretrata.\nLa Colonna, in realt\u00e0, non \u00e8 una colonna vera e propria, come viene comunemente definita, ma \u00e8 un obelisco votivo dedicato alla Madonna (vi una nicchia con una sua statua) composto da quattro blocchi di pietra sovrapposti.\nTorre dell'orologio.\nSituata alla fine della salita del Castello, la Torre dell'orologio fu costruita durante la dominazione francese sull'ex Palazzo Pretorio. L'orologio, che secondo il progetto originale si doveva trovare nella torre della Grancia di Montisi, nel corso del 1800 sub\u00ec molti interventi e restauri. Nel 1980 circa, il vecchio congegno dell'orologio fu sostituito con un nuovo congegno elettrico, e pochi anni fa la torre venne restaurata. Attualmente dell'antico orologio rimangono solo le lancette, il quadrante e un martelletto, oggi non pi\u00f9 usato, che serviva a suonare la campana.\nLa Torre dell'orologio, anche chiamata civica ha sulle due pareti laterali Occidentale ed Orientale i due quadranti dell'orologio e sopra la sommit\u00e0, sorretta da una struttura in ferro, una piccola campana che batte le ore e le mezz'ore.\nMonumento ai caduti.\nIl Monumento ai caduti di Montisi si trova poco fuori dal paese, di fianco alla chiesa della Madonna delle Nevi. Esso fu costruito come in ricordo dei caduti della Prima guerra mondiale nel 1921 (una targa sul basamento ricorda la sua inaugurazione avvenuta il 2 ottobre dello stesso anno) e fu aggiornato coi nomi dei montisani caduti nella Seconda nel 1946 (fu applicata una lapide in marmo sul basamento. Il monumento \u00e8 composto da:\nSociet\u00e0.\nTradizioni e folclore.\nNel pomeriggio della domenica pi\u00f9 vicina al 5 agosto, festa della Madonna delle Nevi, patrona del paese, si svolge nella frazione di Montisi la \"Giostra di Simone\".\nL'evento rievoca l'assalto da parte di Simone Cacciaconti, da cui prende il nome, e dei suoi guerrieri avvenuto nel dicembre 1292. La giostra, con modalit\u00e0 simili a quelle attuali, si giocava gi\u00e0 nel XVIII secolo, e si tenne non regolarmente fino alla seconda guerra mondiale; a partire dal 1972 (la cui giostra \u00e8 intesa come I edizione), viene celebrata tutti gli anni in un campo situato dirimpetto al santuario della Madonna delle Nevi, lungo la strada per San Giovanni d'Asso.\nI festeggiamenti cominciano il venerd\u00ec precedente con la presentazione del \"Panno\" (il drappellone dipinto che consiste nel premio per il vincitore) e la benedizione dello stesso presso il santuario della Madonna delle Nevi, dopo la quale vi \u00e8 il salto dei fuochi; il giorno successivo, la sera, in ognuna delle quattro contrade vi \u00e8 una cena propiziatoria. La giostra vera e propria, che consiste nella corsa al galoppo di un cavaliere per ogni contrada, il quale deve infilare con la propria lancia un tondino, detto \"campanella\", posto sulla spalla di un buratto che rappresenta Simone Cacciaconti, \u00e8 preceduta dalla sfilata per il paese del corteo storico con figuranti in costume e dalla gara degli sbandieratori sul terreno di gioco.\nIn concomitanza con la giostra, nei giorni immediatamente precedenti e successivi, vengono organizzati eventi culturali e gastronomici.\nInoltre, nel corso dell'anno, a Montisi si svolgono altre tre importanti manifestazioni folkloristiche:\nCultura.\nIstruzione.\nA Montisi si trova la scuola materna, facente parte dell\"Istituto Comprensivo \"Sandro Pertini\"\".\nPiccola Accademia di Montisi.\nLa \"Piccola Accademia di Montisi\" \u00e8 un'accademia musicale fondata nel 2007 da Bruce Kennedy e Alan Curtis, entrambi clavicembalisti. La sua sede si trova nel \"Castello \"vicino al \"Cassero\", in un palazzetto del XII secolo originariamente di propriet\u00e0 della famiglia Croci, caratterizzato dalla sua piccola torre. Ogni estate, presso la Piccola Accademia vengono fatti dei corsi settimanali di perfezionamento per clavicembalisti. Presso l'Accademia si trovano alcuni clavicembali e virginali antichi (secoli XVII e XVIII) provenienti dall'Inghilterra, dalla Francia, dalla Germania e dall'Italia.\nTra gli appassionati di musica, per molti anni residente a Montisi, va ricordato il regista Didier Baussy-Oulianoff, il quale, poco prima di morire nel 2007, aveva dato vita alla Oceanline Foundation.\nFestival Solo Belcanto.\nSolo Belcanto \u00e8 un Festival nato nel 2014 per iniziativa di Silvia Mannucci Benincasa e Giovanni Vitali. Si tiene ogni anno negli ultimi due week end di agosto ed \u00e8 dedicato alla musica lirica. Nelle varie edizioni sono stati ospiti di Solo Belcanto artisti di fama internazionale come Jessica Pratt, Chris Merritt, Roberto de Candia e tanti altri. I concerti si tengono al Teatro della Grancia. L'attivit\u00e0 del Festival si caratterizza anche per le masterclasses alle quali partecipano giovani cantanti provenienti da ogni parte del mondo.\nTeatro.\nAll'interno dell'ala meridionale del palazzo della Grancia vi \u00e8 il teatro ottocentesco che, con i suoi 58 posti, \u00e8 uno dei pi\u00f9 piccoli d'Italia.\nGeografia antropica.\nUrbanistica.\nIl paese \u00e8 suddiviso in quattro contrade: \"San Martino\", \"Castello\", \"Piazza\" e \"Torre\".\nSport.\nMontisi ha una sua squadra di calcio: l\"'A.S. Montisi\", fondata nel 1975. La squadra \u00e8 composta da 19 calciatori di Montisi e dintorni, e si batte nel campionato \"Eccellenza\". Nello stemma dello squadra, affiancato a quello di Montisi, si trova un pallone di calcio."}
{"id": "2212824", "revid": "119724869", "url": "https://it.wikipedia.org/wiki?curid=2212824", "title": "STOBAR", "text": "STOBAR (acronimo dall'inglese di \"Short Take-Off But Arrested Recovery\", in italiano \"decollo corto ma arresto assistito\" ) \u00e8 un sistema utilizzato per il decollo e l'atterraggio di specifici aerei dai ponti delle portaerei. Tale sistema combina elementi dei metodi STOVL (\"Short Take-Off and Vertical Landing\") e CATOBAR (\"Catapult Assisted Take-Off But Arrested Recovery\").\nDescrizione.\nIl decollo dei velivoli, a differenza delle portaerei americane (di tipo CATOBAR), non avviene con l'ausilio di catapulte ma grazie ad uno \"ski-jump\" (cio\u00e8 un trampolino) a prua, come sulle portaerei inglesi STOVL della , in modo da accorciare lo spazio necessario al decollo degli aerei.\nLa differenza \u00e8 che sulle STOBAR non vengono impiegati aerei a decollo verticale (VTOL), come gli Harrier, ma aerei a decollo corto (STOL). Nella fase di decollo gli aerei accelerano al massimo facendo uso dei postbruciatori.\nPer l'atterraggio \u00e8 invece necessario l'utilizzo di cavi di arresto.\nVantaggi.\nRispetto al sistema CATOBAR, un sistema STOBAR \u00e8 molto pi\u00f9 economico e semplice, nella realizzazione, nell'esercizio e nella manutenzione. Le catapulte sono infatti dei sistemi molto complessi e richiedono anche la presenza di numerosi operatori sul ponte per il corretto funzionamento: Inoltre il sistema STOBAR non richiede l'energia supplementare necessaria (che deve essere fornita dalla portaerei) per l'utilizzo delle catapulte (classiche \"a vapore\") e permette anche di far decollare rapidamente molti aerei in successione.\nSvantaggi.\nL'aereo, dovendo decollare con l'ausilio dei propri motori, deve avere un alto rapporto spinta-peso, e se questo \u00e8 possibile su aerei da caccia come il Su-33 o il MiG-29K, \u00e8 problematico se non impossibile l'uso di altri tipi di aerei (ad esempio AEW come l'E-2 Hawkeye). Inoltre gli aerei spesso devono decollare con un carico di armi pi\u00f9 limitato.\nUtilizzatori.\nPortaerei.\nLe uniche portaerei che utilizzano un sistema di questo tipo oggi in servizio sono:\nQuesta tecnologia sar\u00e0 implementata anche altre portatei future:\nAerei.\nTra gli aerei imbarcati, i modelli in grado di operare secondo questa modalit\u00e0 sono:"}
{"id": "2212827", "revid": "315341", "url": "https://it.wikipedia.org/wiki?curid=2212827", "title": "Navigazione alturiera (nautica)", "text": ""}
{"id": "2212833", "revid": "123591633", "url": "https://it.wikipedia.org/wiki?curid=2212833", "title": "Duchi di Urach", "text": "Il titolo di Duca di Urach fu creato per Federico Guglielmo Alessandro Ferdinando, conte di W\u00fcrttemberg il 28 marzo 1867, con il trattamento di Altezza Serenissima.\nGuglielmo era figlio del duca Guglielmo Federico di W\u00fcrttemberg (1761-1830) e della sua sposa morganatica la Baronessa (Freiin) Guglielmina von Tunderfeldt-Rhodis (1777-1822), che egli spos\u00f2 a Coswig il 23 agosto 1800. Suo nonno paterno era Federico II Eugenio di W\u00fcrttemberg (1732-1797), da cui discendono gli attuali pretendenti al trono del W\u00fcrttemberg.\nIl secondo duca di Urach divenne per breve tempo re di Lituania col nome di Mindaugas II e nello stesso anno and\u00f2 vicino alla successione al Principato di Monaco durante la crisi per la successione di Monaco del 1918. La famiglia possiede il Castello di Lichtenstein, ricostruito dal primo duca negli anni Quaranta del XIX secolo.\nDuchi di Urach (1867-\"attuale\").\nL'erede presuntivo della linea ducale \u00e8 il principe Carlo Filippo, nato nel 1992."}
{"id": "2212835", "revid": "729019", "url": "https://it.wikipedia.org/wiki?curid=2212835", "title": "Riccardo Bocchino", "text": "Biografia.\nBocchino \u00e8 cresciuto nella romana Unione Capitolina con la quale esord\u00ec nel Super 10 2007-08; prese inoltre parte ai mondiali Under-20 del 2008 e, nello stesso anno, all'IRB Nations Cup con la Nazionale A.\nPassato nel 2009-10 al Rovigo, fu selezionato dall'allora CT della Nazionale maggiore Nick Mallett tra i giocatori da utilizzare per il Sei Nazioni 2010, nel quale esord\u00ec il 6 febbraio nel corso dell'incontro di Dublino contro l'; per la stagione 2010-11 fu ingaggiato dagli Aironi, \"franchise\" italiana in Celtic League.\nDal luglio 2011 milita nella formazione di Eccellenza dei Cavalieri di Prato; ha preso inoltre parte alla in Nuova Zelanda.\nFinalista nel campionato di Eccellenza 2011-12, battuto nella gara-scudetto dal Calvisano, dopo la convocazione nel \"tour\" estivo della Nazionale, e pur richiesto dalla neonata \"franchise\" federale delle Zebre in Pro12, Riccardo Bocchino ha deciso, a settembre 2012, di tornare a giocare a Roma in serie A1 con la Capitolina."}
{"id": "2212836", "revid": "848247", "url": "https://it.wikipedia.org/wiki?curid=2212836", "title": "Omicidio di Lorenzo Cutugno", "text": "L'omicidio di Lorenzo Cutugno venne commesso a Torino l'11 aprile 1978: la vittima era un agente di custodia in servizio alle carceri di Torino, che cadde in un agguato delle Brigate Rosse durante il periodo noto come anni di piombo.\nStoria.\nL'11 aprile 1978, mentre si trovava all'ingresso del palazzo dove risiedeva, in Lungo Dora Napoli 60, due brigatisti, Cristoforo Piancone e Nadia Ponti, lo colpirono ripetutamente alle gambe con l'obiettivo di ferirlo. Egli tent\u00f2 di reagire con la sua pistola e, pur gi\u00e0 ferito, usc\u00ec sulla strada e spar\u00f2 ai due terroristi in fuga riuscendo a colpire entrambi: la Ponti fu ferita leggermente, ma Piancone in modo pi\u00f9 serio. Un terzo brigatista che era in copertura, Vincenzo Acella, intervenne e colp\u00ec alle spalle il poliziotto, per poi sparargli un colpo mortale alla testa, dopo che era gi\u00e0 ferito e riverso a terra. Cristoforo Piancone, abbandonato dai compagni in un vicino ospedale cittadino, si dichiar\u00f2 successivamente prigioniero politico."}
{"id": "2212839", "revid": "124123", "url": "https://it.wikipedia.org/wiki?curid=2212839", "title": "Mario Vetrone", "text": "Biografia.\nDopo aver completato gli studi con laurea in matematica e fisica, divenne inizialmente assistente all'Universit\u00e0 di Napoli, poi insegnante di meteorologia presso l'Accademia Aeronautica di Caserta e nel contempo collaboratore dell'osservatorio del Vesuvio.\nInsegn\u00f2, diventando anche preside, all'Istituto Tecnico Industriale Bosco Lucarelli di Benevento. Nella stessa citt\u00e0 fond\u00f2 l'Istituto Professionale per l'Industria e dell'Istituto Professionale di Stato dell'Agricoltura, oggi a lui intitolato.\nLavor\u00f2 con Giambattista Bosco Lucarelli, conobbe Paolo Bonomi e divenne vicepresidente nazionale dal 1946 della Confederazione Coltivatori Diretti.\nInoltre svolse il ruolo di sottosegretario all'Agricoltura, alle Finanze, al Commercio con l'Estero, al lavoro."}
{"id": "2212843", "revid": "767487", "url": "https://it.wikipedia.org/wiki?curid=2212843", "title": "Marwan II ibn Muhammad ibn Marwan", "text": "Prima del califfato.\nNel periodo 732-733 fu nominato governatore di Armenia e Azerbaigian dal califfo Hish\u0101m. Questa carica, che egli ricopr\u00ec per 12 anni, gli permise di affinare le sue doti militari, rivelandosi un ottimo condottiero nella difesa dei confini caucasici insidiati dai turchi.\nSotto il suo comando l'organizzazione dell'esercito sub\u00ec un notevole sviluppo: egli riform\u00f2 l'antico modo di combattere in ranghi serrati (\"\u1e63uf\u016bf\") adottando il sistema dei \"kar\u0101d\u012bs\" (derivante probabilmente dal vocabolo latino \"cohortes\"), piccole unit\u00e0 che erano al contempo compatte e flessibili. Da ci\u00f2 si pu\u00f2 dedurre come il suo soprannome, al-\u1e24im\u0101r (\u00abl'Asino\u00bb), non debba essere considerato con accezione negativa bens\u00ec come esempio di pazienza, forza e tenacia: doti imprescindibili per ogni buon condottiero.\nMarw\u0101n fu un sostenitore del califfo al-Wal\u012bd II e in un primo momento biasim\u00f2 i tentativi di Yaz\u012bd III di deporlo. Quando per\u00f2 Yaz\u012bd riusc\u00ec nel proprio intento, l'occasione si rivel\u00f2 per lui propizia e non esit\u00f2 a mettere in atto il suo complotto. Morto Yaz\u012bd dopo sei mesi di regno, egli non accett\u00f2 che il fratello Ibr\u0101h\u012bm divenisse califfo e si present\u00f2 quindi come difensore degli eredi di al-Wal\u012bd II. Avanz\u00f2 quindi verso la Siria, costeggiando l'Eufrate, e a lui si unirono i Qaysiti di Qinnasr\u012bn e gli Arabi di \u1e24im\u1e63. Arrivato ad \u02bfAyn al-Jarr, nell'Antilibano, si scontr\u00f2 con Sulaym\u0101n b. Hish\u0101m. Quest'ultimo, col quale Marw\u0101n avrebbe combattuto pi\u00f9 volte in futuro, venne sconfitto e rientr\u00f2 a Damasco. Marw\u0101n mostr\u00f2 grande moderazione nei confronti delle truppe di Sulaym\u0101n, decretando la morte di soli due Kalbiti che avevano preso parte attivamente all'assassinio di al-Wal\u012bd II. Il resto dei prigionieri venne obbligato a rendere omaggio ad al-Hakam e \u02bfUthm\u0101n, figli di al-Wal\u012bd II. I due erano per\u00f2 ancora rinchiusi nella prigione di Damasco e quando Sulaym\u0101n b. Hish\u0101m apprese tale notizia li uccise, temendo che questi, una volta liberi, si sarebbero vendicati dei torti subiti.\nIl califfato.\nGiunto nel 744 a Damasco, Marw\u0101n ottenne la \"bay\u2018a\" grazie al favore Ibrah\u012bm b. al-Wal\u012bd I, che in cambio ottenne salva la vita, e grazie all'appoggio garantitogli dal \"jund\" qaysita di Qinnasr\u012bn e da una parte della famiglia omayyade rappresentata da Ab\u016b Muhammad al-Sufy\u0101n\u012b, governatore di Hims. Per ingraziarsi poi gli Arabi dei quattro \"jund\" siriani, Marw\u0101n concesse loro la possibilit\u00e0 di scegliersi il proprio \"w\u0101l\u012b\" e non si oppose nemmeno alla nomina in Palestina di Th\u0101bit b. Nu\u2018aym che aveva guidato i soldati siriani contro di lui nel Caucaso. Egli sperava che cos\u00ec facendo sarebbe riuscito a riacquistare la benevolenza di quelle genti.\nDivenuto califfo, Marw\u0101n prefer\u00ec trasferirsi a Harr\u0101n, capitale della Jaz\u012bra, dove era stato governatore all'epoca del breve regno di Yaz\u012bd III e dove dette il via alla costruzione d'un nuovo e assai costoso palazzo califfale. Tale scelta ebbe effetti disastrosi sul suo gi\u00e0 traballante califfato: Damasco e tutta la Siria si sentirono defraudati del potere e si ribellarono nel 749.\nLa rivolta cominci\u00f2 dalla Palestina e il suo \"w\u0101l\u012b\" ne fu il principale promotore. I tumulti poi si espansero in tutto il territorio circostante e in particolar modo a Hims. Quando per\u00f2 Marw\u0101n arriv\u00f2 alle soglie della citt\u00e0, i suoi abitanti ebbero timore e tradirono le truppe kalbite che erano accorse in loro aiuto. A quel punto Marw\u0101n invi\u00f2 l'esercito direttamente a Damasco e la conquist\u00f2, avanzando poi verso Tiberiade, capitale della Balqa\u2019 (Giordania attuale), ottenendo il successo anche in quel luogo.\nProblemi sorsero anche in seno alla famiglia omayyade che si era spaccata in due. Per rinsaldare i rapporti, Marw\u0101n fece unire in matrimonio i suoi figli con le figlie di Hish\u0101m, perseguendo un'evidente strategia politica basata sui tradizionali vincoli familiari. \nUn ulteriore atto di pacificazione si ebbe quando egli reclut\u00f2 i siriani nella campagna contro l'Iraq. Tutto ci\u00f2 per\u00f2 serv\u00ec a poco in quanto i siriani, ancora una volta, si volsero contro il califfo ed esortarono Sulaym\u0101n b. Hish\u0101m a porsi a capo della rivolta. Venuto a conoscenza di ci\u00f2, Marw\u0101n, che si stava avviando verso K\u016bfa, torn\u00f2 indietro e attacc\u00f2 Sulaym\u0101n nel suo accampamento vicino Khuf\u0101f e l\u00ec lo sconfisse. Stavolta per\u00f2 non mostr\u00f2 segni di benevolenza nei confronti dei suoi oppositori e li ridusse tutti in schiavit\u00f9. Nella primavera del 750 la Siria cadde definitivamente sotto il controllo di Marw\u0101n.\nNonostante le sue continue vittorie, gli oppositori di Marw\u0101n crebbero notevolmente. Tra questi i principali erano i Kharigiti, i Qaysiti, i Kalbiti e gli Abbasidi. A guidare la ribellione fu stavolta Dahh\u0101k b. Qays. Egli sconfisse le forze nemiche e si impossess\u00f2 di K\u016bfa. Al fianco di Dahh\u0101k si schier\u00f2 Sulaym\u0101n b. Hish\u0101m che per\u00f2, ancora una volta, venne pesantemente sconfitto dalle truppe califfali. Al-Dahh\u0101k si mosse poi verso Mosul, ma anche qui incontr\u00f2 la ferma opposizione di Marw\u0101n, che nel frattempo aveva sottomesso Hims. Gli eserciti si scontrarono ancora a Kafart\u016bt\u0101, dove Dahh\u0101k mor\u00ec. Il suo successore Khaybar\u012b, dopo una breve tregua, port\u00f2 un nuovo attacco a Marwan ma venne nettamente sconfitto. A questo punto i Kharigiti nominarono loro capo Shayb\u0101n b. \u2018Abd-l-\u2018Az\u012bz. Marw\u0101n insegu\u00ec Shayb\u0101n e Sulaym\u0101n b. Hish\u0101m fino a Mosul e l\u00ec pose la citt\u00e0 sotto assedio per sei mesi, finch\u00e9 il primo fugg\u00ec in Bahrayn dove trov\u00f2 la morte e il secondo salp\u00f2 per l'India.\nI problemi per Marw\u0101n non finirono qui. L'ostilit\u00e0 dichiarata dei Kalbiti ebbe effetti devastanti sul suo regno. Nel 747 infatti, a Marw, nel Khur\u0101s\u0101n, si ebbe il primo sentore dell'insurrezione. Le schiere abbasidi si misero in marcia verso il cuore del califfato e invano furono contrastate dal \"w\u0101l\u012b\" Nasr b. Sayy\u0101r, le cui richieste di rinforzi non vennero mai prese in seria considerazione.\nLa fine del califfato omayyade.\nDue anni pi\u00f9 tardi, nel 749, le truppe khorasaniche, condotte da Ab\u016b Muslim, invasero K\u016bfa, e proprio qui Ab\u016b l-\u02bfAbb\u0101s, \"Il Generoso\" fu proclamato califfo. Egli nel gennaio del 750 si mise in marcia contro Marw\u0101n II, col chiaro intento di spodestarlo. Marw\u0101n, sentendosi braccato, fugg\u00ec, arrivando fino in Egitto dove infine fu catturato e ucciso nell'agosto di quello stesso anno.\nLa morte di Marw\u0101n segn\u00f2 la fine della fortuna degli Omayyadi nell'Est. L'intera dinastia infatti fu decimata dagli Abbasidi, e tra i pochi che scamparono vi fu \u02bfAbd al-Rahm\u0101n, che fugg\u00ec in Spagna e fond\u00f2 l\u00ec un Emirato che, nel X secolo, sarebbe diventato il nuovo califfato omayyade di al-Andalus."}
{"id": "2212851", "revid": "124688250", "url": "https://it.wikipedia.org/wiki?curid=2212851", "title": "David Holmes (attore)", "text": "Ha interpretato il ruolo di Terence Higgs nei primi due film della serie in omaggio ai suoi eccellenti servizi da stunt.\nL'incidente ai Leavesden Studios.\nIl 29 gennaio 2009, durante un \"test shoot\" avvenuto ai Leavesden Film Studios (Londra) che prevedeva una sequenza aerea, Holmes \u00e8 caduto rovinosamente al suolo dopo un lancio seguito a un'esplosione controllata. L'incidente \u00e8 stato causato proprio dall'esplosione, che ha rotto le sicure dell'imbragatura cui era tenuto il ragazzo. Holmes, nonostante la brutta caduta, non ha mai perso conoscenza. Parlando infatti con i paramedici subito intervenuti sul set ha dichiarato di non sentire pi\u00f9 le gambe. I preparativi di lavorazione sono stati sospesi per alcuni giorni. Sulla vicenda \u00e8 stata aperta un'indagine per fare chiarezza. \nNei giorni seguenti al ricovero nel Watford General Hospital di Watford, Holmes, aveva annunciato che non appena possibile sarebbe tornato sul set nell'usuale professione mentre la sua famiglia ha ringraziato il personale medico per aver evitato la paralisi al giovane e i fans che gli sono stati vicini in ospedale. Il 16 marzo, per\u00f2, il comunicato dei medici ha diagnosticato una tetraplegia permanente come conseguenza della caduta, riscontrando il 5% di possibilit\u00e0 di recupero degli arti."}
{"id": "2212854", "revid": "767487", "url": "https://it.wikipedia.org/wiki?curid=2212854", "title": "Frankenstein (film 1931)", "text": "Frankenstein \u00e8 un film horror fantascientifico del 1931 diretto da James Whale.\nDi genere horror, il film \u00e8 tratto dall'omonimo romanzo di Mary Shelley e dal suo adattamento teatrale del 1927 \"Frankenstein: an Adventure in the Macabre\" di Peggy Webling. Fu prodotto dagli Universal Studios.\nAppartenente alla corrente espressionista, \u00e8 una delle opere pi\u00f9 importanti del genere horror. Pur ispirandosi all'opera di Shelley, in realt\u00e0 riprende principalmente l'adattamento teatrale del 1823 \"Presumption; or, the Fate of Frankenstein\" di Richard Brinsley Peake. Alcuni punti del romanzo sono modificati, come l'ambientazione storica e alcune caratteristiche del mostro, e viene ampliata la storia per sottolinearne i contenuti scientifici e sociali.\nFu un grande successo, il film col maggiore incasso nell'anno 1931, inaugurando una mitologia e uno stile che influenzarono tutte le successive pellicole dell'orrore (ad esempio gli stereotipi dello scienziato pazzo e del suo assistente gobbo nacquero proprio da questa pellicola) e rimane tuttora il pi\u00f9 noto fra quelli ispirati dal romanzo. Da questa versione cinematografica l'immagine della creatura entr\u00f2 nell'immaginario collettivo e tutte le versioni successive del mostro si rifecero a questa.\nPrologo.\nQuando il film usc\u00ec nel 1931, la Universal aggiunse uno speciale prologo, recitato da Edward Van Sloan (che nel film interpreta il dott. Waldman), in parte a scopo oratorio, in parte per il reale timore che \"Frankenstein\" fosse troppo forte per il pubblico della Grande Depressione:\nTrama.\nIn un villaggio delle Alpi bavaresi, un giovane scienziato di nome Henry Frankenstein e il suo assistente gobbo Fritz compongono un corpo umano rubando parti del corpo da cadaveri appena sepolti in un cimitero o da criminali condannati a morte per impiccagione. In un laboratorio che ha costruito all'interno di una torre abbandonata, Frankenstein desidera dare vita a un essere umano rianimando il corpo mediante dispositivi elettrici perfezionati; gli manca solo un cervello per la sua creazione. In una scuola vicina l'ex insegnante di Henry, il dottor Waldman, mostra alla sua classe il cervello di un essere umano medio paragonato a quello corrotto di un criminale. Fritz \u00e8 inviato da Frankenstein a rubare dalla classe il cervello sano, ma l'uomo lo fa cadere accidentalmente a terra e quindi porta al suo padrone il cervello guasto.\nElizabeth, la fidanzata di Henry, si confida con il loro amico Victor Moritz riguardo alle azioni sempre pi\u00f9 peculiari dello scienziato e al suo isolamento. I due chiedono aiuto al dottor Waldman e lui rivela l'ossessione di Frankenstein di creare la vita. Preoccupati per l'uomo, lo raggiungono nel laboratorio mentre lui sta completando gli ultimi preparativi. Invitando gli amici ad assistere, Henry usa un sistema di carrucole per sollevare il tavolo operatorio su cui \u00e8 sdraiato il corpo esanime e sfrutta i fulmini della tempesta che infuria per rianimarlo, con suo grande trionfo.\nLa creatura ha un aspetto mostruoso, ma sembra innocente e infantile. Frankenstein prova a insegnargli a muoversi, ma in quella giunge Fritz con una torcia e la creatura reagisce con spavento al fuoco. Henry e Waldman interpretano la sua reazione impaurita per un tentativo di attaccarli e lo incatenano in una prigione decretando che non \u00e8 adatto alla societ\u00e0 in quanto il suo aspetto causerebbe il caos. Fritz tormenta la creatura legata con una torcia, finch\u00e9 non si libera e lo strangola a morte. Frankenstein e Waldman sopraggiungono e quasi sono aggrediti nuovamente, quindi decidono di distruggere la creazione dopo averla stordita con un'iniezione.\nHenry ha un crollo per l'esaurimento, quindi suo padre ed Elizabeth lo portano a casa. Lo scienziato \u00e8 preoccupato per la creatura, ma Waldman lo rassicura affermando che la distrugger\u00e0. Frankenstein quindi si prepara per l'imminente matrimonio con Elizabeth; nel mentre, Waldman fa per vivisezionare il mostro ma quest'ultimo si sveglia e lo strangola. Dopodich\u00e9, fugge dalla torre e inizia a vagare per le campagne circostanti. Si imbatte nella piccola figlia di un contadino con cui inizia a giocare a lanciare dei fiori in un fiume, ma quando essi finiscono getta anche la bambina in acqua credendo che gallegger\u00e0. Rendendosi conto che \u00e8 affondata, scappa sconvolto.\nHenry \u00e8 finalmente sereno e attende il dottor Waldman per sposarsi con Elizabeth, ma in quella giunge Moritz che ha rinvenuto il cadavere del dottore. Nel frattempo, il mostro entra nella camera di Elizabeth che perde i sensi per lo spavento; quando giungono gli uomini, la creatura \u00e8 fuggita nuovamente.\nIn quel momento giunge il contadino che trasporta il corpo della figlia annegata e dice a tutti che \u00e8 stata assassinata. Gli abitanti del villaggio formano una squadra per catturare il mostro e consegnarlo alla giustizia, vivo o morto. Durante la ricerca, Henry viene separato dal gruppo e si incontra con la sua creatura, che lo trasporta in un vecchio mulino seguito dalla folla inferocita. Il mostro lancia Frankenstein dalla cima dell'edificio, ma l'uomo sopravvive alla caduta; il mulino viene dato alle fiamme e la creatura scompare nel fuoco.\nFrankenstein \u00e8 riportato a casa e assistito da Elizabeth, mentre suo padre brinda con le cameriere il suo matrimonio con l'augurio di un futuro nipote.\nProduzione.\nA partire dagli anni trenta, Carl Laemmle Jr., figlio di Carl Laemmle, capo degli Universal Studios, cominci\u00f2 a sviluppare un grande interesse per i progetti dell'orrore, con l'iniziale disapprovazione del padre. Laemmle Sr., convinto dal figlio, stanzi\u00f2 un grosso budget per \"Dracula\" con Bela Lugosi nella parte dell'iconico vampiro. Il film si rivel\u00f2 un grande successo e spinse gli Universal Studios a produrre il successivo film dell'orrore: \"Frankenstein\", tratto dall'omonimo romanzo gotico scritto nel 1818 da Mary Shelley. Gli Studios assunsero il regista francoamericano Robert Florey per dirigere la pellicola. Florey manifest\u00f2 subito grande interesse per il progetto e svilupp\u00f2 buona parte del soggetto iniziale della storia. Florey concep\u00ec la sceneggiatura con l'aiuto di Garrett Fort, il quale un\u00ec le idee del regista a un adattamento teatrale inedito del dramma di Peggy Webling ideato da John Balderston La storia di Florey e Fort, pi\u00f9 seria e meno umoristica, fu largamente basata su \"Il gabinetto del dottor Caligari\" (\"Das Cabinet des Dr. Caligari\"), famosa pellicola del cinema espressionista. Esistono infatti delle analogie tra \"Il gabinetto del dottor Caligari\" e il romanzo di Mary Shelley, perch\u00e9 in entrambi i protagonisti creano esseri privi di volont\u00e0.\nMentre Florey e Fort lavoravano alla pellicola, i capi degli Universal Studios stavano pensando al ruolo da protagonista. La scelta pi\u00f9 logica fu Bela Lugosi, ormai diventato uno dei volti pi\u00f9 famosi della casa di produzione. Ma l'attore espresse delle riserve sul progetto. Non voleva interpretare un mostro muto e dalla maschera irriconoscibile, poich\u00e9 si reputava troppo affascinante e famoso per un simile ruolo. Fece ugualmente un provino per la parte proprio nel set del castello di \"Dracula\" e si sottopose anche ad un accurato make-up. Il make-up di Lugosi era molto simile a quello del golem apparso in \"Il Golem\" (\"Der Golem\"), una pellicola del 1915 e interpretata da Paul Wegener. Edward Van Sloan, in un'intervista condotta da Forrest J. Ackerman nel 1964 per la rivista \"Famous Monsters of Filmland\" disse che la testa di Lugosi era \"quattro volte pi\u00f9 grande del normale, con un'ampia parrucca\" e che \"aveva una pelle lucida e argillosa\". Prima di lasciare la parte, Lugosi gir\u00f2 anche 20 minuti di riprese di prova, sotto la direzione di Florey, e il suo nome apparve anche sulla prima locandina della pellicola. Il filmato \u00e8 tuttora perduto, mentre la locandina ci \u00e8 pervenuta.\nDurante la lavorazione della pellicola, per\u00f2, la visione artistica di Robert Florey si rivel\u00f2 non conforme alle aspettative della produzione. I capi della Universal affermarono che la storia di Florey era distante non solo dallo spirito dell'opera letteraria, ma perfino dallo stesso adattamento sul quale si stava lavorando. Il mostro, per esempio, veniva dipinto come un essere programmato ad uccidere e senza alcun approfondimento psicologico. La parentesi Florey dur\u00f2 cos\u00ec ben poco e la regia pass\u00f2 quindi nelle mani del britannico James Whale. Laemmle Jr. aveva un enorme rispetto per Whale e lo considerava \"l'unico regista in grado di portare la Universal al livello della MGM, della Warner Bros. e dei grandi nomi di Hollywood\". Anche il regista britannico prese ispirazione da \"Il gabinetto del dottor Caligari\". Lo vision\u00f2 pi\u00f9 volte prima di dirigere \"Frankenstein\". Inoltre si occup\u00f2 di ogni aspetto della produzione: saliva sulla gru per le riprese, si occupava del sonoro, era al corrente di tutto quello che riguardava la pellicola. Laemmle Jr. lasciava molta libert\u00e0 artistica a Whale.\nNella sceneggiatura originale, il personaggio del dottor Frankenstein doveva morire per mano del mostro. All'ultimo momento, per\u00f2, si decise di far sopravvivere il personaggio e di chiudere la pellicola con un \"happy ending\". Secondo \"James Curtis in James Whale: A New World of Gods and Monsters\", la Universal lasci\u00f2 in vita il personaggio proprio nella speranza di poterlo utilizzare in un possibile sequel. Whale prefer\u00ec cambiare il nome dello scienziato protagonista da Victor a Henry, in modo da venire incontro al palato del pubblico americano. Le riprese cominciarono il 24 agosto 1931 e si conclusero il 3 ottobre seguente.\nCast.\nFu David Lewis, il compagno del regista, noto per la sua omosessualit\u00e0, a suggerire a Whale di incontrare personalmente Boris Karloff per scoprire se era adatto per la parte del mostro di Frankenstein perch\u00e9 colpito dalla sua interpretazione in \"Codice penale\". Un aneddoto racconta che Whale lo scelse perch\u00e9 vedendolo in una stanza rimase affascinato dalla forma della sua testa.\nIl regista scelse anche Colin Clive, che aveva diretto nel lavoro teatrale \"Journey's End\" e nell'adattamento cinematografico, nei panni del dottor Henry Frankenstein, preferendolo a Leslie Howard. Clive aveva una personalit\u00e0 rubata e tutti erano preoccupati che potesse iniziare a bere durante le riprese. Whale, tuttavia, tratt\u00f2 Clive con grande sensibilit\u00e0 e alla fine l'attore non cre\u00f2 problemi.\nPer la parte di Elizabeth, fidanzata del dottor Frankenstein, fu inizialmente scelta Bette Davis, gi\u00e0 sotto contratto con la Universal, ma il produttore Carl Laemmle non era d'accordo. Fu poi fu scelta dal regista Mae Clarke, che aveva gi\u00e0 lavorato con lui in \"La donna che non si deve amare\" (\"Waterloo Bridge\"). L'attrice insistette per recitare alcune scene di \"Frankenstein\" nel suo bungalow nel teatro di posa e condivise i suoi ricordi con lo storico cinematografico Gregory Mank, affermando di essersi trovata molto bene con il regista, che defin\u00ec \u00abil perfetto gentiluomo e un genio\u00bb, e con gli altri membri del cast.\nEdward Van Sloan confer\u00ec una nota di autorit\u00e0 morale al ruolo del dottor Waldman, professore e mentore del dottor Frankenstein. L'attore interpreta anche il presentatore nel prologo della pellicola.\nDopo quella di Karloff, l'interpretazione pi\u00f9 difficile del film fu quella di Marilyn Harris, la bambina di sette anni che viene annegata dal mostro. Karloff, che aveva sviluppato subito un'intesa con Harris, non voleva gettare la bambina in acqua e tent\u00f2 di cambiare la sceneggiatura. Secondo Karloff il mostro doveva dimostrare la sua innocenza giocando con la bambina e non facendole del male, ma Whale disse: \u00abFa tutto parte del rituale. Deve accadere per spiegare la tragedia del mostro\u00bb. E alla fine Karloff accett\u00f2. Ma quando prese Marilyn in braccio e la gett\u00f2 nel lago, lei rimase a galla. Cos\u00ec James Whale le propose di ripetere la scena e Marilyn accett\u00f2 a patto che il regista le regalasse una dozzina di uova sode. Whale, dopo aver girato la scena, le regal\u00f2 due dozzine di uova sode.\nL'assistente gobbo Fritz fu interpretato da Dwight Frye. Il personaggio non era nel romanzo di Mary Shelley, ma fu ripreso dall'adattamento teatrale del 1823 \"Presumption; or, the Fate of Frankenstein\" di Richard Brinsley Peake. Inizialmente muto, gli vennero poi affidati i dialoghi con il dottor Frankenstein per evitare che ci fossero lunghi monologhi. James Whale divent\u00f2, durante e dopo la realizzazione di \"Frankenstein\", un vero paladino di Frye. I due, dopo l'adattamento del romanzo di Shelley, girarono altri cinque film insieme, tra cui \"La moglie di Frankenstein\".\nTrucco.\nJack Pierce era il capo del reparto trucco dello studio e fu lui a creare l'aspetto del mostro di Frankenstein, probabilmente con l'aiuto del regista James Whale. La fronte piatta, una caratteristica distintiva della creatura, fu forse ispirata dalla versione di \"Frankenstein\" diretta da Thomas Edison e interpretata da Charles Ogle nel 1910.\nLa maschera del mostro venne modellata sui lineamenti di Karloff. L'osso frontale e l'arcata sopraccigliare del mostro furono ottenute con una cuffia realizzata attraverso la stratificazione di cotone e collodio; veniva poi data definizione alle sopracciglia e alle cicatrici dipingendole. Le ombreggiature enfatizzavano l'effetto chiaroscurale e un cerone verdastro dava un aspetto cadaverico al viso. Infine, venivano incollati i capelli. Era doloroso sottoporsi ogni giorno alla stessa procedura, soprattutto cos\u00ec vicino agli occhi, per il forte odore del collodio, ma, fortunatamente per Pierce, Karloff era un tipo molto paziente. Secondo Karloff, in alcuni provini gli occhi del mostro erano troppo vivi, quindi Pierce cre\u00f2 pesanti palpebre di cera da applicare su quelle dell'attore cos\u00ec che quest'ultimo potesse aprire gli occhi solo parzialmente. Karloff arriv\u00f2 persino a farsi togliere un ponte dentale per tirare in dentro la guancia, in modo tale da accentuare il suo aspetto mostruoso. Le due appendici metalliche ai lati del collo, comunemente ritenute bulloni, sono in realt\u00e0 elettrodi da cui il mostro doveva ricavare l'energia vitale. Le operazioni di make-up erano difficili e ogni giorno ci volevano pi\u00f9 di tre ore per metterlo e altrettante per toglierlo. Il trucco di Pierce non castr\u00f2 per nulla la recitazione di Karloff, che poteva avvalersi solo della mimica facciale nel portare in scena il mostro. Il successo esteriore del mostro fu totale, e la Universal, ancor oggi proprietaria dell'immagine, continua ad incassare i diritti d'autore per qualsiasi tipo di riproduzione (fumetti, serie televisive).\nCostumi.\nOltre al trucco, Karloff doveva indossare un costume nero molto pesante. Le maniche della giacca vennero realizzate pi\u00f9 corte per dare l'effetto ottico che la creatura avesse le braccia esageratamente lunghe, soprattutto nella scena in cui le protende verso la luce. Gli stivali erano ingombranti e altrettanto pesanti e vennero realizzati in modo tale da far protendere in avanti il busto e influenzare la postura. In seguito, Karloff sub\u00ec tre operazioni chirurgiche alla schiena e per il resto della vita soffr\u00ec per i danni fisici causati dalle enormi difficolt\u00e0 affrontate nel girare questa pellicola.\nScenografia.\nWhale era un esperto scenografo. Era meticoloso riguardo alla posizione della cineprese, alle luci, e a come l'inquadratura andasse riempita fino in cima. Whale collabor\u00f2 con Charles Hall, direttore artistico del film. Entrambi bocciarono il look futuristico per \"Frankenstein\" realizzato dal designer Herman Rosse, preferendo un aspetto gotico, con angoli e ombre consone all'iniziale visione espressionista del precedente regista, Robert Florey. Il laboratorio nella sceneggiatura doveva essere collocato all'interno di un mulino abbandonato, lo stesso della penultima scena, ma venne poi posto in una torre. Il laboratorio fu creato da Kenneth Strickfaden, il quale riusc\u00ec addirittura ad assicurarsi l'utilizzo di almeno una bobina di Tesla costruita dallo stesso inventore, Nikola Tesla. Le macchine originali del laboratorio furono usate come materiale scenografico fino agli anni settanta. La scenografia della sequenza ambientata nel mulino fu ispirato da un edificio di Los Angeles che ospitava un panificio locale, Van de Kamp.\nNonostante il realismo della scenografia del laboratorio, per la stanza di Elizabeth venne utilizzato un fondale dipinto ripreso da un vecchio set del film \"Il castello degli spettri\" del 1927.\nLe riprese della scena dell'annegamento di Mary vennero effettuate a Lake Sherwood (California), luogo molto frequentato dalle troupe cinematografiche per realizzare film di svariati generi, dal western all'horror.\nLe riprese del villaggio vennero realizzate nel set che la Universal aveva costruito per il film \"All'ovest niente di nuovo\" (1930) diretto da Lewis Milestone. Dei veri danzatori e musicisti austriaci vennero ingaggiati per dare al villaggio un'atmosfera folkloristica.\nL'inseguimento del mostro da parte della folla inferocita \u00e8 stato realizzato sia in un set insonorizzato realizzato con rocce di plastica e fondali, sia in esterni negli stabilimenti della Universal a Pollard Lake e nelle colline limitrofe. Alcune parti di queste scene furono inserite ne \"La moglie di Frankenstein\" (1935), \"The Mummy's Tomb\" (1942) e \"La casa degli orrori\" (1945).\nGli esterni del mulino comprendevano una struttura di circa quattro metri a grandezza naturale e un modellino, costruiti negli stabilimenti della Universal\nDistribuzione.\nDate di uscita.\nLe date di uscita cinematografiche internazionali del film furono:\nScene tagliate.\nLo storico Rudy Behlmer disse: \u00abNel 1931, molte delle cose mostrate e dei temi trattati nel film erano nuovi e insoliti per il pubblico. Erano argomenti mai affrontati prima d'allora, o cose a cui la gente inconsciamente non voleva pensare. C'\u00e8 il tonfo della terra che cade sulla cassa da morto. Cose mai apparse sullo schermo. Il giustiziato che tirano gi\u00f9 dalla forca, cadaveri, rianimazioni. Tutto questo \u00e8 difficile da capire oggi, per via degli eccessi a cui ci sottopongono da decenni, ma nel 1931 fu una cosa che fece scalpore\u00bb. Il regista Donald F. Glut ricord\u00f2 la reazione del pubblico degli anni trenta: \u00abIl pubblico non grad\u00ec l'annegamento della bambina, i chiari primi piani delle iniezioni fatte al mostro. E quando Fritz, l'assistente gobbo, lo tormenta con una torcia si vedono degli spaventosi primi piani del mostro. Per noi oggi \u00e8 normale vedere queste cose in un film\u00bb. \nDal 1937 il Production Code Administration censur\u00f2 dalle pellicole proiettate nelle sale e, successivamente, da quelle trasmesse in televisione alcune scene. La scena in cui il mostro lancia in acqua accidentalmente la piccola Mary provocandone la morte \u00e8 una delle pi\u00f9 famose scene tagliate ed \u00e8 ispirata vagamente a scene di alcune rappresentazioni teatrali dell'opera di Mary Shelley. Alcuni videro l'intera scena, altri solo il mostro che tende le braccia e poi il padre con in braccio la figlia ridotta in quel modo. Questo, per\u00f2, cre\u00f2 un impatto molto pi\u00f9 sinistro del previsto e tagli\u00f2 dal film l'unica scena in cui la Creatura dimostrava una certa umanit\u00e0. Censurata nel 1934 in base al Codice Hays, la scena fu reintrodotta solo negli anni '80.\nLa frase di Colin Clive, \u00abOh, in the name of God! Now I know what it feels like to be God!\u00bb (\u00abOh, nel nome di Dio! Ora so cosa significa essere Dio!\u00bb), cre\u00f2 molti problemi tra diversi gruppi religiosi e fu rapidamente tagliata. La scena, dunque, si chiude con Clive in estasi per la sua creazione e la sua voce coperta da un tuono. In seguito la frase venne restaurata ma, dal momento che si erano perse le registrazioni originali, risultava indistinta e distorta. La registrazione fu poi ritrovata da alcuni addetti della Universal, e pot\u00e9 quindi essere pulita e incisa su un Vitaphone Disc.\nVenne ordinato anche di accorciare le scene in cui Fritz tormenta il mostro con la torcia accesa e di tagliare la scena in cui il dottor Walden conficca la siringa nella schiena del mostro.\nAccoglienza.\nCon o senza la sequenza censurata, \"Frankenstein\" fu un successo immediato sia di pubblico e di critica, impression\u00f2 il pubblico, sottrasse il film all'usura del tempo e consacr\u00f2 definitivamente Whale fra i maestri del cinema dell'epoca. Karloff raggiunse la notoriet\u00e0 internazionale e il mostro divenne una delle pi\u00f9 famose icone di Hollywood. L'entusiasmo iniziale di Robert Florey per la pellicola fu premiato con un riconoscimento sulla locandina francese e con la possibilit\u00e0 di dirigere un horror di matrice espressionista, cio\u00e8 \"Il dottor Miracolo\", in parte girato sul set originale di \"Frankenstein\".\nIncassi.\nIl film fu un grande successo al botteghino per l'epoca, con un incasso di circa 13 milioni di dollari.\nCritica.\n\"Frankenstein\" \u00e8 considerato dai critici cinematografici uno dei migliori film del 1931, nonch\u00e9 uno dei pi\u00f9 grandi film di tutti i tempi.\nIl film continua a ricevere tuttora critiche positive. Il sito \"Rotten Tomatoes\" ha riportato che il 100% delle recensioni professionali ha dato un giudizio positivo sul film. Nel 1991 la pellicola \u00e8 stata scelta per essere preservata nel National Film Registry della Biblioteca del Congresso degli Stati Uniti. Nel 1998 l'American Film Institute l'ha inserito all'ottantasettesimo posto della classifica dei migliori cento film statunitensi di tutti i tempi. La frase \u00abIt's alive!\u00bb (\u00c8 vivo!), pronunciata dal dottor Frankenstein, occupa la 49\u00aa posizione nella AFI's 100 Years... 100 Movie Quotes, la classifica delle 100 migliori citazioni cinematografiche redatta dall'American Film Institute.\nAnche in Italia il film ha raccolto recensioni positive. \"Il Morandini\" scrisse: \u00abProdotto da Carl Laemmle Jr. per la Universal, il film cancella quasi completamente le tracce della mediazione teatrale grazie alla sceneggiatura e soprattutto alla regia inventiva e figurativamente raffinata dell'inglese J. Whale. Oltre a lasciare il suo segno sul copione (\u00e8 sua l'idea del mulino), scelse il compatriota B. Karloff per la parte del mostro e ne affid\u00f2 il trucco a Jack Pierce. Il suo modo fluido di far muovere la cinepresa, insolito nel 1931 che valorizza le scenografie e i comportamenti dei personaggi e crea un'atmosfera di morbosa suggestione, impression\u00f2 il pubblico e sottrasse il film all'usura del tempo. Le sequenze da citare sono numerose: i funerali d'apertura; la nascita della \"creatura\" con il suo motivo ascensionale; l'incontro con la bambina; la folla dei contadini con le fiaccole; l'incendio conclusivo. Come nel romanzo di Mary Shelley, la colpa (il peccato) di Frankenstein non \u00e8 di aver sfidato Dio nel creare la vita, ma nell'emularlo e nel competere con lui come padrone assoluto della \"creatura\". Lo dimostra la delicata sequenza in cui nella camera dove il suo creatore l'ha rinchiuso penetra un raggio di sole, accolto dal \"mostro\" con un mezzo sorriso. Immediatamente Frankenstein gli toglie la luce, ossia, simbolicamente, ogni conoscenza che non venga da lui. Il vero crimine di Frankenstein \u00e8 contro la societ\u00e0\u00bb. Paolo Mereghetti scrisse: \u00abGirato con uno stile spoglio e fluido (cos\u00ec da lasciare molto spazio alla scenograf\u00eca e conseguentemente all'atmosfera opprimente), il film evita gli effetti troppo facili o le scene troppo cruente (anche per non urtare la sensibilit\u00e0 del pubblico di allora), ma riesce a descrivere i pericoli e le tentazioni della scienza e contemporaneamente a fare della creatura una rappresentazione simbolica e metafisica dell'uomo, tormentato e diviso tra la riconoscenza e l'odio per un creatore che l'ha fatto cos\u00ec imperfetto\u00bb.\nPrecedenti.\nLa prima versione cinematografica della storia di Mary Wollstonecraft Shelley fu \"Frankenstein\", un cortometraggio muto del 1910 di J. Searle Dawley.\nSeguiti e parodie.\n\"Frankenstein\" fu seguito da una serie di film a cominciare da \"La moglie di Frankenstein\" del 1935, che \u00e8 considerato da alcuni il miglior film della serie (in parte per il fatto che in tale pellicola il mostro si esprime a parole). In esso Elsa Lanchester interpreta la sposa di Frankenstein.\nNel 1939 fu prodotto il terzo capitolo, \"Il figlio di Frankenstein\". In questo film Karloff interpret\u00f2 per l'ultima volta il Mostro. Basil Rathbone interpret\u00f2 il barone Wolf von Frankenstein e Lionel Atwill l'ispettore Krogh. Nel film recit\u00f2 anche Donnie Dunagan interpretando il nipote di Frankenstein, Peter. La serie continu\u00f2 con \"Il terrore di Frankenstein\" (1942), \"Frankenstein contro l'uomo lupo\" (1943), \"Al di l\u00e0 del mistero\" (1944), \"La casa degli orrori\" (1945) e si concluse nel 1948 con il film comico \"Il cervello di Frankenstein\".\nIl film di Mel Brooks \"Frankenstein Junior\" costituisce la parodia dei primi tre film della serie.\nEdizioni home video.\nNell'edizione in DVD della Universal il doppiaggio italiano \u00e8 completamente rifatto, cos\u00ec come nel Blu-ray Disc della stessa casa. Solo il DVD prodotto dalla Sinister Film contiene ancora il doppiaggio originale. L'edizione italiana originale del 1935 fu tuttavia privata di alcune scene - probabilmente per censura - che di conseguenza non furono doppiate."}
{"id": "2212858", "revid": "123886278", "url": "https://it.wikipedia.org/wiki?curid=2212858", "title": "Anna Salvatore", "text": "Biografia.\nEbbe come maestri Galileo Chini e Felice Carena. Studi\u00f2 a Firenze, frequentando poi l'Accademia delle Belle Arti di Roma, dove avvi\u00f2 un sodalizio artistico col pittore Domenico Purificato.\nEntr\u00f2 nel mondo artistico dopo l'ultima guerra mondiale, diventando in breve tempo uno dei personaggi pi\u00f9 noti del mondo culturale e mondano, anche grazie alla galleria d'arte \"Il Pincio\", che la pittrice gest\u00ec negli anni cinquanta a Piazza del Popolo. Conobbe e frequent\u00f2 Ungaretti, Pasolini, Moravia, Anna Banti, Silori e Gatto.\nLa critica l'ha considerata una delle esponenti pi\u00f9 importanti della pittura neorealista. Nel 1956 ottenne il primo successo alla Biennale di Venezia, dove era stata invitata, esponendo dei \"bianco e nero\" che rappresentavano ragazzi e ragazze di borgata.\nDipinse molti autoritratti, prevalentemente con tecniche ad olio, in molti dei quali compariva nuda, con i lunghi capelli corvini sciolti sulle spalle. Nel volume fotografico del 1966, intitolato \"Subliminal Anna\", la pittrice si fece fotografare nuda da Franco Fedeli.\nNel 1960 Federico Fellini le offr\u00ec una piccola parte ne \"La dolce vita\", per la scena del salotto letterario, insieme all'attrice Laura Betti e allo scrittore Leonida Repaci.\nNel 1966 Anna Salvatore si ciment\u00f2 con la scrittura di un romanzo, \"Subliminal TU!\", edito da Mondadori. Con l'editore Trevi pubblic\u00f2 le raccolte poetiche \"Il gioco dei giochi\" e \"I dioscuri\", da lei illustrate, e, nel 1968, \"Appassionatamente, due\", un diario sentimentale ed erotico.\nLavor\u00f2 anche come costumista per alcuni spettacoli teatrali e per la televisione come nello sceneggiato in quattro puntate della RAI, \"Il vicario di Wakefield\", di Oliver Goldsmith, in onda dal 1\u00ba novembre 1959, diretto da Guglielmo Morandi, e con Carlo D'Angelo, Evi Maltagliati e Ilaria Occhini. Da segnalare anche la sua inchiesta televisiva \"Donna, donna\", trasmessa sul Secondo Canale nel settembre 1974 (intervist\u00f2, tra gli altri, l'amico Pasolini).\nMor\u00ec improvvisamente a Roma, all'et\u00e0 di 54 anni, nella sua casa nel quartiere romano Parioli, stroncata da un ictus cerebrale.\nSpos\u00f2 il regista Pasquale Festa Campanile, da cui si separ\u00f2 nel 1962.\nUn suo \"Autoritratto\" si trova nella Pinacoteca Comunale Andrea Alfano di Saracena (CS)."}
{"id": "2212862", "revid": "124205712", "url": "https://it.wikipedia.org/wiki?curid=2212862", "title": "Victor Frankenstein", "text": "Il dottor Victor Frankenstein \u00e8 un personaggio immaginario del romanzo \"Frankenstein o il moderno Prometeo\" scritto dall'inglese Mary Shelley nel 1818, ripreso in tutte le opere derivate dal libro. \u00c8 lo scienziato creatore del mostro (o \"creatura\" e \"demonio\") che spesso viene indicato con il suo nome. Costituisce il prototipo dello scienziato pazzo o dello scienziato che tenta di \"giocare\" con forze della natura pi\u00f9 grandi di lui.\nGenesi del personaggio.\nIl personaggio di Victor Frankenstein, il quale non \u00e8 mai esistito, cos\u00ec come quello della sua creatura, nacque dalla penna di Mary Shelley presso il Lago di Ginevra, nell'estate piovosa del 1816. Shelley disse che in lei il personaggio di Frankenstein aveva preso improvvisamente corpo in seguito a un incubo serale, nel quale l'autrice assisteva alla nascita della creatura per mano di un giovane studente. Da questo sogno, Shelley trov\u00f2 l'ispirazione per scrivere il suo capolavoro \"Frankenstein o il moderno Prometeo\", pubblicato anonimo nel 1818. Sembra che Shelley si fosse ispirata a suo marito Percy per la realizzazione del personaggio. Il nome \"Victor\", infatti, era lo pseudonimo utilizzato da Percy per le sue opere. Percy, come Victor, aveva la passione per la scienza (da giovane utilizzava strumentazioni chimiche, specialmente elettriche). Il 22 febbraio 1815 Mary Shelley diede alla luce una bimba prematura di due mesi, Clara, che mor\u00ec circa due settimane dopo; contrariamente alla madre che cadde in una profonda depressione, Percy non ebbe a cuore il destino della neonata. Secondo Muriel Spark, nella sua biografia su Shelley, questo tragico evento ricorda molto il momento in cui Victor decide di abbandonare la creatura al proprio destino dopo averla creata.\nNella sua opera su Frankenstein, Radu Florescu descrisse un dettaglio importantissimo riguardo ad un viaggio dell'autrice in Germania nel quale avrebbe preso l'ispirazione del personaggio di Victor. Qui, Shelley visit\u00f2 il castello di Frankenstein, luogo un tempo posseduto e abitato dall'alchimista Johann Konrad Dippel che, secondo la credenza popolare, riusc\u00ec a creare l\"'Olio di Dippel\", un elisir di lunga vita ottenuto macerando ossa di morti con acido prussico. Secondo Florescu, Shelley si sarebbe ispirata a Dippel per la creazione di Victor, sebbene non ci siano prove al riguardo.\nDurante la stesura di Frankenstein, Shelley prese ispirazioni da altri testi facenti parte sia della precedente tradizione letteraria, tra cui il Satana del \"Paradiso perduto\" di Milton e il \"Dottor Faust\" dell'omonima tragedia di Marlowe, che dalla mitologia antica, cio\u00e8 il famoso Prometeo, presente nel sottotitolo dell'opera dell'autrice. Prometeo si ribell\u00f2 agli dei per donare all'uomo di ottenere il fuoco, mentre Victor, allo stesso modo del personaggio mitologico, tenta di donare agli uomini la possibilit\u00e0 di sfuggire alla morte. Secondo la rielaborazione romana della leggenda di Ovidio (dalle \"Metamorfosi\"), Prometeo plasm\u00f2 gli esseri umani dalla creta, mentre Victor plasm\u00f2 una creatura assemblando cadaveri.\nLetteralmente, in lingua tedesca, il nome di Frankenstein significa \"roccaforte degli uomini liberi\". Il nome \u00e8 associato a vari luoghi della Germania, come il Castello di Frankenstein (Frankenstein Burg) a M\u00fchltal, Assia, o Castello di Frankenstein in Frankenstein, Palatinato. C'\u00e8 anche un castello chiamato Frankenstein a Bad Salzungen, Turingia. Inoltre, vi \u00e8 un comune chiamato Frankenstein in Sassonia, e prima del 1946, Z\u0105bkowice \u015al\u0105skie, una citt\u00e0 della Slesia, in Polonia, \u00e8 stata conosciuta con il nome Frankenstein.\nBiografia del personaggio.\nVictor Frankenstein nasce all'inizio del Settecento sulla Riviera di Chiaia a Napoli, figlio di Alfonso, un influente uomo politico ginevrino, appartenente a una ricca e antica casata nobiliare, e di Caroline Beaufort, a sua volta figlia di un vecchio amico di Alfonso, un tempo ricco uomo d'affari poi caduto in disgrazia e morto in solitudine. Durante un soggiorno sul lago di Como, la famiglia Frankenstein prende in custodia una bambina di nome Elizabeth Lavenza, in origine cugina di Victor figlia della sorella di Alphonse e di un gentiluomo italiano che alla morte della consorte chiede che venga adottata per potersi risposare (come era capitato all'autrice adottata dallo zio), poi in versioni rivisitate di edizioni successive al 1831 scompare il fatto che sia la cugina; Elizabeth diventa da quel momento la migliore amica dello stesso Victor, il quale arriva a considerarla anche pi\u00f9 di una sorella:\nElizabeth diviene la compagna di giochi di Victor, sebbene i due dimostrino personalit\u00e0 totalmente opposte. Victor \u00e8, infatti, totalmente immerso nei suoi studi e nelle sue ricerche, mentre Elizabeth \u00e8 pi\u00f9 propensa a divertirsi e ad ammirare i meravigliosi paesaggi svizzeri.\nAlla nascita del secondogenito della famiglia Frankenstein, Ernest, pi\u00f9 giovane di Victor di sette anni, questa si stabilisce definitivamente in una casa a Ginevra. Victor manifesta indifferenza nei suoi compagni di scuola, tentando sempre di evitare la folla a causa del suo temperamento appartato. Nonostante questo, per\u00f2, riesce a stringere una solida amicizia con Henry Clerval, figlio di un mercante di Ginevra, che egli descrive come un ragazzo di singolare talento e immaginazione. All'et\u00e0 di tredici anni, mentre la famiglia Frankenstein si trova in vacanza con la famiglia ai bagni di Thonon, Victor trova per caso un volume delle opere di Cornelio Agrippa e ne rimane affascinato, nonostante suo padre ne consideri il contenuto assurdo. Da questo momento in poi, Victor inizia ad interessarsi alla filosofia naturale e, per incrementare la sua sete di conoscenza, inizia a leggere anche opere di Paracelso e di Alberto Magno.\nAll'et\u00e0 di quindici anni, Victor assiste ad un tremendo e violentissimo temporale, nel quale un fulmine colpisce una quercia ad una ventina di yard dalla casa dei Frankenstein, squarciandola in sottili strisce di legno. In questa occasione, Victor conosce uno studioso di filosofia naturale che, narrandogli una sua teoria sull'elettricit\u00e0 e sul galvanismo, lo convince ad abbandonare lo studio di Agrippa, Paracelso e Magno, finora considerati da Victor come i propri maestri. Sconfortato dal fallimento dei suoi miti, Victor decide di dedicarsi completamente alla matematica e alle scienze a essa attinenti.\nAll'et\u00e0 di diciassette anni, Victor \u00e8 in partenza per l'universit\u00e0 di Ingolstadt. Tuttavia, poco prima del suo viaggio, assiste alla morte di sua madre a causa di una lieve forma di scarlattina. Questo evento lo sconvolge profondamente e decide di rimandare la sua partenza per Ingolstadt di alcune settimane. Giunto finalmente all'universit\u00e0, qui Victor decide di dedicarsi alla filosofia naturale, che gli era sempre stata invisa, seguendo gli insegnamenti dei professori Krempe e Waldman. Nel giro di pochi anni, Victor diventa il pi\u00f9 profondo conoscitore della filosofia naturale in universit\u00e0 ed inizia a comprendere la possibilit\u00e0 di creare un uomo artificiale a cui pu\u00f2 conferire determinate caratteristiche quali la lunga vita, la grande intelligenza, la grande forza fisica e la salute perfetta. Victor, dopo aver studiato la decomposizione e il percorso degenerativo dei cadaveri, riesce nel suo obbiettivo: unendo pezzi di cadavere attentamente scelti, realizza una creatura che risponde alle caratteristiche da lui desiderate, ma esteticamente si rivela essere un mostro orripilante, che Victor, disgustato, abbandona a s\u00e9 stesso.\nFuggito dal suo laboratorio, Victor si rifugia in una locanda dove incontra, poco dopo, il suo carissimo amico Henry, giunto ad Ingolstadt per incontrarlo. Ritornato nella sua abitazione con Henry, Victor scopre che la creatura \u00e8 fuggita e cade malato per diverse settimane.\nDopo essersi ripreso completamente, Victor riceve una lettera di suo padre nel quale scopre della morte di William nei pressi di Plainpalais. Victor, dunque, si precipita a Ginevra dove scopre la verit\u00e0: William \u00e8 stato ucciso dalla sua creatura, la quale ha fatto ricadere la colpa dell'omicidio sulla governante della famiglia Frankenstein, la giovane Justine Moritz. Colmo di sconforto e di sensi di colpa, Victor non riesce a salvare Justine dall'esecuzione e decide di non svelare la verit\u00e0 ai suoi cari per paura di essere preso per pazzo.\nDurante un'escursione nell'Alta Savoia, Victor si imbatte nella sua creatura. All'inizio tenta di attaccarlo, ma decide poi di ascoltare la storia della creatura. Dopo avergli raccontato tutti gli avvenimenti che lo hanno condotto a Ginevra, compresa la morte di William, la creatura prega il suo creatore di creargli una \"compagna\". Victor \u00e8 riluttante all'idea, ma alla fine decide di accettare. Per svolgere il compito impostogli, Victor si reca in Gran Bretagna accompagnato da Henry Clerval. Separatosi dall'amico e ritiratosi in solitudine su di un'isola delle Orcadi, lo scienziato inizia a realizzare la seconda creatura, ma a un certo punto viene preso dai ripensamenti e dai dubbi e decide di distruggerla prima di dargli vita. Scoperto dal mostro, Frankenstein tenta la fuga in mare aperto su una piccola imbarcazione e giunge in Irlanda. Qui, per\u00f2, viene arrestato con l'accusa dell'omicidio di Clerval, ucciso in realt\u00e0 dal mostro. Solo l'arrivo di suo padre permette a Victor di essere assolto e di ritornare a Ginevra.\nQui sposa Elizabeth, ma la creatura colpisce ancora, uccidendo proprio quest'ultima durante la notte di nozze. Il padre di Victor, sconvolto dal dolore per la perdita di Elizabeth, muore anch'egli poco tempo dopo. Victor, dunque, decide di inseguire la creatura per vendicarsi, giungendo fino al Polo Nord, dove incontra l'equipaggio del capitano Robert Walton. A quest'ultimo, Victor racconta la propria storia prima di morire per la fatica. La creatura da lui creata, sopraggiunta nel frattempo, dopo aver pianto la morte del suo creatore, decider\u00e0 di darsi la morte nell'estremit\u00e0 del polo.\nAltri media.\nCinema.\nVictor Frankenstein \u00e8 apparso in molti adattamenti cinematografici e televisivi. Il primo adattamento \u00e8 un cortometraggio muto prodotto nel 1910, in cui Frankenstein venne interpretato da Augustus Phillips. In questo adattamento, il dottor Frankenstein viene rappresentato come una sorta di alchimista che crea il mostro in una densa nube di fumo generata dall'unione di prodotti chimici e pozioni. Dieci anni dopo, Frankenstein \u00e8 interpretato dall'attore italiano Luciano Albertini nel film muto \"Il mostro di Frankenstein\", l'unico horror prodotto in Italia fino al 1956.\nNel film \"Frankenstein\", prodotto dagli Universal Studios e diretto da James Whale nel 1931, il ruolo di Frankenstein \u00e8 interpretato da Colin Clive. Per il ruolo vennero considerati anche Bela Lugosi e Leslie Howard. Rispetto al romanzo, in questa pellicola il personaggio \u00e8 stato ribattezzato \"Henry\", in quanto il regista voleva venire incontro al palato del pubblico americano. Nella pellicola viene chiarito che \u00e8 stato tramite i fulmini che lo scienziato riesce a dare vita alla sua creatura, mentre invece nel libro Frankenstein non ha mai rivelato come abbia fatto. Questo elemento verr\u00e0 ripreso anche nei successivi adattamenti cinematografici su \"Frankenstein\". Altra differenza rispetto al romanzo di Shelley riguarda il destino dello scienziato: nel film, infatti, egli sopravvive alla fine della storia, mentre nel libro egli muore mentre \u00e8 alla ricerca della sua creatura. Secondo James Curtis in \"James Whale: A New World of Gods and Monsters\", la Universal aveva lasciato in vita il personaggio proprio nella speranza di poterlo utilizzare anche nel seguito, come infatti successe. Infatti, nel 1935, la Universal produsse \"La moglie di Frankenstein\", in cui Clive riprese l'iconico ruolo dello scienziato che, questa volta, \u00e8 alle prese con la creazione di una nuova creatura, stavolta di sesso femminile, in compagnia dell'eccentrico e malvagio Dottor Pretorius. Colin Clive ha ricevuto molti consensi positivi per la sua interpretazione di Victor nei film diretti da James Whale. La celebre frase citata da Clive \u00ab\u00c8 vivo! \u00c8 vivo!\u00bb (\u00abIt's alive! It's alive!\u00bb) \u00e8 diventata famosissima nel panorama cinematografico e, oltre ad essere stata riprese nei successivi adattamenti su \"Frankenstein\", nel 2005, la AFI's 100 Years... 100 Movie Quotes l'ha classificata al 49\u00ba posto nella lista delle cento migliori citazioni cinematografiche.\nPeter Cushing interpret\u00f2 il personaggio in ben sei film (su sette) del \"ciclo di Frankenstein\" della Hammer Film Productions tra il 1957 e il 1974: \"La maschera di Frankenstein\", \"La vendetta di Frankenstein\", \"La rivolta di Frankenstein\", \"La maledizione dei Frankenstein\", \"Distruggete Frankenstein!\" e \"Frankenstein e il mostro dell'inferno\". Cushing, dunque, divenne l'attore pi\u00f9 longevo ad interpretare il personaggio. Nel film \"Gli orrori di Frankenstein\" (1970), sempre prodotto dalla Hammer Film Productions, a sostituire Cushing fu assunto Ralph Bates.\nTra gli anni settanta e ottanta, furono molti gli attori che vestirono i panni del personaggio: Robert Foxworth in un film televisivo, J. Carrol Naish in \"Dracula contro Frankenstein\" (1971), Dennis Price in \"Dracula contro Frankenstein\" (1972), Patrick Bergin in \"\" (1973), Udo Kier in \"Il mostro \u00e8 in tavola... barone Frankenstein\" (1973) e Leonard Whiting in \"Frankenstein: The True Story\" (1973). Sotto la regia di Tim Burton, Barrett Oliver interpret\u00f2 un giovane Frankenstein nel corto \"Frankenweenie\" (1984); nel remake animato del 2012, il personaggio sar\u00e0, invece, doppiato da Charlie Tahan\nNegli anni novanta, il ruolo di Victor Frankenstein \u00e8 stato interpretato da Ra\u00fal Juli\u00e1 in \"Frankenstein oltre le frontiere del tempo\" (1990) e Kenneth Branagh in \"Frankenstein di Mary Shelley\" (1994). Nel film \"Van Helsing\" (2004), Frankenstein \u00e8 interpretato da Samuel West: in \"Victor - La storia segreta del dott. Frankenstein\" da James McAvoy.\nFumetti.\nVictor Frankenstein e il suo mostro sono due personaggi del fumetto \"Frankenstein\" creato da Edmond Hamilton e Bob Kane nel 1948, pubblicato dalla DC Comics.\nTelevisione.\nIl personaggio \u00e8 apparso anche in vari cartoni animati e serie televisive, venendo sempre affiancato dalla sua creatura. Nella serie televisiva della ABC \"C'era una volta\" (Once Upon A Time), Victor \u00e8 interpretato da David Anders e doppiato da Alessandro Quarta in italiano. Nella serie proviene da un mondo parallelo ed \u00e8 stato trasportato in quello reale perdendo (almeno per la prima stagione) i ricordi del suo passato e diventando il Dottor Whale a causa di un maleficio della matrigna di Biancaneve (che nella serie ha nome Regina) dopo che questi l'aveva ingannata per avere un cuore magico con cui rianimare la sua creatura (che nel telefilm \u00e8 il fratello dello scienziato, Gherardt). A differenza di altri personaggi della serie, Victor non viene dallo stesso mondo magico di Regina ma da un altro in cui sono assenti i colori (difatti le scene girate nel mondo di Frankestein sono in bianco e nero, in omaggio ai film della Universal)."}
{"id": "2212870", "revid": "1305772", "url": "https://it.wikipedia.org/wiki?curid=2212870", "title": "Ngulu", "text": ""}
{"id": "2212871", "revid": "371529", "url": "https://it.wikipedia.org/wiki?curid=2212871", "title": "Jealous Again", "text": "Jealous Again \u00e8 il secondo EP del gruppo hardcore punk statunitense Black Flag, pubblicato nell'agosto 1980 da SST Records."}
{"id": "2212874", "revid": "1543377", "url": "https://it.wikipedia.org/wiki?curid=2212874", "title": "Oderisio da Benevento", "text": "Vita e opere.\nPressoch\u00e9 nulla si conosce della vita di Oderisio, famoso per essere stato l'artefice delle due porte bronzee della Cattedrale di Troia: la \"Porta maggiore\" o \"Porta della Prosperit\u00e0\" del 1119 e quella laterale ovest o \"Porta della Libert\u00e0\" del 1127. Entrambe le opere sono firmate e datate. \nLe ante bronzee del portale principale sono divise in 28 formelle (alcune rifatte nel 1573), nelle quali Oderisio utilizz\u00f2 sia la tecnica dell'agemina, sia la fusione di pezzi a forte rilievo, con un interessante effetto tra il plastico ed il pittorico. Tra i personaggi rappresentati ci sono i santi patroni della citt\u00e0 e poi il vescovo Guglielmo, principale patrocinante della costruzione della cattedrale, e lo stesso Oderisio da Benevento. Nella quarta fila al centro ci sono due draghi dalle forme guizzanti con la bocca aperta a mostrare i denti aguzzi da cui pende un anello. Di grande effetto anche le otto maschere leonine. Nelle ante del portale laterale invece sono raffigurati in ventiquattro pannelli dalla tecnica meno elaborata gli otto vescovi predecessori di Guglielmo, quattro mascheroni leonini e iscrizioni dedicatorie, tra cui la firma dell'artista \"(\"Factor portarum fuit Oderisius harum beneventanus\")\". \nOderisio aveva firmato anche le ormai perdute porte in bronzo delle chiese di San Giovanni Battista delle Monache a Capua (1122) e di San Bartolomeo a Benevento (1150). \nSi crede che Oderisio sia anche l'artefice di una delle due ante della porta in bronzo (\"Janua Major\") del Duomo di Benevento.\nInfine sono probabilmente da riferire a Oderisio e alla sua bottega due batacchi in bronzo con protomi leonine nella chiesa di Santa Cristina a Sepino, resti di una porta bronzea forse della stessa chiesa. \nCollegamenti esterni.\nhttp://xoomer.virgilio.it/guidoiam/arte/guidoiam/porta_centrale.htm"}
{"id": "2212882", "revid": "1953061", "url": "https://it.wikipedia.org/wiki?curid=2212882", "title": "West London Line", "text": "La West London Line \u00e8 una breve linea ferroviaria che collega Clapham Junction a sud con Willesden Junction a nord. Essa venne costruita per evitare l'attraversamento del centro di Londra.\nServizi.\nI treni locali hanno una frequenza di quattro per ora e sono operati da London Overground. Con frequenza oraria treni della \"Southern\" vanno da East Croydon (prima Brighton) e Milton Keynes (prima Watford Junction) a Willesden Junction senza fermate intermedie. Due corse giornaliere del Crosscountry da Brighton a Birmingham New Street via Reading sono state sospese nel dicembre 2008. La linea \u00e8 stata usata da treni Eurostar fra Waterloo International ed il deposito di North Pole Junction prima del novembre 2007.\nStoria della linea.\nLa ferrovia fra Wormwood Scrubs e Shepherds Bush apr\u00ec nel 1844. Essa nacque per evitare l'attraversamento di Londra nelle rotte verso ovest, specialmente per il trasporto delle merci e venne operata da: \nLa West London Railway venne originariamente chiamata \"Birmingham, Bristol &amp; Thames Junction Railway\", autorizzata nel 1836 alla tratta da London and Birmingham Railway al Kensington Canal Basin. Sui suoi binari vennero realizzate prove per dimostrare l'applicabilit\u00e0 della trazione ad aria compressa ai treni. Queste vennero realizzate dal 1840 al 1843 su di una sezione parallela alla linea, della lunghezza di 400, nei pressi di Wormwood Scrubs; nel frattempo i treni usarono la trazione convenzionale. La costruzione venne ritardata a causa di diversi motivi, sia tecnici che finanziari, ma il 27 maggio 1844 la linea entr\u00f2 in funzione. Essa non ebbe un successo commerciale e dovette chiudere soltanto dopo pochi mesi il 30 novembre dello stesso anno. Una legge del 1845 autorizz\u00f2 la \"Great Western\" e la \"London and Birmingham\" ad operare in affitto sulla \"West London line\" ma il servizio passeggeri non venne ristabilito e la linea venne usata soltanto per il trasporto del carbone. Una successiva legge del 1859 autorizz\u00f2 le compagnie a realizzare un riempimento del canale esistente fra il \"Kensington basin\" fino al ponte sotto Kings Road, per costruire la \"West London Extension Joint Railway\" per collegare la linea a sud del Tamigi a Clapham Junction. La linea riapr\u00ec il 2 marzo 1863 con una nuova stazione a Kensington ed ebbe un buon sviluppo rimanendo in servizio fino alla fine del XIX secolo.\nLa sezione nord della linea, da Willesden Junction a Earls Court via Kensington Olympia, venne elettrificata dalla \"Suburban electrification of the London, Midland and Scottish Railway\" LNWR nel 1915, ma l'utilizzo della linea and\u00f2 diminuendo con l'entrata in servizio della Metropolitana di Londra|metropolitana ed i servizi passeggeri vennero chiusi dopo i danneggiamento della guerra nel 1940\nLa linea rimase in servizio come importante linea merci ed il servizio passeggeri venne ripreso soltanto nel 1999, con nuovi marciapiedi a West Brompton.\nIl tragitto.\nStazioni da nord a sud:"}
{"id": "2212884", "revid": "1149807", "url": "https://it.wikipedia.org/wiki?curid=2212884", "title": "The Tom &amp; Jerry Show (serie animata 1975)", "text": "The Tom &amp; Jerry Show \u00e8 una serie televisiva d'animazione statunitense del 1975 diretta da Charles A. Nichols e prodotta dalla Hanna-Barbera Productions in associazione con la MGM Television. \u00c8 la prima serie televisiva basata sulla serie di cortometraggi d'animazione \"Tom &amp; Jerry\" (creata 35 anni prima dai fondatori dello studio, William Hanna e Joseph Barbera), e and\u00f2 in onda originariamente sulla ABC dal 6 settembre al 13 dicembre 1975 (per un totale di 16 episodi) come parte del contenitore \"Tom &amp; Jerry/Grape Ape Show\", in cui ogni puntata era composta da tre segmenti di \"The Tom &amp; Jerry Show\" alternati con due segmenti della serie \"Il Gorilla Lilla\". La serie \u00e8 nota per presentare i due protagonisti come amici (sebbene spesso in competizione), in modo da rimuovere la controversa violenza dei corti e adattarsi agli standard televisivi.\nEpisodi.\nNella seguente lista vengono indicati, per i primi sei episodi, i titoli italiani della prima trasmissione, avvenuta su Rete 1 nel programma \"L'aquilone\" col titolo Gli inseparabili rivali con Tom &amp; Jerry. Per gli episodi successivi, la cui prima trasmissione in italiano \u00e8 avvenuta negli anni ottanta, vengono indicati i titoli utilizzati nelle repliche su Italia 1, spesso differenti da quelli utilizzati successivamente su RSI LA1.\nEdizioni home video.\nLa prima puntata completa di \"Tom &amp; Jerry/Grape Ape Show\" fu inserita nel secondo disco della raccolta DVD-Video \"Saturday Morning Cartoons: 1970's - Volume 2\", distribuita in America del Nord dalla Warner Home Video il 27 ottobre 2009. Inoltre il segmento del quinto episodio \"Gatto Cosmico e Topo Meteora\" fu incluso nel secondo disco della raccolta DVD \"Tom &amp; Jerry: Deluxe Anniversary Collection\", distribuita dalla Warner Home Video in America del Nord il 22 giugno 2010 e in Italia l'8 dicembre."}
{"id": "2212888", "revid": "45367", "url": "https://it.wikipedia.org/wiki?curid=2212888", "title": "Fast and furious 3", "text": ""}
{"id": "2212892", "revid": "45367", "url": "https://it.wikipedia.org/wiki?curid=2212892", "title": "Fast and furious 2", "text": ""}
{"id": "2212909", "revid": "1457847", "url": "https://it.wikipedia.org/wiki?curid=2212909", "title": "Campionato del mondo di scacchi 1921", "text": "Il campionato del mondo di scacchi 1921 \u00e8 stato un match di scacchi che si \u00e8 tenuto a L'Avana, tra il 15 marzo e il 28 aprile del 1921. L'incontro prevedeva una sfida tra il campione del mondo uscente Emanuel Lasker e lo sfidante Jos\u00e9 Ra\u00fal Capablanca. Capablanca vinse l'incontro con il risultato di quattro partite vinte, dieci patte e nessuna sconfitta, diventando cos\u00ec il 3\u00ba campione del mondo della storia del gioco.\nContesto.\nIl match ebbe una gestazione quasi decennale: Capablanca lanci\u00f2 infatti la prima sfida a Lasker nel 1911, ma le trattative tra i due giocatori si arenarono sulle condizioni di vittoria: rispondendo alla proposta di un incontro al meglio delle dieci vittorie, Lasker rispose proponendo un limite pi\u00f9 basso (sei vittorie o trenta partite), chiedendo che la sfida sarebbe stata dichiarata pari (consentendogli quindi di mantenere il titolo) se uno dei due giocatori non avesse avuto almeno due punti di vantaggio sull'avversario. Questa richiesta fu giudicata inaccettabile, e i negoziati si interruppero; Capablanca e Lasker si incontrarono al torneo di San Pietroburgo 1914, ma lo scoppio della prima guerra mondiale imped\u00ec ogni possibile ripresa delle trattative.\nNel 1920, Lasker lasci\u00f2 il proprio titolo di campione del mondo, nominando Capablanca suo successore. Tale gesto non fu ritenuto legittimo da alcuni; anche Capablanca continu\u00f2 a cercare di organizzare il match per vincere personalmente il titolo. Il cubano riusc\u00ec a convincere Lasker a giocare, ma questi pose la condizione che lui fosse considerato come lo sfidante.\nRisultati.\nIl match fu giocato al meglio delle otto vittorie o delle 24 partite; Lasker tuttavia abbandon\u00f2 dopo 14 partite, citando problemi di salute."}
{"id": "2212911", "revid": "1543377", "url": "https://it.wikipedia.org/wiki?curid=2212911", "title": "TK-208 Dmitrij Donskoj", "text": "Il TK-208 \"Dmitrij Donskoj\" \u00e8 stato il primo battello costruito della classe Typhoon. Impostato presso il cantiere Sevmash di Severodvinsk, risulta in servizio nella Flotta del Nord come nave test per lo sviluppo del nuovo SLBM Bulava.\nStoria.\nLa costruzione del \"TK-208\" inizi\u00f2 presso il cantiere Sevmash di Severodvinsk il 3 marzo 1977, e lo scafo del sottomarino fu varato il 23 settembre 1980. Entrato in servizio nella marina sovietica il 12 dicembre 1981, fu inquadrato nella Flotta del Nord. Entrato nella 18\u00aa Divisione il 9 febbraio 1982, tra il 1983 ed il 1984 fu sottoposto alle prove per il nuovo sistema di lancio missilistico D-19, appositamente progettato per gli SS-N-20 Sturgeon.\nTra il 1989 ed il 1991 fu sottoposto a lavori di ammodernamento, vertenti ad aggiornare il sottomarino allo standard 941U. Tuttavia, il programma di aggiornamento fu cancellato nel 1991. I lavori ripresero nel 1996, e si protrassero fino al 26 giugno 2002. Nello stesso anno, il \"TK-208\" ricevette il nome di Dmitrij Donskoj, come l'omonimo principe di Russia vissuto tra il 1350 ed il 1389.\nUn mese dopo la fine dei lavori, il sottomarino inizi\u00f2 le prove in mare. Tuttavia, nel 2003, si decise di utilizzare il \"TK-208\" come banco-prova per lo sviluppo del nuovo missile SS-N-30. La decisione di utilizzare proprio un classe Typhoon \u00e8 stata dovuta al fatto che il nuovo SLBM \u00e8 caratterizzato da grandi dimensioni. La modifica principale approntata al battello ha riguardato il sistema di lancio: infatti, l'originario D-19 \u00e8 stato sostituito dal D-19UTH, sviluppato per i Bulava.\nI lanci di prova sono iniziati nel 2005."}
{"id": "2212914", "revid": "228587", "url": "https://it.wikipedia.org/wiki?curid=2212914", "title": "Sostentamento idrodinamico", "text": "Il Sostentamento idrodinamico \u00e8 un fenomeno fisico per il quale la massa di una imbarcazione in navigazione \u00e8 controbilanciata totalmente o parzialmente da variazioni di pressione sulla carena non dovute ad effetti idrostatici (spinta di Archimede).\nLa locuzione si usa anche in Ingegneria meccanica, per parti di motore o della trasmissione, ad esempio cuscinetti, che lavorano in immersione sospese in un fluido (in genere Olio)."}
{"id": "2212918", "revid": "1305772", "url": "https://it.wikipedia.org/wiki?curid=2212918", "title": "Dieta di Ratisbona", "text": "Dieta di Ratisbona (\"Regensburger Religionsgespr\u00e4ch\") pu\u00f2 riferirsi alle diverse sessioni della Dieta Imperiale, degli Stati Generali del Sacro Romano Impero o dei principi elettori dell'Impero stesso che ebbe luogo nella Citt\u00e0 Imperiale di Ratisbona, odierna Germania:"}
{"id": "2212920", "revid": "1186766", "url": "https://it.wikipedia.org/wiki?curid=2212920", "title": "Brain Damage", "text": "Brain Damage \u00e8 la nona e penultima traccia dell'album \"The Dark Side of the Moon\" dei Pink Floyd. \u00c8 cantata da Roger Waters (successivamente, anche da David Gilmour).\nStruttura musicale.\nIl brano si apre con un delicato arpeggio di chitarra elettrica, alla quale dopo pochi secondi si aggiunge la voce di Waters.\nIl ritornello, esplosivo e pieno di energia, interamente basato su accordi maggiori, vede l'ingresso del coro, della batteria e di tutti gli altri strumenti; in esso viene citato il titolo dell'album \"The Dark Side of the Moon\".\nNel finale, dopo un assolo di sintetizzatore (che riprende la melodia del cantato), il brano prosegue senza soluzione di continuit\u00e0 nell'ultima traccia dell'album, \"Eclipse\".\nSignificato.\nIl tema concettuale di questo brano si basa sull'insanit\u00e0 mentale, che \u00e8 pi\u00f9 o meno presente in ogni uomo. Alcune frasi dette dal protagonista del brano sono infatti abbastanza esplicite: \nDa evidenziare il fatto che il titolo dell'album sia presente unicamente in questo brano (nell'album stesso non \u00e8 nemmeno presente una title track)."}
{"id": "2212931", "revid": "125696008", "url": "https://it.wikipedia.org/wiki?curid=2212931", "title": "Corrado Alunni", "text": "Biografia.\nGli Anni Rossi.\nNato a Roma, nel quartiere Centocelle, Alunni svolge gli studi superiori per perito industriale nella capitale prima di trasferirsi a Milano, nell'estate del 1967. In quello stesso anno trova lavoro come operaio alla Sit-Siemens dove conosce Mario Moretti, Paola Besuschio e Giorgio Semeria, futuri esponenti delle Brigate Rosse e, nel 1974 lascia il lavoro in fabbrica (percependo una liquidazione di 2 milioni di lire) ed entra in clandestinit\u00e0.\nGi\u00e0 dalla primavera del 1971, infatti, Alunni era entrato a far parte delle Brigate Rosse per rimanervi per qualche anno e dove, pi\u00f9 che come attivista, si impegna come reclutatore di nuovi militanti, per conto di Renato Curcio. Il definitivo arresto di quest'ultimo, avvenuto nel 1976, porta ad una fase di ristrutturazione dell'Organizzazione che costringe all'allontanamento alcuni militanti (molti dei quali gravitanti attorno alla rivista Rosso) i quali, in disaccordo con la nuova linea e coinvolti dallo stesso Alunni, diedero vita alle Rosso Brigate Comuniste, per poi abbandonarle e partecipare, nel 1977, alla creazione delle Formazioni comuniste combattenti.\nLa sigla Fcc viene utilizzata per la prima volta il 18 gennaio del 1978 quando, il gruppo rivendica un attentato contro una pattuglia di carabinieri in servizio di guardia al carcere di Novara. Alunni rimarr\u00e0 nelle FCC fino al giorno della sua cattura, il 13 settembre 1978, quando le forze dell'ordine irrompono in un appartamento al piano terra di via Negroli 30/2, a Milano, traendolo in arresto. Nel covo vengono rinvenute anche numerose armi da fuoco, materiale esplosivo e documentazione che \u00e8 poi servita a far luce sulle attivit\u00e0 di quel movimento terroristico.\nTentativo di evasione.\nIl 28 aprile 1980, Alunni tenta di evadere dal carcere di San Vittore di Milano assieme a un gruppo di sedici detenuti composto dal \"boss della Comasina\", Renato Vallanzasca, dal suo vice Antonio Colia, da Emanuele Attimonelli (esponente dei NAP) e da altri detenuti \"comuni\". Dir\u00e0 in seguito:\n\u00abA causa di un processo in programma a Milano nel braccio speciale di San Vittore ci siamo ritrovati insieme io e Vallanzasca; la nostra conoscenza si era per\u00f2 consolidata gi\u00e0 durante precedenti esperienze carcerarie, e molti altri personaggi che davano piene garanzie operative. Con i comuni non \u00e8 stato difficile stabilire buoni rapporti. Le armi, naturalmente, ce le siamo fatte venire da fuori ma reali appoggi esterni non ne avevamo. E ce ne importava poco. L'essenziale era riuscire a scappare, superando tutte le barriere di uomini e di strutture. Anche se poi \u00e8 finita male, debbo dire che la prima prova l'abbiamo vinta.\u00bb\nAlle 13:15 di quel giorno il gruppo di detenuti, che nei giorni precedenti era riuscito ad introdurre tre pistole nel carcere, approfittano del momento dedicato all'ora d'aria per prendere in ostaggio il brigadiere Romano Saccoccio e usarlo come scudo umano per farsi strada fino all'uscita del penitenziario, sparando ai due agenti di guardia che rifiutavano di consegnare loro le chiavi.\nUna volta fuori, inseguiti dalle forze dell'ordine, i detenuti scatenano una lunga sparatoria per le vie del centro di Milano nella quale Alunni rimane ferito, colpito allo stomaco da due colpi di mitra, e anche Vallanzasca ne esce gravemente ferito alla testa, prima che la rete della polizia si stringa attorno a loro e riesca a catturarli, mentre in sei riescono, sia pure provvisoriamente, a far perdere le loro tracce.\nDissociazione.\nDopo aver accumulato condanne per oltre cinquant'anni di carcere, il 18 marzo 1987, in sede giudiziaria durante il processo \"Moro ter\", Alunni espresse la propria volont\u00e0 di dissociazione dalla lotta politica armata. Nel 1989 gli venne concessa la semilibert\u00e0 e la possibilit\u00e0 di lavorare all'esterno del carcere. Nel 1997, assieme ad altri 62 ex terroristi delle Brigate Rosse, di Prima Linea e di altri gruppi armati, \u00e8 stato tra i firmatari di un appello in cui si chiedeva di mettere la parola fine alla cosiddetta \"Storia infinita\" (questo il titolo del documento) degli anni di piombo che potesse aprire la strada ad \"una democrazia matura, una classe politica e una Repubblica che vogliano davvero rinnovarsi.\"\nMorte.\nMuore a Varese il 28 gennaio 2022 all'et\u00e0 di 74 anni."}
{"id": "2212932", "revid": "123991219", "url": "https://it.wikipedia.org/wiki?curid=2212932", "title": "Supercoppa italiana (pallamano femminile)", "text": "La Supercoppa Italiana di pallamano femminile \u00e8 una competizione a cadenza annuale, organizzata dalla Federazione Italiana Giuoco Handball, in cui si affrontano in gara unica la squadra Campione d'Italia (vincitrice del campionato di Serie A1 femminile) e la squadra detentrice della Coppa Italia. In caso di contemporanea vittoria di coppa e campionato da parte della stessa squadra, accede alla Supercoppa la seconda classificata in Coppa Italia."}
{"id": "2212934", "revid": "436907", "url": "https://it.wikipedia.org/wiki?curid=2212934", "title": "Eclipse (Pink Floyd)", "text": "Eclipse \u00e8 un brano musicale del gruppo musicale britannico Pink Floyd, traccia conclusiva dell'ottavo album in studio \"The Dark Side of the Moon\", pubblicato il 24 marzo 1973 dalla Harvest Records.\nDella durata di 2:06, il brano \u00e8 cantato da Roger Waters ed era originariamente il titolo dell'album. Il brano \u00e8 inoltre la prosecuzione, dal punto di vista melodico, della traccia precedente, \"Brain Damage\". Il brano ha accompagnato la \"creazione\" e l'accensione del braciere olimpico nel corso della Cerimonia di apertura dei XXX Giochi Olimpici di Londra 2012.\nDescrizione.\nStruttura musicale.\nLa batteria suonata da Nick Mason, marciando sul tema musicale di \"Brain Damage\", introduce il brano; seguono immediatamente gli accordi con la tastiera di Richard Wright e l'arpeggio di chitarra elettrica di David Gilmour, che accompagnano la voce di Roger Waters e il coro di sottofondo. La parte musicale termina non appena l'ultimo verso viene cantato, seguita dal battito cardiaco che chiude il brano e si ricollega (idealmente) a \"Speak to Me\". Pochi secondi dopo l'inizio di tali battiti si sente impercettibile la voce del portiere degli studi di Abbey Road che dice: \nSignificato.\nIl testo del brano riassume con una metafora tutto il concept album. In poche parole il testo dice: \u00abTutto ci\u00f2 che fai, tutto ci\u00f2 che ti circonda sotto il Sole \u00e8 in sintonia, ma il Sole \u00e8 eclissato dalla Luna\u00bb.\nDal momento che molti critici attribuiscono al titolo dell'album (\"Dark Side of the Moon\", letteralmente \"Lato Oscuro della Luna\") un nesso maggiore con la follia umana (con la Luna intesa come la mente dell'uomo) che non con l'astronomia in s\u00e9, il testo assume un significato in cui l'uomo figura come l'elemento che rovina la perfetta coesione dell'ambiente in cui vive.\nAnche la frase sopra citata di Gerry O'Driscoll assume un significato analogo, ossia non tutto \u00e8 come sembra: infatti il lato visibile della Luna sembra brillare di luce propria. In realt\u00e0 ci\u00f2 non \u00e8 vero perch\u00e9, appunto, \"tutta la Luna \u00e8 scura\"."}
{"id": "2212949", "revid": "2373", "url": "https://it.wikipedia.org/wiki?curid=2212949", "title": "Quinotauro", "text": "Il quinotauro \u00e8 un mitico mostro marino menzionato nel VII secolo nella \"Cronaca di Fredegario\". \nCi si riferisce ad esso come \"la bestia di Nettuno che rassomiglia a un quinotauro\". Esso \u00e8 ritenuto essere il padre di Meroveo, in quanto si un\u00ec alla moglie del re franco Clodione mentre ella stava facendo il bagno in mare, dando cos\u00ec origine alla stirpe reale dei re Merovingi. Il nome, che traslitterato dal latino significa \"toro con cinque corna\", sembra unire a livello simbolico il tridente del dio del mare Nettuno e il viaggio in mare di Giove tramutato in toro durante il ratto di Europa oppure il mito del Minotauro.\nNon si sa se questa sovrapposizione di miti diversi sia dovuta a gi\u00e0 radicate leggende oppure sia da attribuire a Fredegario, per cui non si sa se esistesse un leggendario mostro marino di questo genere nella mitologia franca, o se invece sia un'invenzione dell'autore.\nL'ipotesi pi\u00f9 probabile \u00e8 l'intento di conferire origine divina alla casata reale franca dei Merovingi."}
{"id": "2212950", "revid": "287204", "url": "https://it.wikipedia.org/wiki?curid=2212950", "title": "Bawani Khera", "text": "Bawani Khera \u00e8 una citt\u00e0 dell'India di 17.438 abitanti, situata nel distretto di Bhiwani, nello stato federato dell'Haryana. In base al numero di abitanti la citt\u00e0 rientra nella classe IV (da 10.000 a 19.999 persone).\nGeografia fisica.\nLa citt\u00e0 \u00e8 situata a 28\u00b0 56' 60 N e 76\u00b0 1' 0 E e ha un'altitudine di 202 .\nSociet\u00e0.\nEvoluzione demografica.\nAl censimento del 2001 la popolazione di Bawani Khera assommava a 17.438 persone, delle quali 9.255 maschi e 8.183 femmine. I bambini di et\u00e0 inferiore o uguale ai sei anni assommavano a 2.958, dei quali 1.543 maschi e 1.415 femmine. Infine, coloro che erano in grado di saper almeno leggere e scrivere erano 9.705, dei quali 6.138 maschi e 3.567 femmine."}
{"id": "2212961", "revid": "767487", "url": "https://it.wikipedia.org/wiki?curid=2212961", "title": "Leisurely Pedestrians, Open Topped Buses and Hansom Cabs with Trotting Horses", "text": "Leisurely Pedestrians, Open Topped Buses and Hansom Cabs with Trotting Horses \u00e8 un cortometraggio muto e in bianco e nero del 1889.\nConosciuta per essere una delle prime pellicole prodotte e girate nel Regno Unito, \u00e8 stata filmata durante gennaio dal regista William Friese-Greene.\nI pochi istanti di sequenza mostrano un cavallo che passeggia in un'isola pedonale di Apsley Gate, nelle vicinanze di Hyde Park (Londra), insieme a molta gente del posto e lungo la strada le prime automobili.\nIl nastro \u00e8 lungo circa 6,1 metri (appr. 20 piedi)."}
{"id": "2212965", "revid": "287204", "url": "https://it.wikipedia.org/wiki?curid=2212965", "title": "Bawal", "text": "Bawal \u00e8 una citt\u00e0 dell'India di 12.016 abitanti, situata nel distretto di Rewari, nello stato federato dell'Haryana. In base al numero di abitanti la citt\u00e0 rientra nella classe IV (da 10.000 a 19.999 persone).\nGeografia fisica.\nLa citt\u00e0 \u00e8 situata a 28\u00b0 4' 60 N e 76\u00b0 34' 60 E e ha un'altitudine di 265 .\nSociet\u00e0.\nEvoluzione demografica.\nAl censimento del 2001 la popolazione di Bawal assommava a 12.016 persone, delle quali 6.367 maschi e 5.649 femmine. I bambini di et\u00e0 inferiore o uguale ai sei anni assommavano a 1.842, dei quali 993 maschi e 849 femmine. Infine, coloro che erano in grado di saper almeno leggere e scrivere erano 7.913, dei quali 4.829 maschi e 3.084 femmine."}
{"id": "2212972", "revid": "21879382", "url": "https://it.wikipedia.org/wiki?curid=2212972", "title": "Martin Niemoeller", "text": ""}
{"id": "2212973", "revid": "729019", "url": "https://it.wikipedia.org/wiki?curid=2212973", "title": "Coppa del Mondo di salto con gli sci 1986", "text": "La Coppa del Mondo di salto con gli sci 1986, settima edizione della manifestazione organizzata dalla Federazione Internazionale Sci, ebbe inizio il 7 dicembre 1985 a Thunder Bay, in Canada, e si concluse il 24 marzo 1986 a Planica, in Jugoslavia. Furono disputate le 25 gare previste, tutte maschili, in 19 differenti localit\u00e0: 9 su trampolino normale, 14 su trampolino lungo e 2 su trampolino per il volo. Nel corso della stagione si tennero a Tauplitz i Campionati mondiali di volo con gli sci 1986, non validi ai fini della Coppa del Mondo, il cui calendario contempl\u00f2 dunque un'interruzione nel mese di marzo.\nIl finlandese Matti Nyk\u00e4nen si aggiudic\u00f2, per la terza volta, la coppa di cristallo, il trofeo assegnato al vincitore della classifica generale, mentre l'austriaco Ernst Vettori vinse il Torneo dei quattro trampolini, le cui prove furono ritenute valide anche ai fini della classifica di Coppa. Non vennero stilate classifiche di specialit\u00e0; Nyk\u00e4nen era il detentore uscente della Coppa generale, Jens Wei\u00dfflog del Torneo.\nRisultati.\nLegenda:\nNH = trampolino normale\nLH = trampolino lungo\nFH = volo con gli sci"}
{"id": "2212975", "revid": "1543377", "url": "https://it.wikipedia.org/wiki?curid=2212975", "title": "Richard Williamson", "text": "Ex membro della Fraternit\u00e0 Sacerdotale San Pio X, fu scomunicato nel 1988 da papa Giovanni Paolo II perch\u00e9 consacrato senza mandato pontificio dall'arcivescovo Marcel Lefebvre e dal vescovo Ant\u00f4nio de Castro Mayer, iniziativa che la Santa Sede consider\u00f2 al pari di un atto scismatico. Ha ottenuto la remissione della scomunica da papa Benedetto XVI il 21 gennaio 2009 ma rimane sospeso \"a divinis\" (la Sala Stampa della Santa Sede ha precisato che la remissione della scomunica \u00abnon ha nulla a che vedere con una legittimazione delle posizioni negazioniste dell\u2019olocausto\u00bb) \"sine die\". Il 4 ottobre 2012 viene espulso dalla Fraternit\u00e0 Sacerdotale San Pio X per essersi rifiutato di manifestare il rispetto e l'obbedienza dovuti ai suoi superiori. In dissenso alle direttive della FSSPX fonda nel 2014 l'Unione sacerdotale Marcel Lefebvre. Il 19 marzo 2015 incorre nuovamente nella scomunica \"latae sententiae\" per l'ordinazione episcopale senza mandato pontificio di Jean-Michel Faure; il 19 marzo 2016 consacra vescovo anche il benedettino Tomas de Aquino (Miguel Ferreira da Costa); il 12 maggio 2017 consacra vescovo Fr. Gerardo Zendejas.\nBiografia.\nNato da genitori anglicani, Williamson, dopo aver studiato al Winchester College, si \u00e8 laureato in letteratura all'Universit\u00e0 di Cambridge e, dopo essere emigrato in Africa, ha iniziato la carriera di docente in Ghana. Convertitosi al cattolicesimo grazie all'influenza di Malcolm Muggeridge, entr\u00f2 al seminario di Ec\u00f4ne nell'ottobre 1972. Ordinato sacerdote il 29 giugno 1976, fu successivamente professore, poi vicedirettore, quindi direttore del seminario di Ridgefield, nello stato del Connecticut, Stati Uniti, dove gi\u00e0 era solito manifestare pubblicamente le sue idee antisemite. Il 30 giugno 1988, dopo essere stato consacrato vescovo senza l'autorizzazione della Santa Sede e di conseguenza scomunicato, ha mantenuto la funzione di direttore del seminario di Winona nel Minnesota.\nNel giugno del 1988 l'arcivescovo Marcel Lefebvre annunci\u00f2 l'intenzione di consacrare Williamson e altri tre sacerdoti al ruolo di vescovi. Lefebvre non aveva il mandato pontificio, normalmente richiesto dal canone 1382 del Codice di diritto canonico. Il 17 giugno 1988 il cardinal Bernardin Gantin, prefetto della Congregazione per i Vescovi, gli trasmise un'ammonizione canonica per ricordargli che sarebbe stato scomunicato se fosse stato ordinato da Lefebvre.\nIl 30 giugno 1988 Williamson e gli altri tre preti furono ordinati vescovi, cos\u00ec il 1\u00ba luglio il cardinal Gantin emise la dichiarazione ufficiale per la quale Lefebvre, Mons. Ant\u00f4nio de Castro Mayer, Williamson e gli altri tre neo-ordinati vescovi erano incorsi nella scomunica \"latae sententiae\" (cio\u00e8 \"ipso facto\", per il solo fatto d'aver commesso il delitto).\nIl 2 luglio 1988 papa Giovanni Paolo II rese pubblica la lettera \"Ecclesia Dei\", nella quale confermava la scomunica, descrivendo la consacrazione non autorizzata come un grave atto di disobbedienza al Pontefice, che mina l'unit\u00e0 della Chiesa, e dichiarando che la consacrazione episcopale senza mandato romano, che di fatto disconosce il primato di Pietro, costituisce un vero e proprio atto scismatico. Williamson respinse la validit\u00e0 della scomunica, asserendo che le ordinazioni erano necessarie vista la grave crisi dottrinale e morale in cui, secondo i lefebvriani, versa la Chiesa cattolica.\nNel 1989 la Royal Canadian Mounted Police svolse indagini sul vescovo lefebvriano dopo un suo intervento pubblico, nel Qu\u00e9bec, in cui esponeva opinioni revisioniste: in quell'occasione sostenne che non un solo ebreo sarebbe stato ucciso nelle camere a gas (\"There was not one Jew killed in the gas chamber. It was all lies, lies, lies!\"). Le indagini si conclusero con un'archiviazione.\nDopo la sua consacrazione, Williamson \u00e8 rimasto rettore del seminario San Tommaso d'Aquino e ha preso parte a diverse funzioni episcopali, comprese la celebrazione del sacramento della cresima e nuove ordinazioni. Nel 1991 ha assistito alla consacrazione a vescovo di Lic\u00ednio Rangel per l'Unione sacerdotale San Giovanni Maria Vianney, dopo la morte del suo fondatore Ant\u00f4nio de Castro Mayer. Nel 2003 \u00e8 stato nominato direttore del seminario di La Reja in Argentina.\nNel 2006 Williamson ha ordinato due sacerdoti e sette diaconi a Varsavia, in Polonia, per la Fraternit\u00e0 San Giosafat d'Ucraina, un gruppo guidato dal prete Basil Kovpak, scomunicato nel 2003 dalla Chiesa greco-cattolica ucraina; la scomunica fu prima dichiarata nulla per un vizio procedurale e definitivamente confermata nel novembre 2007. Quest'atto fu considerato illecito dalla Chiesa cattolica perch\u00e9 Williamson aveva violato i canoni 1015 \u00a71 e 1017 del Codice di diritto canonico e, agendo fuori dalla sua giurisdizione, non aveva n\u00e9 il permesso del vescovo della diocesi, n\u00e9 le necessarie lettere dimissorie, che l'avrebbero autorizzato a ordinare ovunque.\nIl 21 gennaio 2009, dopo la richiesta avanzata dal vescovo Bernard Fellay, con l'autorizzazione del papa Benedetto XVI, \u00e8 stata revocata dal prefetto della Congregazione per i Vescovi la scomunica \"latae sententiae\" del 1\u00ba luglio 1988. Williamson, come tutti i membri della Fraternit\u00e0 Sacerdotale San Pio X, rimane sospeso \"a divinis\" .\nNel luglio 2014 in Francia, con altri sacerdoti d'orientamento opposto al vescovo Fellay il quale auspicherebbe un accordo con Roma, Williamson fond\u00f2 l'Unione sacerdotale Marcel Lefebvre.\nIl 19 marzo 2015, nel Monastero della Santa Croce a Nova Friburgo (Brasile), Williamson ha consacrato vescovo Jean-Michel Faure, che come lui non \u00e8 pi\u00f9 membro della Fraternit\u00e0 Sacerdotale San Pio X dal 2014: in questo modo incorre nuovamente nella scomunica \"latae sententiae\". Il 19 marzo 2016 ha consacrato un secondo vescovo nella persona del benedettino Tomas de Aquino (Miguel Ferreira da Costa), anch'egli ex membro della FSSPX.\nAntisemitismo e negazionismo dell'Olocausto.\nIn un'intervista concessa al \"Catholic Herald\" ha affermato di non essere antisemita ma di non gradire \u00abi nemici di Nostro Signore Ges\u00f9 Cristo\u00bb e che \u00abse gli ebrei sono nemici di Nostro Signore Ges\u00f9 Cristo \u2013 naturalmente non tutti gli ebrei, ma quelli che lo sono \u2013 allora non mi piacciono\u00bb. Williamson ha anche affermato che gli attentati dell'11 settembre 2001 furono organizzati dai militari statunitensi per giustificare le invasioni di Afghanistan ed Iraq e che le Torri Gemelle crollarono non a causa degli aerei dirottati, ma a causa di missili americani o da altre cause ad essi riconducibili. Williamson sostiene anche l'autenticit\u00e0 dei \"Protocolli dei Savi di Sion\", un celebre falso documento molto diffuso nei circoli antisemiti e neonazisti. Ha anche affermato che gli ebrei stanno lottando per la dominazione mondiale \u00abper preparare il trono dell'anticristo a Gerusalemme\u00bb.\nIn un'intervista concessa il 1\u00ba novembre 2008 e trasmessa dalla televisione di Stato svedese SVT il 21 gennaio 2009 Williamson si \u00e8 reso protagonista di una polemica di stampo negazionista, affermando che nei campi di concentramento nazisti fossero morti 200.000-300.000 ebrei, nessuno dei quali nelle presunte camere a gas. Il 4 febbraio 2009 la Segreteria di Stato della Santa Sede diffuse una nota in cui prende nettamente le distanze da mons. Williamson. Il 9 febbraio 2009 \u00e8 rimosso dalla direzione del seminario argentino e il 19 febbraio la presidente argentina Cristina Kirchner lo ha dichiarato \"persona non grata\", a causa delle sue \u00abspregevoli dichiarazioni anti-semite\u00bb, dandogli 10 giorni di tempo per lasciare il Paese.\nIl 26 febbraio 2009, in una dichiarazione riportata dall'agenzia di stampa di ispirazione cattolica Zenit, Richard Williamson - di ritorno a Londra dall'Argentina - chiede scusa, tenendo conto delle conseguenze delle sue dichiarazioni sulla Shoah e l'Olocausto alla Chiesa, ai sopravvissuti e ai parenti delle vittime che hanno subito ingiustizie sotto il Terzo Reich. Il 16 aprile 2010 il tribunale di Ratisbona lo condanna, per le sue tesi nagazioniste, a una multa di 2.000 euro. Infine, la Corte d'Appello di Norimberga, il 22 febbraio 2012, ha annullato la condanna inflitta a monsignor Richard Williamson dal Tribunale Regionale di Ratisbona, l'11 luglio 2011, per \u00abincitamento all'odio razziale\u00bb. La Corte d'Appello ha anche deciso che lo Stato di Baviera deve pagare le spese processuali sinora sostenute da Williamson."}
{"id": "2212982", "revid": "287204", "url": "https://it.wikipedia.org/wiki?curid=2212982", "title": "Barwala", "text": "Barwala \u00e8 una citt\u00e0 dell'India di 33.130 abitanti, situata nel distretto di Hisar, nello stato federato dell'Haryana. In base al numero di abitanti la citt\u00e0 rientra nella classe III (da 20.000 a 49.999 persone).\nGeografia fisica.\nLa citt\u00e0 \u00e8 situata a 29\u00b0 22' 60 N e 75\u00b0 55' 0 E e ha un'altitudine di 213 .\nSociet\u00e0.\nEvoluzione demografica.\nAl censimento del 2001 la popolazione di Barwala assommava a 33.130 persone, delle quali 17.507 maschi e 15.623 femmine. I bambini di et\u00e0 inferiore o uguale ai sei anni assommavano a 5.472, dei quali 3.037 maschi e 2.435 femmine. Infine, coloro che erano in grado di saper almeno leggere e scrivere erano 18.805, dei quali 11.373 maschi e 7.432 femmine."}
{"id": "2212987", "revid": "281901", "url": "https://it.wikipedia.org/wiki?curid=2212987", "title": "Retino da plancton", "text": "Il Retino da plancton \u00e8 uno strumento utilizzato in Oceanografia ed in Biologia marina per catturare gli organismi del plancton per scopi scientifici.\nUn retino da plancton non \u00e8 in linea di massima diverso da una rete a strascico se non per le dimensioni di attrezzo e maglie della rete, \u00e8 infatti composto da una cornice rigida attorno all'imboccatura dell'attrezzo e da un sacco conico che termina con un'apposita camera da cui il pescato pu\u00f2 essere estratto. Spesso si usano due retini da plancton di grosse dimensioni accoppiati, in tal caso prendono il nome di bongo. I retini pi\u00f9 moderni possono essere dotati di un meccanismo di sgancio che impedisce al retino di pescare quando viene recuperato ed attraversa strati d'acqua diversi da quelli oggetto della ricerca. Esistono perfino retini dotati di pi\u00f9 reti con maglie diverse che possono entrare in azione a profondit\u00e0 o in momenti diversi."}
{"id": "2212989", "revid": "767487", "url": "https://it.wikipedia.org/wiki?curid=2212989", "title": "Szalaszend", "text": "Szalaszend \u00e8 un comune dell'Ungheria di 1.118 abitanti (dati 2001) . \u00c8 situato nella provincia di Borsod-Aba\u00faj-Zempl\u00e9n."}
{"id": "2212993", "revid": "767487", "url": "https://it.wikipedia.org/wiki?curid=2212993", "title": "David Hammons", "text": "Biografia.\nNato nel 1943 a Springfield (Illinois), \u00e8 un artista afro-americano che vive e lavora ad Harlem, New York.\nHa compiuto i suoi studi a Los Angeles al Chouinard Art Institute e all'Otis Art Institute prima di stabilirsi a New York nel 1974.\nPoetica.\nLe opere e le azioni di Hammons contengono sempre una forte ironia e anche sarcasmo, che, a seconda del caso, danno un'aria aggressiva al suo lavoro. \n\u00c8 conosciuto soprattutto per i lavori realizzati nella citt\u00e0 di New York, dagli inizi degli anni settanta.\nDopo i suoi 'Body Prints', si dedic\u00f2 alla creazione di sculture costruite con materiale di recupero, come capelli afro, sterco di elefante, ossa di pollo, preferendo sempre patterns colorati.\nDa qui si nota come l'artista sia molto interessato a integrare le tradizioni africane nel suo lavoro. \nNel Luglio 1991 ha ricevuto il MacArthur Fellowship, anche conosciuto come \"genius grant\" .\nHa partecipato a manifestazioni artistiche di livello internazionale tra cui Documenta nel 1992, la Biennale di Venezia nel 2003 e Skulptur Projekte nel 2007. L'opera \"African American Flag\" \u00e8 parte della collezione permanente del MoMA, Museo di Arte Contemporanea di New York.\nOpere.\nPerformance.\nLa performance vedeva Hammons in piedi tra i venditori, in mezzo alla strada, che si offriva di vendere palle di neve di ogni grandezza in saldo."}
{"id": "2212996", "revid": "767487", "url": "https://it.wikipedia.org/wiki?curid=2212996", "title": "Szalonna", "text": "Szalonna \u00e8 un comune dell'Ungheria di 1.057 abitanti (dati 2001) . \u00c8 situato nella provincia di Borsod-Aba\u00faj-Zempl\u00e9n."}
{"id": "2212999", "revid": "117556168", "url": "https://it.wikipedia.org/wiki?curid=2212999", "title": "Stalag", "text": "Stalag o Stammlager \u00e8 un termine utilizzato per indicare i campi di prigionia tedeschi per i prigionieri di guerra. Si tratta di un'abbreviazione di \"Mannschaftsstamm- und Straflager\".\nStoria.\nSecondo la Terza Convenzione di Ginevra del 1929 e secondo quelle che l'hanno preceduta, la Convenzione dell'Aia (1907), parte IV capitolo 2, questi campi sono solo per prigionieri di guerra non civili. Gli Stalag furono in uso sia nella prima che nella seconda guerra mondiale per i non ufficiali (truppa semplice nell'esercito statunitense, altre truppe nelle forze del Commonwealth britannico).\nI prigionieri normalmente venivano catturati, trasportati nelle stazioni ferroviarie (dove bisognava lasciare armi e bagagli che sarebbero arrivati successivamente) e caricati su vagoni piombati in condizioni disumane. Ovviamente i bagagli non arrivavano mai e venivano destinati ai civili e orfani di guerra di razza ariana. In certi casi alcuni prigionieri militari inglesi furono rinchiusi nei ghetti di Vilnius e di Lodz, assieme agli ebrei, zingari, omosessuali, perseguitati politici e criminali comuni.\nDalle cifre reperibili online risulta che dei 3,2 milioni di prigionieri russi e 1,8 delle altre nazionalit\u00e0 (sia civili che militari), poco pi\u00f9 di un milione moriranno nei circa 300 campi di concentramento sparsi in tutta la Germania. In questi lager la sopravvivenza era difficile e non tutti riuscirono a superare i molti anni di prigionia. Gli ufficiali erano detenuti in accampamenti a parte, gli Oflag.\nStalag Luft.\nNella seconda guerra mondiale, l'aeronautica tedesca cre\u00f2 gli Stalag Luft per detenere gli avieri ed il personale dell'aviazione nemica, fossero ufficiali o meno.\nMarlag.\nLa Marina tedesca aveva i Marlag per i componenti della Marina militare ed i Milag per i membri della marina mercantile. Tutti questi tipi di campi sono stati spesso, tuttavia, descritti col nome \"Stalag\".\nAi civili che erano ufficialmente in forza presso unit\u00e0 militari, come i corrispondenti di guerra, erano prescritti gli stessi trattamenti dei militari.\nPeculiarit\u00e0 ideologiche.\nLa terza convenzione di Ginevra, Sezione III, Articolo 49, consentiva l'utilizzo come lavoratori forzati dei prigionieri di guerra non appartenenti alla categoria degli ufficiali, purch\u00e9 impiegati nell'agricoltura e nell'industria, che non fosse quella bellica. La convenzione definiva in dettaglio, in articoli successivi della stessa sezione, le condizioni di lavoro, di ricovero e pagamento di questo tipo di manodopera coatta. Durante la seconda guerra mondiale, queste convenzioni vennero ignorate negli stalag, in particolare per i prigionieri russi, polacchi e jugoslavi, in conseguenza della visione ideologica razzista del nazismo, secondo la quale le popolazioni slave erano \"rassisch minderwertig\" (\"razzialmente inferiori\").\nA differenza quindi di quanto accadeva dei campi di prigionia delle altre nazioni partecipanti al conflitto, e finanche in difformit\u00e0 con l'impostazione dei cobelligeranti, gli stalag erano strutturati con divisioni in filo spinato che tenevano separati gli appartenenti alle varie nazionalit\u00e0 e per i quali venivano applicati trattamenti diversi. Ai prigionieri delle diverse nazionalit\u00e0 era vietato avere rapporti, con l'eccezione di quelli del Commonwealth e degli statunitensi, per i quali era tollerata la commistione."}
{"id": "2213006", "revid": "767487", "url": "https://it.wikipedia.org/wiki?curid=2213006", "title": "Szegi", "text": "Szegi \u00e8 un comune dell'Ungheria di 333 abitanti (dati 2001) . \u00c8 situato nella provincia di Borsod-Aba\u00faj-Zempl\u00e9n."}
{"id": "2213007", "revid": "439868", "url": "https://it.wikipedia.org/wiki?curid=2213007", "title": "Beri", "text": "Beri (o Beri Khas) \u00e8 una citt\u00e0 dell'India di 16.146 abitanti, situata nel distretto di Jhajjar, nello stato federato dell'Haryana. In base al numero di abitanti la citt\u00e0 rientra nella classe \nIV (da 10.000 a 19.999 persone).\nGeografia fisica.\nLa citt\u00e0 \u00e8 situata a 28\u00b0 41' 60 N e 76\u00b0 34' 60 E e ha un'altitudine di 209 .\nSociet\u00e0.\nEvoluzione demografica.\nAl censimento del 2001 la popolazione di Beri assommava a 16.146 persone, delle quali 8.708 maschi e 7.438 femmine. I bambini di et\u00e0 inferiore o uguale ai sei anni assommavano a 2.100, dei quali 1.169 maschi e 931 femmine. Infine, coloro che erano in grado di saper almeno leggere e scrivere erano 8.892, dei quali 5.101 maschi e 3.791 femmine."}
{"id": "2213011", "revid": "767487", "url": "https://it.wikipedia.org/wiki?curid=2213011", "title": "Szegilong", "text": "Szegilong \u00e8 un comune dell'Ungheria di 233 abitanti (dati 2001) . \u00c8 situato nella provincia di Borsod-Aba\u00faj-Zempl\u00e9n."}
{"id": "2213012", "revid": "729019", "url": "https://it.wikipedia.org/wiki?curid=2213012", "title": "Coppa del Mondo di salto con gli sci 1985", "text": "La Coppa del Mondo di salto con gli sci 1985, sesta edizione della manifestazione organizzata dalla Federazione Internazionale Sci, ebbe inizio l'8 dicembre 1984 a Thunder Bay, in Canada, e si concluse il 24 marzo 1985 a \u0160trbsk\u00e9 Pleso, in Cecoslovacchia. Furono disputate 21 delle 23 gare previste, tutte maschili, in 17 differenti localit\u00e0: 8 su trampolino normale, 12 su trampolino lungo e 1 su trampolino per il volo.\nNel corso della stagione si tennero a Seefeld in Tirol i Campionati mondiali di sci nordico 1985 e a Planica i Campionati mondiali di volo con gli sci 1985; in entrambi i casi le gare non erano valide ai fini della Coppa del Mondo, il cui calendario contempl\u00f2 dunque interruzioni nel mese di gennaio e in quello di marzo.\nIl finlandese Matti Nyk\u00e4nen si aggiudic\u00f2, per la seconda volta, la coppa di cristallo, il trofeo assegnato al vincitore della classifica generale, mentre il tedesco orientale Jens Wei\u00dfflog vinse il Torneo dei quattro trampolini, le cui prove furono ritenute valide anche ai fini della classifica di Coppa. Non vennero stilate classifiche di specialit\u00e0; Wei\u00dfflog era il detentore uscente di entrambi i trofei.\nRisultati.\nLegenda:\nNH = trampolino normale\nLH = trampolino lungo\nFH = volo con gli sci"}
{"id": "2213014", "revid": "1543377", "url": "https://it.wikipedia.org/wiki?curid=2213014", "title": "ClickOnce", "text": "ClickOnce \u00e8 una tecnologia di Microsoft per la distribuzione di applicazioni basate su Windows Forms e Windows Presentation Foundation, anche dette Rich Internet application. \u00c8 simile a Java Web Start in ambiente Java. ClickOnce \u00e8 disponibile dalla versione 2.0 e superiori di .NET. Un risultato simile ma meno avanzato pu\u00f2 essere ottenuto con Microsoft Updater Application Block.\nDescrizione.\nClickOnce permette all'utente di installare ed eseguire una applicazione Windows semplicemente cliccando su link in una pagina web. Il principio alla base di ClickOnce \u00e8 mettere a disposizione dell'utente Windows la facilit\u00e0 di installazione tipica di una applicazione web. In pi\u00f9, ClickOnce si propone di risolvere altri tre problemi tipici del modello di distribuzione tradizionale: la difficolt\u00e0 di mantenere aggiornata l'applicazione che \u00e8 stata installata, l'impatto che l'installazione pu\u00f2 avere sul sistema in uso ed infine il possesso dei privilegi di amministratore, talvolta necessari per portare a termine l'installazione.\nLe applicazioni distribuite attraverso ClickOnce sono considerate a \"basso impatto\", per il fatto che sono installate per il singolo utente e non per l'intero sistema. Per l'installazione non sono richiesti privilegi amministrativi. Ogni applicazione ClickOnce \u00e8 indipendente dall'altra: questo significa che nessuna applicazione ClickOnce \u00e8 in grado di interferire con quelle esistenti.\nEstensioni per Firefox.\nPrima della versione di .NET 3.5 SP1, ClickOnce era supportato nativamente solo da Internet Explorer. Gli utenti di Mozilla Firefox dovevano utilizzare l'estensione .\nA cominciare da .NET 3.5 SP1 e Firefox 3, l'estensione di Firefox viene installata automaticamente insieme agli aggiornamenti del Framework .NET, qualora sul sistema sia gi\u00e0 installato Mozilla Firefox. Questa estensione pu\u00f2 essere rimossa solamente intervenendo sul registro di sistema di Windows (procedura di rimozione, in inglese). Per ulteriori approfondimenti sulle estensioni per Firefox, visitare il blog (in inglese).\nMicrosoft offre inoltre informazioni su come rimuovere .NET Framework Assistant per Firefox, spiegando anche le ragioni per cui il pulsante di disinstallazione del plugin venga mostrato disabilitato."}
{"id": "2213016", "revid": "1058755", "url": "https://it.wikipedia.org/wiki?curid=2213016", "title": "Montemagno (Quarrata)", "text": "Montemagno \u00e8 una frazione del comune di Quarrata (precedentemente di quello di Tizzana), in Provincia di Pistoia. Con le adiacenti borgate di Forrottoli e Gironi, si distende sulle pendici settentrionali del Montalbano, in un territorio solcato dai corsi d'acqua del Guado, Pillone e La Fonte.\nLe prime tracce di Montemagno si trovano nel 1155, quando Federico Barbarossa assegn\u00f2 il feudo a Tracia, vescovo di Pistoia. Nel bosco si trovano ancora tratti del muro fatto costruire dai Medici nel 1626, originariamente lungo 50\u00a0km, che circondava la riserva di caccia del Barco Reale.\nLa pieve.\nLa pieve di San Giovanni Evangelista costituisce il nucleo attorno al quale si raccoglie la frazione di Montemagno. Le sue prime notizie risalgono ad un documento del 1132, e la costruzione medievale si trovava all'interno di un antico castello fortificato. Inizialmente dedicata a San Giovanni Battista, l'intitolazione a San Giovanni Evangelista compare appena nel 1535.\nSopra l'altar maggiore conserva un dipinto raffigurante la \"Trasfigurazione di Cristo sul monte Tabor\", opera di Girolamo Scaglia, pittore di Lucca nato ne 1620 circa e morto nel 1686."}
{"id": "2213018", "revid": "767487", "url": "https://it.wikipedia.org/wiki?curid=2213018", "title": "Szemere", "text": "Szemere \u00e8 un comune dell'Ungheria di 399 abitanti (dati 2001) . \u00c8 situato nella provincia di Borsod-Aba\u00faj-Zempl\u00e9n."}
{"id": "2213024", "revid": "287204", "url": "https://it.wikipedia.org/wiki?curid=2213024", "title": "Babiyal", "text": "Babiyal \u00e8 una suddivisione dell'India, classificata come \"census town\", di 21.650 abitanti, situata nel distretto di Ambala, nello stato federato dell'Haryana. In base al numero di abitanti la citt\u00e0 rientra nella classe III (da 20.000 a 49.999 persone).\nGeografia fisica.\nLa citt\u00e0 \u00e8 situata a 30\u00b0 20' 21 N e 76\u00b0 52' 08 E.\nSociet\u00e0.\nEvoluzione demografica.\nAl censimento del 2001 la popolazione di Babiyal assommava a 21.650 persone, delle quali 11.338 maschi e 10.312 femmine. I bambini di et\u00e0 inferiore o uguale ai sei anni assommavano a 2.639, dei quali 1.426 maschi e 1.213 femmine. Infine, coloro che erano in grado di saper almeno leggere e scrivere erano 15.907, dei quali 8.854 maschi e 7.053 femmine."}
{"id": "2213025", "revid": "104458", "url": "https://it.wikipedia.org/wiki?curid=2213025", "title": "Asinio Herio", "text": ""}
{"id": "2213026", "revid": "729019", "url": "https://it.wikipedia.org/wiki?curid=2213026", "title": "Coppa del Mondo di salto con gli sci 1984", "text": "La Coppa del Mondo di salto con gli sci 1984, quinta edizione della manifestazione organizzata dalla Federazione Internazionale Sci, ebbe inizio il 10 dicembre 1983 a Thunder Bay, in Canada, e si concluse il 25 marzo 1984 a Planica, in Jugoslavia. Furono disputate le 24 gare previste, tutte maschili, in 17 differenti localit\u00e0: 8 su trampolino normale, 14 su trampolino lungo e 2 su trampolino per il volo.\nNel corso della stagione si tennero a Sarajevo i XIV Giochi olimpici invernali, validi anche sia come parte dei Campionati mondiali 1984 sia ai fini della Coppa del Mondo. Il 26 febbraio si disput\u00f2 a Engelberg la gara a squadre iridata, non inclusa nel programma olimpico e non valida ai fini della Coppa del Mondo, il cui calendario contempl\u00f2 dunque un'interruzione nella parte finale del mese di febbraio.\nIl tedesco orientale Jens Wei\u00dfflog si aggiudic\u00f2 sia la coppa di cristallo, il trofeo assegnato al vincitore della classifica generale, sia il Torneo dei quattro trampolini, le cui prove furono ritenute valide anche ai fini della classifica di Coppa. Non vennero stilate classifiche di specialit\u00e0; il detentore uscente di entrambi i trofei era il finlandese Matti Nyk\u00e4nen.\nRisultati.\nLegenda:\nNH = trampolino normale\nLH = trampolino lungo\nFH = volo con gli sci"}
{"id": "2213032", "revid": "330183", "url": "https://it.wikipedia.org/wiki?curid=2213032", "title": "Bartolomeo Giuseppe Guarneri", "text": ""}
{"id": "2213033", "revid": "287204", "url": "https://it.wikipedia.org/wiki?curid=2213033", "title": "Buria", "text": "Buria \u00e8 una citt\u00e0 dell'India di 9.829 abitanti, situata nel distretto di Yamuna Nagar, nello stato federato dell'Haryana. In base al numero di abitanti la citt\u00e0 rientra nella classe V (da 5.000 a 9.999 persone).\nGeografia fisica.\nLa citt\u00e0 \u00e8 situata a 30\u00b0 8' 60 N e 77\u00b0 20' 60 E e ha un'altitudine di 257 .\nSociet\u00e0.\nEvoluzione demografica.\nAl censimento del 2001 la popolazione di Buria assommava a 9.829 persone, delle quali 5.399 maschi e 4.430 femmine. I bambini di et\u00e0 inferiore o uguale ai sei anni assommavano a 1.378, dei quali 751 maschi e 627 femmine. Infine, coloro che erano in grado di saper almeno leggere e scrivere erano 5.724, dei quali 3.522 maschi e 2.202 femmine."}
{"id": "2213034", "revid": "93556", "url": "https://it.wikipedia.org/wiki?curid=2213034", "title": "Szendr\u0151", "text": "Szendr\u0151 \u00e8 una citt\u00e0 dell'Ungheria di 4.355 abitanti (dati 2001). \u00c8 situata nella provincia di Borsod-Aba\u00faj-Zempl\u00e9n a 40 km dal capoluogo Miskolc\nStoria.\nSzendr\u0151 \u00e8 menzionato per la prima volta in un documento nel 1317 e deriva dal nome della famiglia Szend. Il castello, costruito in quel periodo e baluardo nella guerra contro i Turchi \u00e8 stato distrutto nel 1707 dal Principe Francesco II.\nOttenne lo status di citt\u00e0 nel 1996."}
{"id": "2213037", "revid": "123637157", "url": "https://it.wikipedia.org/wiki?curid=2213037", "title": "Don't Let the Sun Go Down on Me", "text": "Don't Let the Sun Go Down on Me \u00e8 un brano composto e interpretato dall'artista britannico Elton John; il testo \u00e8 di Bernie Taupin. \n\u00c8 uno dei pezzi pi\u00f9 famosi mai scritti dal duo, sicuramente un classico di John; basti notare il numero delle esecuzioni live e delle reinterpretazioni eseguite da altri artisti nel corso degli anni. Proviene dall'album \"Caribou\" (1974).\nLa melodia e il testo.\nIl brano, composto nella tonalit\u00e0 di do maggiore, \u00e8 una ballata blues con diverse licenze armoniche, ascrivibile nel regno del piano rock e nel pop; Elton \u00e8 come al solito presente al pianoforte (peraltro, questo strumento viene molto messo in evidenza, soprattutto nelle battute iniziali della canzone). Ad accompagnarlo \u00e8 la sua onnipresente band, formata da Dee Murray (al basso), Nigel Olsson (alla batteria) e Davey Johnstone (alla chitarra), mentre ai cori \u00e8 possibile notare i Beach Boys e Toni Tennille. Questi ultimi contribuiscono non poco a conferire a \"Don't Let the Sun Go Down on Me\" il caratteristico sound dai toni epici e magniloquenti, supportato dall'arrangiamento di Del Newman. Nel brano sono presenti anche il percussionista Ray Cooper e Dave Hentschel al mellotron. \nNel testo di Bernie Taupin, Elton narra di aver aiutato una persona dalla quale viene poi rifiutato:\nClassifiche.\n\"Don't Let the Sun Go Down on Me\" fu il primo singolo estratto dall'album \"Caribou\"; nel Regno Unito fu pubblicato il 20 maggio 1974, negli Stati Uniti il 10 giugno. In America, era ancora nella Top40 la precedente \"Bennie &amp; The Jets\".\nLa canzone raggiunse il 16\u00ba posto in patria, mentre dall'altra parte dell'Atlantico arriv\u00f2 in prima posizione in Canada per due settimane ed in seconda nella Billboard Hot 100, diventando il quarto singolo d'oro di Elton.\nLa versione del 1991.\nIl 25 marzo 1991, George Michael esegu\u00ec il pezzo duettando con Elton in occasione di un concerto al Wembley Stadium di Londra (i due avevano comunque gi\u00e0 duettato lo stesso brano nel 1985, al Live Aid). \nQuesta nuova versione fu distribuita come singolo ed ebbe un successo mondiale: nel Regno Unito arriv\u00f2 per due settimane in prima posizione, mentre negli Stati Uniti raggiunse la vetta della classifica \"Billboard\" (ma non solo) per una settimana. \nStazion\u00f2 al primo posto in classifica in Svizzera (per 26 settimane), Francia (per 25 settimane), Paesi Bassi (per 21 settimane) e Norvegia (per 14 settimane), oltre che in Italia, mentre raggiunse la seconda posizione in Austria (per 25 settimane), in Svezia (per otto settimane) e anche in Irlanda. In Australia si posizion\u00f2 al terzo posto per quattordici settimane. Particolare curioso, le immagini del videoclip della canzone (inserita peraltro anche nella compilation di Elton \"Love Songs\", del 1995) non sono prese dal concerto allo stadio di Wembley, ma da un'esibizione live in un'altra circostanza. Gli incassi del singolo furono devoluti in beneficenza contro l'AIDS e a favore dei bambini e dell'istruzione.\nCover.\n\"Don't Let the Sun Go Down on Me\" ha sempre ricevuto numerose cover da parte di un'infinit\u00e0 di artisti. Maynard Ferguson diede al brano toni jazz e lo esegu\u00ec per la prima volta nella trasmissione degli anni Settanta \"The Mark of Jazz\" in coppia con il presentatore Sid Mark. Roger Daltrey cant\u00f2 la canzone per la colonna sonora del 1987 \"The Lost Boys\", mentre Gloria Estefan la registr\u00f2 nel 1989. Nel tribute album \"\", il brano venne eseguito da Oleta Adams. Esiste anche una versione punk eseguita dal gruppo Me First and the Gimme Gimmes. Nel 2002, lo scozzese David Sneddon vinse la prima edizione del programma \"Fame Academy\" cantando anche \"Don't Let The Sun Go Down On Me\": essa divenne la B - side del suo singolo \"Stop Living the Lie\", arrivato in prima posizione in Gran Bretagna nel gennaio del 2003. Nello stesso anno, l'americana Vanessa Carlton cant\u00f2 il pezzo all'Elton John Tribute Concert. Alle semifinali della seconda edizione del reality show americano \"American Idol\", il concorrente Clay Aiken esegu\u00ec \"Don't Let The Sun\", accedendo in questo modo alla puntata finale (e alla successiva, fortunata, carriera musicale). Nella quinta edizione, Aiken ricant\u00f2 il brano in coppia con Michael Sandecki, mentre nella finale della settima edizione esso fu eseguito da David Archuleta. \"Don't Let The Sun\" \u00e8 stata cantata anche dai concorrenti Justin Guarini, Jasmine Trias e Bo Bice di \"American's Idol\", da Tyler Hamilton di \"Canadian's Idol\", da Clinton Randell di \"New Zealand's Idol\" e da Journey South della versione inglese di \"X-Factor\". In Spagna Moritz ha cantato il brano nel programma \"Operaci\u00f3n Triunfo\"; anche Forest Whitaker ha parodiato la canzone il 10 febbraio 2007, presentando il programma \"Saturday Night Live\". Infine, la compagnia Wavegroup ha eseguito una reinterpretazione di \"Don't Let The Sun Go Down On Me\" per il videogame musicale \"Karaoke Revolution Presents:American Idol\"."}
{"id": "2213038", "revid": "729019", "url": "https://it.wikipedia.org/wiki?curid=2213038", "title": "Coppa del Mondo di salto con gli sci 1983", "text": "La Coppa del Mondo di salto con gli sci 1983, quarta edizione della manifestazione organizzata dalla Federazione Internazionale Sci, ebbe inizio il 18 dicembre 1981 a Cortina d'Ampezzo, in Italia, e si concluse il 27 marzo 1983 a Planica, in Jugoslavia. Furono disputate le 25 gare previste, tutte maschili, in 17 differenti localit\u00e0: 7 su trampolino normale, 15 su trampolino lungo e 3 su trampolino per il volo. Nel corso della stagione si tennero a Harrachov i Campionati mondiali di volo con gli sci 1983, non validi ai fini della Coppa del Mondo, il cui calendario contempl\u00f2 dunque un'interruzione nella parte centrale del mese di marzo.\nIl finlandese Matti Nyk\u00e4nen si aggiudic\u00f2 sia la coppa di cristallo, il trofeo assegnato al vincitore della classifica generale, sia il Torneo dei quattro trampolini, le cui prove furono ritenute valide anche ai fini della classifica di Coppa. Non vennero stilate classifiche di specialit\u00e0; Armin Kogler era il detentore uscente della Coppa generale, Manfred Deckert del Torneo.\nRisultati.\nLegenda:\nNH = trampolino normale\nLH = trampolino lungo\nFH = volo con gli sci"}
{"id": "2213041", "revid": "18379", "url": "https://it.wikipedia.org/wiki?curid=2213041", "title": "Lettera del Veggente", "text": "La lettera cosiddetta \"del Veggente\" (in francese \"Lettre du Voyant\") \u00e8 la missiva inviata dal poeta Arthur Rimbaud all'amico Paul Demeny il 15 maggio del 1871, considerata il primo vero manifesto dei movimenti d'avanguardia letteraria e della poesia moderna. L'autore vi espone infatti le sue teorie rivoluzionarie sulla funzione sociale del poeta che contribuisce al progresso spirituale dell'umanit\u00e0.\nIl contenuto.\nQuesta lettera, scritta da un infervorato Rimbaud ad appena sedici anni, \u00e8 fondamentale nell'opera del poeta e si ricollega in qualche modo a quella visione illuminista che considerava il Poeta un profeta con la missione di guidare gli uomini sulla strada dell'avvenire. Il poeta, secondo Rimbaud, deve coltivare sistematicamente le sensazioni estreme, la \"sregolatezza di tutti i sensi\", per poter giungere all'Ignoto e creare del \"nuovo\". Rimbaud si augura che anche la donna possa assolvere a tale compito, liberandosi dall'\"infinita schiavit\u00f9\" a cui finora \u00e8 stata sottoposta. Auspica, infine, l'avvento di un \"linguaggio universale\" che possa essere compreso da tutti i sensi contemporaneamente.\nLe teorie di Rimbaud non sono del tutto nuove: sviluppano, infatti, un concetto accennato qualche anno prima nei \"Paradisi artificiali\" di Baudelaire, e riecheggiano idee analoghe espresse altrove: il 1\u00ba gennaio del 1862, ad esempio, Henri du Cleuziou aveva scritto sulla rivista progressista Le Mouvement che \u00abil vero poeta \u00e8 un veggente\u00bb; lo stesso autore, peraltro, non si vantava di aver fatto tale scoperta: l'idea, diceva, \u00e8 tedesca. \u00c8 infatti una delle concezioni portanti del romanticismo tedesco.\nLa struttura.\nLa \"Lettera del Veggente\" pu\u00f2 essere suddivisa in tre parti fondamentali, che si possono individuare in:\nNei cosiddetti \"Ultimi versi\" \u00e8 gi\u00e0 presente questo nuovo spirito predetto dalla \"Lettera del Veggente\", pregno di immaginazione e di soluzioni espressive mai frequentate, n\u00e9 dalla legione costituita dai letterati del suo tempo n\u00e9 da autori precedenti. Poco dopo, con la lunga poesia \"Ci\u00f2 che si dice al poeta a proposito di fiori\", inclusa nella lettera spedita a Th\u00e9odore de Banville il 15 agosto del 1871, Rimbaud ribadir\u00e0 sarcasticamente la rottura con tutta la tradizione letteraria dell'epoca e con il movimento parnassiano.\nAltra lettera detta \"del Veggente\".\nPrecedente di due giorni alla pi\u00f9 celebre \"Lettera del Veggente\" spedita a Paul Demeny, quest'altra missiva, inviata il 13 maggio 1871 al suo professore Georges Izambard, contiene il primo, e pi\u00f9 stringato, annuncio di Rimbaud della sua nuova poetica. Rimbaud traccia qui una distinzione tra \"poesia soggettiva\" \u2013 sentimentale, improduttiva e vuota \u2013 e \"poesia oggettiva\", che trascende l'Io ed \u00e8 tesa creativamente a perlustrare l'Ignoto.\nQuesta lettera, scritta nel momento pi\u00f9 inteso della crisi attraversata da Rimbaud, ossia dopo il fallimento delle sue fughe, termina con la poesia \"Il cuore suppliziato\", che ha ispirato le interpretazioni pi\u00f9 disparate: c'\u00e8 chi la ritiene la descrizione di una violenza subita da Rimbaud a Parigi da parte dei comunardi, e chi un componimento di pura fantasia.\nFonti.\nArthur Rimbaud, \"Oeuvres/Opere\", a cura di Ivos Margoni, Feltrinelli, quinta ed. 1978, prima ed. 1961, Milano\nArthur Rimbaud, \"Poemi in Prosa\", a cura di Cesare Vivaldi, prefazione di R. Gilbert-Lecomte, Guanda, 1978, Milano."}
{"id": "2213042", "revid": "287204", "url": "https://it.wikipedia.org/wiki?curid=2213042", "title": "Bilaspur (Haryana)", "text": "Bilaspur \u00e8 una suddivisione dell'India, classificata come \"census town\", di 9.620 abitanti, situata nel distretto di Yamuna Nagar, nello stato federato dell'Haryana. In base al numero di abitanti la citt\u00e0 rientra nella classe V (da 5.000 a 9.999 persone).\nGeografia fisica.\nLa citt\u00e0 \u00e8 situata a 30\u00b0 19' 0 N e 77\u00b0 19' 0 E e ha un'altitudine di 273 .\nSociet\u00e0.\nEvoluzione demografica.\nAl censimento del 2001 la popolazione di Bilaspur assommava a 9.620 persone, delle quali 5.098 maschi e 4.522 femmine. I bambini di et\u00e0 inferiore o uguale ai sei anni assommavano a 1.351, dei quali 765 maschi e 586 femmine. Infine, coloro che erano in grado di saper almeno leggere e scrivere erano 6.260, dei quali 3.521 maschi e 2.739 femmine."}
{"id": "2213043", "revid": "21880120", "url": "https://it.wikipedia.org/wiki?curid=2213043", "title": "Capodarso", "text": ""}
{"id": "2213048", "revid": "547034", "url": "https://it.wikipedia.org/wiki?curid=2213048", "title": "Studi Leavesden", "text": "Leavesden Film Studios \u00e8 un complesso cinematografico sito a Nord-Ovest di Londra, costruito sopra le macerie dell'ex stabilimento Rolls-Royce Limited, utilizzato per la produzione di velivoli durante la seconda guerra mondiale.\nLo studio si trova a 29 chilometri da Londra, in concomitanza tra la zona Ovest di Hertfordshire e il Nord di Watford.\nCaratteristiche.\nLo studio Leavesden \u00e8 uno dei pochi impianti cinematografici presenti nel Regno Unito capaci di supportare una grande produzione. Lo spazio totale dell'area risulta essere di circa , edificato da uffici di produzione, stage per riprese, sonoro ed effetti speciali, con oltre 80 acri di area backlot e oltre 180 da utilizzare per le riprese in esterni.\nNel 2010 Warner Bros. annuncia di voler acquistare lo studio come permanente base cinematografica europea, e l'acquisto avviene nel 2012. Nel luglio 2014 la Warner annuncia l'ingrandimento della superficie degli studios.\nProduzioni.\nIl primo film girato negli studi \u00e8 stato \"GoldenEye\" (1995), uno dei pochi capitoli della serie James Bond a non essere stato girato presso i Pinewood Studios. La serie cinematografica di Harry Potter \u00e8 stata parzialmente girata all'interno degli studi. Dopo la fine della serie cinematografica, \u00e8 stato aperto il \"Warner Bros. Studio Tour London \u2013 The Making of Harry Potter\", un percorso guidato con set e oggetti di scena."}
{"id": "2213058", "revid": "729019", "url": "https://it.wikipedia.org/wiki?curid=2213058", "title": "Coppa del Mondo di salto con gli sci 1982", "text": "La Coppa del Mondo di salto con gli sci 1982, terza edizione della manifestazione organizzata dalla Federazione Internazionale Sci, ebbe inizio il 20 dicembre 1981 a Cortina d'Ampezzo, in Italia e si concluse il 28 marzo 1981 a Planica, in Jugoslavia. Furono disputate 22 delle 24 gare previste, tutte maschili, in 15 differenti localit\u00e0: 9 su trampolino normale (una in pi\u00f9 rispetto al programma originario poich\u00e9 una prova dal trampolino lungo fu sostituita da una su trampolino normale), 11 su trampolino lungo e 3 su trampolino per il volo. Nel corso della stagione si tennero a Oslo i Campionati mondiali di sci nordico 1982, le cui gare individuali furono ritenute valide anche ai fini della Coppa del Mondo, il cui calendario non contempl\u00f2 dunque interruzioni.\nL'austriaco Armin Kogler si aggiudic\u00f2 la coppa di cristallo, il trofeo assegnato al vincitore della classifica generale, mentre il tedesco orientale Manfred Deckert vinse il Torneo dei quattro trampolini, le cui prove erano valide anche ai fini della classifica di Coppa. Non vennero stilate classifiche di specialit\u00e0; Kogler era il detentore uscente della Coppa generale, Hubert Neuper del Torneo.\nRisultati.\nLegenda:\nNH = trampolino normale\nLH = trampolino lungo\nFH = volo con gli sci"}
{"id": "2213062", "revid": "121836", "url": "https://it.wikipedia.org/wiki?curid=2213062", "title": "Elisabetta I Tudor", "text": ""}
{"id": "2213065", "revid": "104458", "url": "https://it.wikipedia.org/wiki?curid=2213065", "title": "Marso", "text": ""}
{"id": "2213073", "revid": "1318658", "url": "https://it.wikipedia.org/wiki?curid=2213073", "title": "H\u00e9l\u00e8ne Dutrieu", "text": "Biografia.\nInfanzia.\nH\u00e9l\u00e8ne Dutrieu nacque il 10 luglio 1877 a Tournai, Belgio. Figlia di un ufficiale dell'esercito belga. Lasci\u00f2 la scuola a 14 anni per guadagnarsi da vivere.\nSuccessi nel ciclismo.\nDivent\u00f2 una ciclista professionista per la squadra \u00abSimpson Lever Chain\u00bb. Nel 1895 stabil\u00ec il record mondiale femminile di distanza percorsa in un'ora. Nel 1897 e 1898 vinse i mondiali di velocit\u00e0 su pista a Ostenda, Belgio, e si guadagn\u00f2 il soprannome \u201c\"La Fl\u00e8che Humaine\"\u201d (\u201cLa freccia umana\u201d). Nell'agosto 1898 vinse il \u00ab\"Grand Prix d'Europe\"\u00bb e in novembre \u00ab\"Course de 12 Jours\"\u00bb (corsa dei 12 giorni) a Londra. Leopoldo II del Belgio premi\u00f2 Dutrieu con la \u00abCroce di Sant'Andrea con diamanti\u00bb in onore dei suoi successi ciclistici. In seguito inizi\u00f2 a esibirsi nelle music-hall come ciclista acrobatica in spettacoli di variet\u00e0. Nel settembre 1903 si esib\u00ec all\"'Olympia\" di Londra. La Dutrieu divenne un personaggio di successo come ciclista, motociclista e pilota automobilistica acrobatica.\nRisultati in aviazione.\nNel 1908 la fabbrica \u00abCl\u00e9ment-Bayard\u00bb propose alla Dutrieu di pilotare il monoplano ultraleggero n. 19 Demoiselle, progettato da Alberto Santos-Dumont. Dutrieu, per\u00f2, si schiant\u00f2 al decollo durante il primo volo e l'aereo ne usc\u00ec distrutto. In seguito ella pilot\u00f2 con successo e vol\u00f2 da sola su un aeroplano. Il 19 aprile 1910 comp\u00ec quello che si ritiene il primo volo di una donna con un passeggero. Il 25 novembre 1910 la Dutrie fu la quarta donna al mondo, e la prima belga, a ottenere la licenza di pilota d'aeroplano, la n. 27 dell\"'A\u00e9ro-Club de Belgique\". Per le sue esibizioni negli spettacoli aerei ottenne il soprannome \u201cLa ragazza falco\u201d. Nel settembre 1910 comp\u00ec un vol\u00f2 non-stop da Ostenda a Bruges. Dal 26 settembre al 1\u00ba ottobre vola, trasportando di frequente passeggeri, alla \u00absettimana dell'aviazione\u00bb a Burton upon Trent, Inghilterra.\n\u00c8 stata la prima donna pilota a volare per pi\u00f9 di un'ora e il 21 dicembre 1910 fu la prima vincitrice del \u00abCoupe Femina\u00bbper un volo non-stop di 167\u00a0km in 2 ore e 35 minuti. Nel 1911 vinse ancora temporaneamente la \"Coupe Femina\" con 254\u00a0km in 2 ore 58 minuti ma il premio quell'anno fu poi vinto da Marie Marvingt.\nDal 5 giugno al 18 giugno 1911 sul campo di aviazione di Marisabella (Bari) assieme all'aviatore Elie Mollien, ha dato prova delle sue virt\u00f9 aviatorie al folto pubblico che assisteva alla manifestazione aerea, la prima del suo genere al sud d'Italia.\nNel settembre 1911 la Dutrieu viaggi\u00f2 fino agli Stati Uniti con il suo biplano \u00abHenry Farman\u00bb type III. Gareggi\u00f2 per il record di altitudine femminile e per il trofeo \u00abRodman-wanamaker\u00bb, in seguito vinto da Matilde Moisant. Nello stesso anno batt\u00e9 14 piloti maschi vincendo la \u00abCoppa del Re\u00bb a Firenze. Nel 1912 divenne la prima donna a pilotare un idrovolante. Nel 1913 \u00e8 stata la prima aviatrice premiata con la Legion d'onore.\nPrima guerra mondiale e oltre.\nDurante la guerra mondiale H\u00e9l\u00e8ne Dutrieu fu autista di ambulanza all'ospedale \u00abMessimi\u00bb. In seguito divenne direttrice dell'ospedale militare \u00abCampagne \u00e0 Val-de Grace\u00bb. Dopo la guerra fu una giornalista. Nel 1922 si spos\u00f2 con Pierre Mortier e acquis\u00ec la nazionalit\u00e0 francese. Poi divent\u00f2 vice presidente della sezione femminile dell'\u00abA\u00e9ro-club de France\u00bb. Nel 1953 fu insignita con la \u00abMedaglia dell'Aeronautica\u00bb. Nel 1956 diede vita alla \u00abcoppa H\u00e9l\u00e8ne Dutrieu\u00bb, con l'assegnazione di un premio di 200.000 franchi al pilota francese o belga in grado di compiere il volo non-stop pi\u00f9 lungo, ogni anno. \nMor\u00ec a Parigi il 26 giugno 1961, a 83 anni e fu sepolta nel Cimitero dei Batignolles, a Parigi."}
{"id": "2213075", "revid": "104458", "url": "https://it.wikipedia.org/wiki?curid=2213075", "title": "Quinto Pompedio Silone", "text": ""}
{"id": "2213077", "revid": "1305772", "url": "https://it.wikipedia.org/wiki?curid=2213077", "title": "Numb", "text": ""}
{"id": "2213083", "revid": "729019", "url": "https://it.wikipedia.org/wiki?curid=2213083", "title": "Coppa del Mondo di salto con gli sci 1981", "text": "La Coppa del Mondo di salto con gli sci 1981, seconda edizione della manifestazione organizzata dalla Federazione Internazionale Sci, ebbe inizio il 30 dicembre 1980 a Oberstdorf, in Germania Ovest (la prima tappa, in programma il 21 dicembre 1980 a Cortina d'Ampezzo, in Italia, fu annullata) e si concluse il 22 marzo 1981 a Planica, in Jugoslavia. Furono disputate 24 delle 28 gare previste, tutte maschili, in 21 differenti localit\u00e0: 8 su trampolino normale, 14 su trampolino lungo e 2 su trampolino per il volo. Nel corso della stagione si tennero a Oberstdorf i Campionati mondiali di volo con gli sci 1981, non validi ai fini della Coppa del Mondo, il cui calendario non contempl\u00f2 comunque interruzioni.\nL'austriaco Armin Kogler si aggiudic\u00f2 la coppa di cristallo, il trofeo assegnato al vincitore della classifica generale, mentre il suo connazionale Hubert Neuper vinse il Torneo dei quattro trampolini, le cui prove erano ritenute valide anche ai fini della classifica di Coppa. Non vennero stilate classifiche di specialit\u00e0; Neuper era il detentore uscente di entrambi i trofei.\nRisultati.\nLegenda:\nNH = trampolino normale\nLH = trampolino lungo\nFH = volo con gli sci"}
{"id": "2213086", "revid": "92723", "url": "https://it.wikipedia.org/wiki?curid=2213086", "title": "Szentistv\u00e1n", "text": "Szentistv\u00e1n \u00e8 un comune dell'Ungheria di 2.617 abitanti (dati 2001) . \u00c8 situato nella provincia di Borsod-Aba\u00faj-Zempl\u00e9n.\nStoria.\nLa zona \u00e8 abitata fin dal 3000 a.C. Il primo documento scritto \u00e8 datato 1315 e menziona la costruzione di una chiesa. Il comune \u00e8 nominato nel 1396. Durante la guerra di occupazione turca \u00e8 stato distrutto diverse volte, nel 1641 la zona \u00e8 nominata deserta. Fino al 1945 era di propriet\u00e0 della Chiesa (precisamente della diocesi di Eger)"}
{"id": "2213096", "revid": "729019", "url": "https://it.wikipedia.org/wiki?curid=2213096", "title": "Coppa del Mondo di salto con gli sci 1980", "text": "La Coppa del Mondo di salto con gli sci 1980, prima edizione della manifestazione organizzata dalla Federazione Internazionale Sci, ebbe inizio il 27 dicembre 1979 a Cortina d'Ampezzo, in Italia, e si concluse il 25 marzo 1980 a \u0160trbsk\u00e9 Pleso, in Cecoslovacchia. Furono disputate 25 gare, tutte maschili, in 18 differenti localit\u00e0: 8 su trampolino normale, 16 su trampolino lungo e 1 su trampolino per il volo. Nel corso della stagione si tennero i XIII Giochi olimpici invernali di , validi anche come Campionati mondiali di sci nordico 1980 ma non ai fini della Coppa del Mondo, il cui calendario contempl\u00f2 dunque un'interruzione nella parte centrale del mese di febbraio.\nL'austriaco Hubert Neuper si aggiudic\u00f2 sia la coppa di cristallo, il trofeo assegnato al vincitore della classifica generale, sia il Torneo dei quattro trampolini, le cui prove furono ritenute valide anche ai fini della classifica di Coppa. Non vennero stilate classifiche di specialit\u00e0.\nRisultati.\nLegenda:\nNH = trampolino normale\nLH = trampolino lungo\nFH = volo con gli sci"}
{"id": "2213102", "revid": "436907", "url": "https://it.wikipedia.org/wiki?curid=2213102", "title": "Roberto Gualdi", "text": "Biografia.\nHa iniziato l'attivit\u00e0 musicale negli anni ottanta, suonando nei gruppi dell'underground savonese F-104 e Novagrande. Prosegue la sua carriera di musicista trasferendosi a Milano nel 1990, dove studia al Centro Professione Musica, del quale diventer\u00e0 insegnante nel 1996.\nNel 1993 fonda gli Scomunica dove suona fino al 1996, incidendo anche il disco \"Scomunica\" nel 1995. Grazie al supporto del chitarrista Ricky Portera, nel 1996 inizia la sua collaborazione con Paola Turci e nel 1997 incide il suo primo disco con la Premiata Forneria Marconi, gruppo di cui \u00e8 componente fisso, anche se nei primi anni 2000 venne temporaneamente sostituito da Piero Monterisi e da Lucrezio de Seta. Tramite Lucio Fabbri, inizia anche la collaborazione con Dolcenera. Nel 1999 con Cesareo alla chitarra, Guido Block al basso e Stefano Xotta alla chitarra forma i Four Tiles; altri progetti sono quelli del duo Il diavolo e l'acqua santa, con il batterista jazz Stefano Bagnoli, e dei Lauroja &amp; The G Zone, con Maurizio Lauroja alla chitarra e Guido Block al basso.\nNel 2000 lavora con Lucio Dalla e nello stesso anno conosce Dario Mollo, lavorando ai suoi dischi \"Voodoo hill\", con il bassista dei Deep Purple Glenn Hughes, e \"The Cage II\", con il cantante dei Black Sabbath Tony Martin. Nel 2004, sempre con \"Dario Mollo\", forma gli Elektric Zoo con Graham Bonnet alla voce; successivamente con Guido Block al basso e Mitzi come voce forma il gruppo dei Noize Machine.\nNel 2010 e 2011 collabora inoltre con Paolo Jannacci e la Zelig Orchestra, con Enzo Jannacci, XFactor e con Dolcenera, oltre ai suoi progetti personali \u201cIl Diavolo &amp; L'Acqua Santa\u201d, NoiZe Machine e Four Tiles. Vince inoltre il premio come miglior batterista del 2010 messo in palio dalla rivista InSound"}
{"id": "2213108", "revid": "729019", "url": "https://it.wikipedia.org/wiki?curid=2213108", "title": "Claude Dourthe", "text": "Biografia.\nNato a Magescq, nel dipartimento del Landes, fu sempre legato al Dax (\"id.\"), club nel quale spese l'intera carriera e con il quale, come miglior risultato, giunse fino alla finale del campionato francese del 1973 (che tuttavia non disput\u00f2 causa infortunio).\nIl 27 novembre 1966, all'et\u00e0 di 18 anni e 7 giorni, esord\u00ec in Nazionale contro il , divenendo cos\u00ec il pi\u00f9 giovane giocatore internazionale francese, battendo il record fino ad allora detenuto da Pepe Dizabo, 18 anni e 99 giorni (1948).\nPartecip\u00f2 a tutti i Cinque Nazioni dal al , eccezion fatta per il biennio -, e fu protagonista del primo Grande Slam francese nella storia del torneo ().\nDourthe vanta anche la vittoria nell'edizione , l'unico torneo vinto a pari merito da tutte le cinque partecipanti.\nDopo il ritiro dall'attivit\u00e0 agonistica Dourthe continu\u00f2 la sua professione di medico dentista (esercita a Dax), sebbene rimasto nell'ambiente rugbistico come dirigente della FFR: \u00e8 stato dapprima addetto alle relazioni con la federazione francese sport universitari ed \u00e8, attualmente, dirigente accompagnatore della selezione francese U-19.\n\u00c8 padre di Richard Dourthe, nazionale francese, e suocero di Rapha\u00ebl Iba\u00f1ez e di Olivier Magne, rugbisti anch'essi."}
{"id": "2213109", "revid": "287204", "url": "https://it.wikipedia.org/wiki?curid=2213109", "title": "Montemagno (disambigua)", "text": ""}
{"id": "2213117", "revid": "928766", "url": "https://it.wikipedia.org/wiki?curid=2213117", "title": "Aprilia Racing", "text": "Aprilia Racing \u00e8 la divisione sportiva dell'azienda motociclistica Aprilia, che al 2015 ha ottenuto 56 titoli mondiali nelle varie specialit\u00e0 motociclistiche, tra le categorie piloti e costruttori.\nIntegrata inizialmente nella societ\u00e0 madre, dal 1\u00ba gennaio del 2009 diviene una s.r.l. indipendente anche se facente parte sempre del gruppo Piaggio.\nInizia l'attivit\u00e0 nel 1974 nel campionato mondiale di motocross, spostandosi in altre competizioni nel 1985 con l'entrata nel Campionato mondiale di trial del pilota Philippe Berlatier e nel motomondiale con Loris Reggiani che inizi\u00f2 a gareggiare nella classe 250. Due stagioni pi\u00f9 tardi, esattamente il 30 agosto 1987, si registr\u00f2 la prima vittoria in un Gran Premio, quello di San Marino e sempre con Loris Reggiani alla guida.\nNel 1992 la casa di Noale inizi\u00f2 la lunga serie di vittorie nei campionati mondiali della varie discipline motociclistiche nella classe 125 del motomondiale, con alla guida Alessandro Gramigni, e nel campionato di trial con Tommy Ahvala. Furono questi i primi di una lunga serie di vittorie nei singoli gran premi e di titoli ottenuti nei campionati motociclistici.\nMotomondiale.\nNonostante sia stata, nel passato, un'azienda relativamente piccola se paragonata ai colossi nipponici, l'Aprilia ha da sempre dedicato molte energie nelle competizioni sportive, in particolare nel motomondiale dove ha gareggiato in quattro classi, con risultati molto positivi nella 125, dove ha conquistato 10 titoli mondiali, e nella 250, dove ha conquistato 9 titoli iridati: con i suoi 19 titoli costruttori complessivi, l'Aprilia si colloca al 4\u00ba posto tra le case pi\u00f9 vincenti di sempre. Essa ha inoltre conquistato 19 titoli mondiali piloti nelle classi 125 e 250 a partire dal 1992.\nClasse 125.\nLa prima vittoria dell'Aprilia in una gara della classe 125 risale al GP di Cecoslovacchia del 1991, quando a tagliare per primo il traguardo \u00e8 stato Alessandro Gramigni del team Italia. Nel 1992 \u00e8 stato sempre Gramigni con l'Aprilia RS 125 R a laurearsi campione del mondo della ottavo di litro (altro nome della 125) a seguito di due successi (in Malaysia ed Ungheria) e 134 punti in classifica, appena 16 lunghezze in pi\u00f9 del secondo classificato, l'altro italiano Fausto Gresini su Honda RS125R.\nKazuto Sakata divenne campione del mondo di motociclismo della classe 125 nel 1994 a seguito di tre successi (in Australia e poi ancora in Spagna e Repubblica Ceca) e 224 punti nella classifica finale. Nel 1997 il giovanissimo Valentino Rossi, passato dal team AGV al Team ufficiale Aprilia, ottiene il suo primo titolo mondiale in sella alla RS 125. Conquistato il suo primo alloro il pesarese passa alla classe 250. Nel 1998, a distanza di quattro anni dal suo primo successo, \u00e8 il giapponese Sakata a vincere il mondiale per la seconda volta grazie a quattro primi posti ottenuti in Giappone, Spagna, Francia e Gran Bretagna. Nel 2000 si laurea campione del mondo Roberto Locatelli del team Vasco Rossi Racing dopo aver ottenuto cinque vittorie (Malaysia, Italia, Repubblica Ceca, Spagna e Giappone) e 230 punti.\nNel 2002 il francese Arnaud Vincent, supportato dal team Worldwide Race di Fiorenzo Caponera, diviene campione del mondo grazie a cinque vittorie (in Giappone, Gran Bretagna, Germania, Portogallo e Malaysia), due pole position e 273 punti in classifica generale, appena 19 in pi\u00f9 del secondo classificato (il sammarinese Manuel Poggiali).\nNel 2006 si \u00e8 laureato campione del mondo con 338 punti frutto di 8 vittorie, 4 secondi posti, 2 terzi posti lo spagnolo \u00c1lvaro Bautista del team Master-MVA Aspar. Nel 2007 \u00e8 ancora il team Aspar a fregiare la casa italiana del titolo mondiale piloti.\nLa stagione per\u00f2 \u00e8 molto intensa, e lotta per il campionato si decide solo all'ultima gara, a Valencia: Talm\u00e1csi ci arriva con 10 punti di vantaggio sul compagno di squadra Faubel. In gara la tensione \u00e8 palpabile, Talm\u00e1csi parte dalla pole, Faubel lo supera e vince, ma l'ungherese arriva secondo e si laurea campione del mondo: \u00e8 il primo ungherese a raggiungere un simile traguardo nel motociclismo. Il 18 ottobre 2009 Juli\u00e1n Sim\u00f3n si laurea campione del mondo, guidando un Aprilia RSA 125 del team Bancaja Aspar. Nel 2011, in concomitanza con l'ultima apparizione della classe nel motomondiale, Aprilia ottiene sia il titolo piloti, con Nico Terol, che il titolo costruttori.\nClasse 250.\nNel 1994 Max Biaggi si aggiudica il mondiale, con 22 punti di vantaggio su Tadayuki Okada (2\u00ba), portando il primo mondiale della classe 250 all'Aprilia. Nel 1995 Biaggi si laurea nuovamente campione ma ha vita pi\u00f9 semplice concludendo con ben 63 punti di vantaggio sul secondo classificato (il giapponese Tetsuya Harada), vincendo 8 gran premi (Malesia, Germania, Italia, Paesi Bassi, Gran Bretagna, Repubblica Ceca, Argentina e Catalogna) concludendo solo una gara fuori dal podio, quella in Giappone. Nel 1996 sempre il romano Biaggi si conferma per il terzo anno consecutivo, ottiene 9 vittorie (5 nelle prime 6 gare) e si porta a casa il mondiale con soli 6 punti di vantaggio su Waldmann.\nNel 1998 con Loris Capirossi vince il titolo (grazie alle vittorie nel Gran Premio di Spagna e nel Gran Premio di Gran Bretagna) superando in classifica i compagni di squadra Valentino Rossi, all'epoca giovane promessa del motociclismo italiano e Tetsuya Harada, l'unico ancora in grado di portargli via la prima posizione; ma all'ultima curva dell'ultimo giro del Gran Premio decisivo, quello d'Argentina, Capirossi fece un'entrata decisa ad Harada, in quell'occasione pi\u00f9 lento, incappando in un inevitabile contatto dal quale l'italiano ebbe al meglio; Capirossi era cos\u00ec campione del mondo, in seguito il pilota giapponese lo accus\u00f2 di comportamento antisportivo in pista.\nIn particolare, Harada sostenne che Capirossi fece di tutto per farlo cadere al fine di vincere il titolo mondiale, con la stessa accusa l'Aprilia interruppe bruscamente il contratto che la legava a Capirossi anche per l'anno successivo. La casa di Noale venne successivamente citata in causa e tutto si risolse con una lunga questione legale alla fine della quale il pilota italiano venne dichiarato innocente e non vennero presi provvedimenti nei suoi confronti, confermando la classifica finale che lo vedeva campione del mondo. L'Aprilia dovette inoltre riconoscergli una cifra pari a 2 milioni di euro per chiudere la controversia.\nNel motomondiale 1999 vinse il titolo con la casa di Noale Valentino Rossi e nel 2002 Marco Melandri. Nella stagione 2003 il sammarinese Manuel Poggiali, all'esordio nella categoria, vince le prime due corse della stagione (Giappone e Sudafrica) e con altri due successi, nei Gran Premi di Francia ed Italia, ed un totale di 10 podi, conquista il titolo di campione del mondo, al primo anno nella categoria.\nPoggiali \u00e8 stato il terzo pilota pi\u00f9 giovane ad aver vinto il titolo iridato nella classe 250 dopo Marco Melandri e Valentino Rossi. Nel 2006 lo spagnolo Jorge Lorenzo, al primo anno con la 250 italiana, vince la sua prima gara in 250 nel GP di Spagna a Jerez, prima gara del campionato e grazie ad 8 vittorie e 11 podi (comprese le vittorie), vince il suo primo campionato del mondo lottando sino all'ultimo GP con Andrea Dovizioso su Honda, diventando il secondo pilota pi\u00f9 giovane della storia a vincere tale titolo, dietro il nuovo recordman Pedrosa, vittorioso con la Honda.\nSi riconferma campione del mondo anche nel 2007, sempre nel team Fortuna Aprilia, con una gara di anticipo arrivando terzo al GP della Malesia. Nel corso della stagione, in cui ha ottenuto 9 vittorie e 312 punti in classifica, ogni volta che ha ottenuto la pole position ha poi vinto anche la gara. Nel 2009, ultima annata in cui \u00e8 stata disputata la 250, Aprilia si aggiudica il titolo costruttori.\nClasse 500 e MotoGP.\nPur avendo sperimentato tecnologie diversificate e, spesso, all'avanguardia nel tentativo di essere competitiva anche nella massima categoria, nella quale esord\u00ec nel 1994; dopo diversi anni di prestazioni opache nella classe 500 e, successivamente, nella MotoGP, la casa di Noale si \u00e8 ritirata dalla classe regina nel 2004.\nNelle sue sperimentazioni spesso ha seguito strade originali e differenti rispetto ad altri costruttori come quando, ad esempio, nella classe 500 decise di continuare l'evoluzione del motore a 2 cilindri a V, nella costante ricerca di aumentare le prestazioni, mentre tutti gli altri produttori passavano alla configurazione a 4 cilindri. Per la verit\u00e0 Aprilia si ciment\u00f2 su una 500 2 tempi a 4 cilindri, ma il progetto, realizzato in due esemplari, vide la pista solo per alcuni test e poi fu accantonato per dedicare tutte le attenzioni alla RS Cube e ai nuovi regolamenti per la MotoGP. Almeno uno dei due prototipi \u00e8 custodito nei magazzini prototipi nella sede di Noale.\nAltrettanto particolare fu la decisione di puntare sulla leggerezza di un motore a 3 cilindri in linea (con la RS Cube), mentre gli altri competitori cercavano di ottenere le migliori prestazioni dai motori a 4 cilindri (in linea per la Yamaha, a V per Suzuki e Ducati) o, finch\u00e9 il regolamento lo ha permesso, addirittura a 5 cilindri come la Honda RC211V e a 6 cilindri come il progetto abortito della Blata WCM.\nNel 2015 Aprilia ritorna in MotoGP, stringendo un accordo di collaborazione con il Gresini Racing, con la squadra che prende la denominazione di Aprilia Racing Team Gresini. I piloti, per questa stagione sono: \u00c1lvaro Bautista e Marco Melandri, sostituito a met\u00e0 stagione dal tedesco Stefan Bradl. Nel 2016 il team schiera nuovamente Bautista e Bradl, portando al debutto il prototipo RS-GP e raccogliendo nel corso della stagione 16 piazzamenti nella top-10.\nNel 2017 il team \u00e8 formato da Aleix Espargar\u00f3 e da Sam Lowes, quest'ultimo debuttante nella classe regina. Nel 2018 continua la collaborazione con il team Gresini, al confermato Espargar\u00f3, viene affiancato il pilota britannico Scott Redding. Il team si piazza al decimo posto in classifica mentre Aprilia \u00e8 sesta tra i costruttori. Nel 2019 \u00e8 Andrea Iannone ad affiancare Espargar\u00f3. Proprio Iannone ottiene il miglior risultato stagionale in gara, tagliando il traguardo del Gran Premio d'Australia al sesto posto, a meno di un secondo dal podio. La stagione si conclude al sesto posto tra i costruttori.\nNel 2020 erano stati confermati gli stessi piloti, Aleix Espargar\u00f3 e Andrea Iannone, ma essendo quest'ultimo squalificato per doping in attesa della sentenza definitiva, in sua sostituzione fino alla fine di ottobre ha corso Bradley Smith, a sua volta sostituito da Lorenzo Savadori. La stagione si conclude al sesto posto tra i costruttori.\nPer la stagione 2021 i piloti ufficiali a inizio stagione sono\u02d0 il confermato Aleix Espargar\u00f2 e Lorenzo Savadori, campione italiano Superbike 2020 proprio con Aprilia. Tra aprile e maggio, la casa di Noale svolge alcuni test con Andrea Dovizioso, mentre il 16 agosto viene annunciato l'ingaggio di Maverick Vi\u00f1ales per la stagione 2022. Il 29 Agosto sul circuito di Silverstone Aleix Espargar\u00f2 regala il primo podio di sempre per l'Aprilia nel campionato MotoGP, arrivando 3\u00ba a poco pi\u00f9 di 4 secondi dal vincitore. La stagione si conclude al sesto posto in classifica costruttori ed al nono nella classifica a squadre.\nRisultati in MotoGP.\n\"I punti e il risultato finale sono la somma dei punti ottenuti da entrambi i piloti (diversamente dalla classifica costruttori) e il risultato finale si riferisce al team e non al costruttore.\"\nSuperbike.\nMondiale Superbike.\nNel 1999 l'Aprilia fece il suo esordio anche nel mondiale riservato alle derivate dalla produzione di serie con la RSV mille. Quell'anno il pilota fu Peter Goddard, che si piazz\u00f2 dodicesimo.\nL'anno successivo arrivarono Troy Corser e Alessandro Antonello: l'australiano, gi\u00e0 campione del mondo nel 1996, conquist\u00f2 la prima vittoria per la casa di Noale (saranno 5 in tutto alla fine dell'anno, condite da altri 3 podi) e si classific\u00f2 terzo, mentre il padovano giunse quindicesimo. Nel 2001 a Corser venne affiancato R\u00e9gis Laconi, ma quell'anno entrambi i piloti soffrirono la minore competitivit\u00e0 delle loro gomme Dunlop, e alla fine guinsero rispettivamente quarto (con 10 podi, di cui 2 vittorie, entrambe conquistate nel gran premio d'apertura della stagione) e undicesimo (con una bella vittoria nel gran premio conclusivo a Imola).\nAl termine della stagione 2002, che vide il solo Noriyuki Haga come portacolori arrivare quarto, Aprilia ritir\u00f2 la propria squadra per riservare le proprie risorse economiche sul progetto RS Cube in MotoGP.\nNel 2008 viene per\u00f2 annunciato il ritorno, a partire dalla stagione 2009, nel mondiale Superbike con una nuova supersportiva creata appositamente per competere e confrontarsi con le case giapponesi e con la Ducati: la RSV4, dotata di un motore 4 cilindri a V di 65\u00b0, affidata ai piloti Max Biaggi e Shinya Nakano. Il riscontro va oltre le aspettative, e la squadra, nell'anno del debutto, raggiunge il 4\u00ba posto sia nella classifica piloti, con Biaggi, che in quella costruttori, grazie a 9 podi, di cui una vittoria.\nNel 2010 viene riconfermato Max Biaggi, mentre viene designato Leon Camier come seconda guida, in ambito manageriale Giampiero Sacchi (dimessosi da responsabile sportivo del Gruppo Piaggio) viene sostituito da Luigi Dall'Igna (che gi\u00e0 svolge il ruolo di direttore tecnico). Il team prende la denominazione di Aprilia Alitalia Racing visto l'accordo di sponsorizzazione con la compagnia di bandiera italiana.\nMax Biaggi vince il titolo piloti con una gara d'anticipo rispetto al termine della stagione sopravanzando di 75 punti il suo diretto avversario, il britannico Haslam sulla Suzuki GSX-R1000 del team Suzuki Alstare. Grazie a questo successo iridato (il quarto con l'Aprilia) il pilota romano entra nella storia del motociclismo sportivo diventando il primo italiano a vincere il mondiale Superbike. Anche il titolo costruttori viene vinto dall'Aprilia, pure in questo caso, cos\u00ec come per il titolo piloti, si tratta del primo mondiale nella storia della casa italiana in questa categoria. Per affrontare la stagione 2011, il Team conferma Max Biaggi e Leon Camier in sella alle Aprilia RSV4. Alla fine della stagione, l'Aprilia si classificher\u00e0 al 3\u00ba posto della classifica costruttori, totalizzando 442 punti.\nPer la stagione 2012 il Team conferma Max Biaggi, al quale viene affiancato Eugene Laverty, ex pilota della Yamaha Racing, Biaggi si confermer\u00e0 campione del mondo e Aprilia vincer\u00e0 il titolo costruttori. Con la vittoria dell'italiano la casa di Noale ha raggiunto nel 2012 la quota di 51 titoli (il 50\u00ba con il titolo piloti, il 51\u00ba con il titolo costruttori) mondiali vinti, il Gruppo Piaggio 101 (il 100\u00ba con il titolo costruttori, il 101\u00ba con quello piloti). Per la stagione 2013 il Team conferma Eugene Laverty, al quale viene affiancato Sylvain Guintoli, ex pilota della Liberty Racing. I due, insieme, riusciranno a far aggiudicare ad Aprilia il titolo costruttori 2013, per quanto quello piloti sia sfuggito ad entrambi. Nel 2014 vince titolo costruttori e piloti con Sylvain Guintoli Raggiungendo quota 54 titoli mondiali.\nNel 2015 viene schierata la nuova versione della RSV4, la RSV4-RF. A guidare la nuova moto di Noale sono l'Inglese Leon Haslam, l'esordiente Jordi Torres proveniente dal Motomondiale e solo per alcune wild card l'ex campione di categoria Max Biaggi. Nel 2016 e 2017 Aprilia rimane nel mondiale Superbike fornendo le RSV4-RF a team privati. Nel 2018 continua la collaborazione con il team inglese Milwaukee che schiera la stessa coppia di piloti della stagione precedente. Lorenzo Savadori chiude la stagione al decimo posto in classifica piloti mentre Eugene Laverty, autore di due piazzamenti a podio e di una pole position, chiude all'ottavo posto. Aprilia torna nel mondiale Superbike nel 2020 quando il pilota francese Christophe Ponsson disputa qualche Gran Premio come wild card, con il team Nuova M2 racing conquistando quattro punti.\nSuperstock 1000 FIM Cup.\nAprilia esordisce in questa categoria nella sua prima edizione targata 1999. Il pilota spagnolo Daniel Oliver, in sella ad una RSV R chiude la stagione da vicecampione andando a vincere tre Gran Premi. Oliver vincer\u00e0 altre due gare nell stagioni immediatamente successive. Nel 2002 la presenza di Aprilia in questo campionato si limita a partecipazioni estemporanee con piloti wild-card. Nel biennio 2003-2004 i portacolori di Aprilia nella Stock 1000 sono FbC Racing e Alessandro Brannetti che chiude la prima stagione al diciannovesimo posto e la seconda al quindicesimo. Dal 2005 al 2008 non vengono schierate motociclette Aprilia in questo campionato.\nNel 2009, in concomitanza col ritorno in Superbike partecipa alla Coppa del Mondo Superstock 1000 con due giovani piloti: Federico Sandi (figlio di Giovanni Sandi, capo meccanico di Max Biaggi) e Federico Biaggi (nipote di Max Biaggi), le moto sono affidate al Team JiR ma vengono sviluppate direttamente dal reparto corse. Chiudono il campionato al diciannovesimo e trentanovesimo posto in classifica piloti. Nel 2010 due RSV4 vengono schierate dal team ceco MS Racing, i due piloti Ond\u0159ej Je\u017eek e Michal Salac chiudono rispettivamente al diciannovesimo e ventinovesimo posto in classifica piloti. Nel 2011 non partecipa a questo campionato. Nel 2012 un'unica RSV4 viene schierata dal team M.V. Racing e guidata da Massimo Parziani. Nel corso della stagione altre Aprilia partecipano a questo campionato con piloti wild card. Parziani chiude al ventiseiesimo posto in classifica piloti. Nel 2013 partecipa solo alle prime tre gare in calendario, con lo stesso pilota della stagione precedente, senza ottenere punti. Nel 2014 partecipa con Kevin Calia, alle due gare in territorio italiano, ottenendo qualche punto valido per entrambe le classifiche.\nNel 2015 Aprilia fornisce le nuove RSV4-RF al team di Superstock 1000 Nuova M2 Racing, al termine del campionato il 4 ottobre in occasione del Gran premio di Francia, l'Italiano Lorenzo Savadori si laurea campione mondiale di categoria. Aprilia vince in quest'occasione anche il titolo costruttori raggiungendo quota 56 titoli mondiali. Nel 2016 continua la collaborazione con Nuova M2 Racing che sostituisce Lorenzo Savadori con Roberto Tamburini. Al termine della stagione Kalia chiude al terzo posto in classifica piloti, con due piazzamenti a podio all'attivo, mentre Tamburini chiude settimo, ottenendo la pole position nel Gran Premio di Imola. Nel 2017 Nuova M2 Racing cambia entrambi i piloti, vengono schierati infatti Luca Vitali e Maximilian Scheib che chiudono rispettivamente undicesimo e settimo in campionato. Nel 2018 i due piloti della stagione precedente vengono trasferiti nel team Aprilia Racing. In occasione del Gran Premio della Repubblica Ceca a Brno Aprilia torna alla vittoria dopo tre anni di digiuno. Al termine di questa stagione, ultima edizione della Superstock 1000, grazie alla costanza di risultati di Vitali e agli acuti di Scheib, aprilia si aggiudica la classifica riservata ai team.\nFuoristrada e Supermoto.\nOltre che nelle competizioni di trial (ritiratasi a met\u00e0 degli anni novanta) l'Aprilia si \u00e8 fatta onore nelle competizioni del motocross gi\u00e0 a partire dal 1974, interrotta nel 1985 e ripresa nel 2005 (fallimentare nel 2005 con le prime versioni MXV, ha ottenuto successi dal 2007-2008 con le MXV 4.5 di seconda generazione) e soprattutto del Supermotard (vincendo dal debutto nel 2004 due titoli costruttori e due titoli piloti), prima con le Sxv e poi con le Mxv (titolo mondiale del 2011)"}
{"id": "2213118", "revid": "287204", "url": "https://it.wikipedia.org/wiki?curid=2213118", "title": "Dimitar Penev", "text": ""}
{"id": "2213121", "revid": "869733", "url": "https://it.wikipedia.org/wiki?curid=2213121", "title": "Pubblimania", "text": "Pubblimania era un programma televisivo italiano dedicato all'universo della pubblicit\u00e0, andato in onda a partire dall'11 febbraio 1988 su Raitre nel palinsesto notturno, suddiviso in quattro cicli di puntate.\nNel primo ciclo i Krisma (Maurizio Arcieri e Cristina Moser), da uno chalet alpino battezzato \"la casetta di Raitre\", presentavano otto puntate, formate da spezzoni pubblicitari di provenienza internazionale, ognuna con un tema: \"il look\", \"la coppia - partita a due\", \"sport &amp; gioco\", \"anima - animali - animazione\", \"la donna \u00e8 mobile\", \"la notte\", \"musica e ritmo\", \"l'automobile\".\nIl secondo ciclo era a cura di Omar Calabrese, che all'argomento pubblicit\u00e0 aveva dedicato studi e saggi, e di Mario Fattori, che trattava il tema della prima pubblicit\u00e0 \"americana\".\nNel terzo ciclo Giulio Giorello e Paolo Fabbri trattavano i temi \"tragedia e commedia\", \"marchio e marca\", \"spirito e spiritoso\", \"senza parole\", \"avventura e sventura\" e, infine, \"liquido - solido - gassoso\". \nL'ultima tranche di otto puntate raggruppava una serie di temi (droga, moda, politica, design) e alcuni ritratti di autori e registi, tra cui Michalkov, Lynch, Allen, Annaud e Konchalovsky."}
{"id": "2213122", "revid": "339392", "url": "https://it.wikipedia.org/wiki?curid=2213122", "title": "Borislav Mikhailov", "text": ""}
{"id": "2213124", "revid": "599013", "url": "https://it.wikipedia.org/wiki?curid=2213124", "title": "Francesco Chimenti", "text": "\u00c8 il fratello di Vito e il padre di Antonio, a loro volta calciatori.\nCarriera.\nGiocatore.\nPrelevato dal Trani (nella squadra pugliese aveva segnato 34 reti), \u00e8 diventato il pi\u00f9 grande goleador della in Serie B. Per otto stagioni \u00e8 stato il centravanti della squadra marchigiana: in maglia rossobl\u00f9 ha segnato ben 97 reti (comprese le 2 annullate dalla Lega nella partita con la Torres) in 286 partite, incluse quelle di Coppa Italia (6 le reti realizzate in questa competizione), superando per sei stagioni consecutive (quattro di C e due di B) dal 1972 al 1978, le 10 reti in campionato.\nNella stagione di Serie C del 1973-1974 vinse la classifica marcatori con 21 reti, pi\u00f9 3 gol non assegnati contro la Torres (partita vinta 3-2 dalla Sambenedettese ma poi data a tavolino alla Sambenedettese per invasione di campo all'85'); la stagione vide la seconda promozione in Serie B per la Samb guidata da Marino Bergamasco, con un attacco formato da Val\u00e0, Castronaro, Ripa, Chimenti, Simonato e Basilico.\nSi tolse anche la soddisfazione di segnare una rete alla stessa Juventus in Coppa Italia il 21 settembre del 1975: 2-2 il risultato di quella partita, in uno stadio \"Fratelli Ballarin\" stracolmo di tifosi, accorsi da tutti i paesi limitrofi. In carriera ha collezionato complessivamente 197 presenze e 54 reti in Serie B.\nAllenatore.\nDa allenatore ha guidato a pi\u00f9 riprese la : prima nel 1994-1995 nel campionato di Eccellenza, poi da febbraio a giugno 2006 come quinto allenatore della stagione, cos\u00ec come nella stagione successiva, chiamato a sostituire Alessandro Calori, esonerato dopo sole 5 giornate."}
{"id": "2213125", "revid": "19330", "url": "https://it.wikipedia.org/wiki?curid=2213125", "title": "Dimitr Berbatov", "text": ""}
{"id": "2213127", "revid": "838137", "url": "https://it.wikipedia.org/wiki?curid=2213127", "title": "Minimum Enroute Level", "text": "In campo aeronautico, il Minimum Enroute level (MEL) \u00e8 la quota minima alla quale un aeromobile deve percorrere un segmento di rotta. Il MEL pu\u00f2 variare in base alle zone in cui si vola, e in base agli ostacoli o restrizioni presenti su una certa aerovia, SID o STAR. \nIl MEL viene sempre espresso in livelli di volo sia pari che dispari, dato che la quota \u00e8 riferita alla pressione barometrica standard di 1013,2 millibar. \nIl MEL per ogni tratto di aerovia si determina considerando un QNH di 960\u00a0hPa e considerando l'elevazione del pi\u00f9 alto ostacolo presente in un raggio di 10 NM dalla linea centrale dell'aerovia e garantisce una separazione di almeno 2000\u00a0ft dal pi\u00f9 alto ostacolo esistente nella fascia protettiva di diametro 20\u00a0NM.\nInoltre per la determinazione del MEL si tiene conto anche dei seguenti fattori:"}
{"id": "2213130", "revid": "287204", "url": "https://it.wikipedia.org/wiki?curid=2213130", "title": "Krasimir Balakov", "text": ""}
{"id": "2213135", "revid": "287204", "url": "https://it.wikipedia.org/wiki?curid=2213135", "title": "Dimitar Ivankov", "text": ""}
{"id": "2213138", "revid": "767487", "url": "https://it.wikipedia.org/wiki?curid=2213138", "title": "Sin frenos", "text": "Sin frenos \u00e8 il quarto album in studio de La Quinta Estaci\u00f3n, il primo album come duo, dopo l'abbandono del chitarrista Pablo Dom\u00ednguez. L'album \u00e8 stato presentato in Messico il 3 marzo del 2009 ed \u00e8 stato anticipato dal singolo Que Te Quer\u00eda.\nInformazioni sull'album.\nDurante l'estate 2008 il gruppo aveva annunciato l'uscita del prossimo album per il mese di ottobre, ma verso la fine dell'anno circolarono alcune voci su una loro possibile separazione: la cantante della band Natalia Jim\u00e9nez escluse questa ipotesi ma tuttavia annunci\u00f2 l'abbandono di Pablo Dom\u00ednguez e conferm\u00f2 che il nuovo album, chiamato \"Sin frenos\", era in preparazione. Il 5 gennaio 2009 \u00e8 uscito il primo singolo, Que te quer\u00eda, mentre l'uscita del disco \u00e8 prevista per il 3 marzo in Messico e poi a seguire in Spagna e Stati Uniti. \"Sin frenos\" conterr\u00e0 12 tracce in stile pop-rock con influenza di musica messicana. L'album contiene anche una canzone cantate insieme a Marc Anthony, chiamata Recu\u00e9rdame."}
{"id": "2213140", "revid": "22475", "url": "https://it.wikipedia.org/wiki?curid=2213140", "title": "All'ombra delle fanciulle in fiore", "text": "All'ombra delle fanciulle in fiore (\"\u00c0 l'ombre des jeunes filles en fleurs\") \u00e8 il secondo volume dell'opera di Marcel Proust \"Alla ricerca del tempo perduto\" (\"\u00c0 la recherche du temps perdu\"). Il romanzo venne pubblicato solo nel 1918 dall'editore Gallimard, sei anni dopo il primo volume dell'opera, a causa dello scoppio della Prima guerra mondiale.\nNel 1919 il romanzo ricevette il premio Goncourt.\nTitolo.\nCome accade in tutti i volumi dell'opera, anche in questo volume il suo titolo e quello delle sezioni in cui esso \u00e8 suddiviso sono strettamente collegati agli avvenimenti narrati dall'autore. \n\u201c\"Le fanciulle in fiore\"\u201d infatti sono un gruppo di ragazze che il protagonista incontrer\u00e0 a Balbec e tra le quali trover\u00e0 un nuovo amore.\nIl titolo originario a cui l'autore aveva pensato era diverso, \"Le colombe pugnalate.\"\nTrama.\nIl volume \u00e8 suddiviso in due sezioni: \"Nel giro della Signora Swann\" (\"Autour de Madame Swann\") e \"Nomi di paesi: Il paese\" (\"Noms de pays: Le pays\").\nNel giro della Signora Swann.\nLa prima sezione \u00e8 incentrata su Odette Swann, moglie di Swann e madre della donna di cui si \u00e8 innamorato il narratore, Gilberte. In questo volume, l'autore racconta delle conoscenze da lui fatte tra Combray e Parigi, di cui le pi\u00f9 importanti sono sicuramente quella con il suo idolo letterario, lo scrittore Bergotte, e quella con una delle sue attrici preferite, la Berma. Marcel incontra Berma la prima volta che va a teatro, quando ella interpreta la parte della protagonista del dramma teatrale \"Fedra\" (\"Ph\u00e8dre\") di Racine.\nSegue poi la descrizione da parte dell'autore del rapporto importante tra lui e Gilberte, una ragazza con la quale aveva vissuto una storia d'amore nel periodo dell'adolescenza. In seguito il narratore si presenta alla famiglia Swann e, dopo questo avvenimento, nell'opera \u00e8 presente una lunga descrizione del suo rapporto con il signor Charles Swann e la moglie di quest'ultimo, Odette de Cr\u00e9cy. Charles Swann prende in simpatia il narratore, trattandolo in modo amichevole, proprio come fa sua figlia. Odette chiede al narratore di farle visita pi\u00f9 spesso, a patto che lui non sia ancora innamorato di Gilberte, con la quale ha litigato. Infatti il protagonista \u00e8 ancora innamorato di costei, ma non \u00e8 corrisposto, proprio per questo il loro rapporto andr\u00e0 esaurendosi sempre di pi\u00f9, fino a terminare del tutto quando Marcel decider\u00e0 di andarsene a Balbec.\nNomi di paesi: Il paese.\nNella seconda sezione, l'autore soggiorna per un certo periodo con la nonna e la domestica Fran\u00e7oise in un hotel di Balbec. All'inizio Marcel, non conoscendo nessuno del luogo, passa molto tempo da solo, parlando al massimo con alcuni amici della nonna. In seguito conosce il pittore Elstir, amico di Madame Verdurin, ed il giovane Robert de Saint-Loup, che \u00e8 imparentato con la famiglia Guermantes e presenta Marcel ad un componente della famiglia, lo zio, il barone di Charlus. Inoltre Marcel fa amicizia anche con un gruppo di fanciulle, che si fanno chiamare \u201c\"fanciulle in fiore\"\u201d. Di questa comitiva fanno parte Andr\u00e9e, Rosemonde e Albertine, le quali osservavano il protagonista gi\u00e0 da un po' di tempo prima di conoscerlo. Tra queste ragazze l'autore si innamora di Albertine e inizialmente si diverte a farla ingelosire, facendosi vedere insieme all'amica Andr\u00e9e.\nEdizioni.\nTraduzioni italiane.\nOggi le edizioni di riferimento di questo volume sono considerate quelle di Einaudi, con il testo tradotto da Franco Calamandrei e Nicoletta Neri, a cura di Mariolina Bongiovanni Bertini, e quella di Mondadori, tradotta da Giovanni Raboni, nell'edizione a cura di Luciano De Maria."}
{"id": "2213141", "revid": "785863", "url": "https://it.wikipedia.org/wiki?curid=2213141", "title": "Tom &amp; Jerry Comedy Show", "text": "Tom &amp; Jerry Comedy Show (\"Tom and Jerry Comedy Show\") \u00e8 la seconda serie televisiva d'animazione basata sulla serie di cortometraggi animati \"Tom &amp; Jerry\". Prodotta dalla Filmation in associazione con la MGM Television, and\u00f2 in onda originariamente sulla CBS dal 6 settembre 1980 al 4 settembre 1982 (per un totale di 15 episodi). L'edizione italiana fu trasmessa su Rai Uno, col titolo Tom e Jerry show, dal 27 settembre 1983 al 13 giugno 1984.\nA differenza della serie precedente \"The Tom &amp; Jerry Show\", che vedeva i due protagonisti come amici, \"Tom &amp; Jerry Comedy Show\" ripristina gli inseguimenti slapstick che caratterizzano i cortometraggi. Nella sua forma originaria, ogni episodio \u00e8 composto di tre segmenti: due con Tom e Jerry (in cui appaiono spesso anche Spike e Tyke e Tuffy) intervallati da uno con Droopy, solitamente affiancato dal Lupo (qui chiamato Slick Wolf) e Barney Bear. Ogni episodio include inoltre tre intermezzi in cui compaiono tutti i suddetti personaggi tranne Tom e Jerry. I singoli segmenti vengono mandati in onda anche separatamente, e in tal caso gli intermezzi vengono rimossi.\nEdizioni home video.\nIl segmento del quattordicesimo episodio \"Il cugino di campagna\" fu incluso nel secondo disco della raccolta DVD-Video \"Tom &amp; Jerry: Deluxe Anniversary Collection\", distribuita dalla Warner Home Video in America del Nord il 22 giugno 2010 e in Italia l'8 dicembre."}
{"id": "2213144", "revid": "88740", "url": "https://it.wikipedia.org/wiki?curid=2213144", "title": "Zola", "text": ""}
{"id": "2213147", "revid": "767487", "url": "https://it.wikipedia.org/wiki?curid=2213147", "title": "Something to Talk About (Bonnie Raitt)", "text": "Something to Talk About \u00e8 una canzone scritta dalla cantautrice canadese Shirley Eikhard e registrata da Bonnie Raitt, per l'album del 1991 \"Luck of the Draw\".\nIl brano.\nLa canzone ebbe un buon successo, riuscendo ad ottenere la quinta posizione della classifica statunitense \"Billboard Adult Contemporary\", la ventesima della \"Billboard Mainstream Rock chart\" e la quinta della \"Billboard Hot 100\". La canzone \u00e8 sicuramente una fra le pi\u00f9 popolari della Raitt, al punto di essere entrata nella classifica \"Rock and Roll Hall of Fame's 500 Songs that Shaped Rock and Roll\"\nRiconoscimenti.\nGrazie a questo brano Bonnie Raitt vinse un Grammy Award nel 1992 nella categoria \"miglior performance femminile pop\", battendo Oleta Adams, Mariah Carey, Amy Grant e Whitney Houston). La canzone ricevette anche una nomination nella categoria \"Disco dell'anno\", premio poi andato a \"Unforgettable\" di Nat King Cole e Natalie Cole.\nCover.\nNel 2006 il brano \u00e8 comparso nella colonna sonora del film \"The Guardian - Salvataggio in mare\" in una cover registrata dal gruppo country SHeDAISY. Il 19 agosto 2017, durante la residency a Las Vegas, la popstar Britney Spears ha proposto ai suoi fan una cover dal vivo del brano."}
{"id": "2213149", "revid": "344048", "url": "https://it.wikipedia.org/wiki?curid=2213149", "title": "Zeuglodonte", "text": ""}
{"id": "2213152", "revid": "767487", "url": "https://it.wikipedia.org/wiki?curid=2213152", "title": "Agesilao (nome)", "text": "Origine e diffusione.\nDeriva dal nome greco antico (\"Agesilaos\"), portato da svariate figure storiche; il primo elemento che lo compone pu\u00f2 essere \u1f01\u03b3\u03ad\u03bf\u03bc\u03b1\u03b9 (\"hag\u00e9omai\", la forma dorica di \u1f21\u03b3\u03ad\u03bf\u03bc\u03b1\u03b9, \"h\u0113g\u00e9omai\", \"guidare\", \"condurre\"), \u1f04\u03b3\u03c9 (\"ago\" o \u1f04\u03b3\u03b5\u03b9\u03bd, \"agein\", sempre \"guidare\") oppure \u1f06\u03b3\u03b5\u03b9\u03bd (\"agein\", \"riportare\"), mentre il secondo \u00e8 \u03bb\u03b1\u03cc\u03c2 (\"laos\", \"popolo\"). Il significato complessivo pu\u00f2 essere interpretato come \"conduttore del popolo\", \"condottiero di popoli\" o \"che trae a s\u00e9 il popolo\".\nOnomastico.\n\u00c8 un nome adespota, cio\u00e8 privo di santo patrono; l'onomastico pu\u00f2 essere festeggiato il 1\u00ba novembre, giorno di Ognissanti."}
{"id": "2213162", "revid": "648716", "url": "https://it.wikipedia.org/wiki?curid=2213162", "title": "O Globo", "text": "O Globo \u00e8 un quotidiano brasiliano, con sede a Rio de Janeiro, fondato nel 1925 dal giornalista Irineu Marinho.\nIl giornale \u00e8 pubblicato da Infoglobo, appartenente al Grupo Globo, il pi\u00f9 grande gruppo brasiliano operante nel settore dei media.\nRedazione attuale.\nDirettore\nEditorialisti"}
{"id": "2213164", "revid": "404449", "url": "https://it.wikipedia.org/wiki?curid=2213164", "title": "Pasquale Meomartini (1910-1987)", "text": "Biografia.\nDi antica famiglia originaria di Colle Sannita, figlio di Mario, magistrato, e di Giulia Zampelli, prese il nome dello zio generale Pasquale e dell'avo paterno Pasquale Capilongo (Benevento 3 agosto 1836 - 28 gennaio 1923) che fu maggiore della Guardia Nazionale, consigliere comunale e sindaco (1867-74), nonch\u00e9 presidente del Consiglio provinciale e Deputato della sinistra costituzionale dal 1876 al 1895.\nLaureatosi in Scienze politiche e sociali e in Giurisprudenza si dedic\u00f2 alla professione di avvocato e, sin da giovanissimo, anche alla politica come reggente e poi Preside della Provincia di Benevento durante il fascismo (1938) quale successore di Ferdinando Rosati.\nValoroso soldato e invalido di guerra, fu decorato di Medaglia di Bronzo al Valor Militare sul campo, ricoprendo altres\u00ec al termine del conflitto le cariche di Consigliere dell'ISVEIMER e Ispettore Generale dell'ENPAS.\nA Benevento fu anche assai noto poich\u00e9 si distinse come generoso sostenitore dello sport, coadiuvato sia dal fratello maggiore avvocato Gennaro (1909-1959, che volle e finanzi\u00f2 la costruzione del nuovo stadio di Benevento - ex campo Santa Maria degli Angeli - e a lui intitolato in quanto ultimato contestualmente alla sua scomparsa), e sia dal minore Rodolfo (1912-1981) magistrato di Cassazione il quale finanzi\u00f2 personalmente non poche manifestazioni ed alcune formazioni e squadre di varie discipline in seno alle associazioni cattoliche che pure sostenne da fervido credente. Testimonianza del loro mecenatismo sportivo fu, nel 1962, la denominazione di Gruppo Sportivo Meomartni assegnata dai giovani atleti alla squadra di basket cittadina appena costituita e che nel 2012 ha festeggiato il 50\u00ba anno di attivit\u00e0.\nPresidente Regionale e Provinciale del CONI - carica che ricopr\u00ec per moltissimi anni dal 1962 alla morte- realizz\u00f2 e promosse inoltre sempre a Benevento la costruzione di impianti sportivi e il riammodernamento dello Stadio \"Gennaro Meomartini\", mentre nel 1963 riusc\u00ec ad inserire la citt\u00e0 nei \"Giochi del Mediterraneo\" e infine volle la realizzazione del nuovo stadio Santa Colomba, oggi Stadio 'Ciro Vigorito'.\nAllontanatosi dalla politica attiva sin dal dopoguerra, Pasquale Meomartini nel 1964 fu contattato da esponenti della DC che gli proposero di candidarsi come Sindaco di Benevento, carica che ricopr\u00ec dal febbraio 1965 al novembre 1967 eletto a grande maggioranza guidando una coalizione di centro sinistra (la prima nella citt\u00e0 di Benevento) che comprendeva DC, PSI e PSDI.\nDurante gli anni del suo sindacato, ma anche prima e dopo il periodo di impegno politico, promosse significative opere: fu sua, infatti, l'idea della creazione della superstrada \"Benevento-Telese-Caianello\" e fu grazie alla sua intercessione presso il dottor Picella (Segretario Generale della Presidenza della Repubblica) se l'allora presidente della repubblica Giuseppe Saragat venne in visita nella citt\u00e0 di Benevento nel giugno del 1967.\nNel 1967 si dimise da primo cittadino per candidarsi alle imminenti elezioni regionali designato dal gruppo Sannita \"Nuova Sinistra\" il cui leader nazionale era Fiorentino Sullo, ma non riusc\u00ec ad essere eletto, tornando quindi alla professione di avvocato e alle mansioni di dirigente del Coni, tant'\u00e8 che all'et\u00e0 di 75 anni guid\u00f2 una staffetta per salvare dal degrado la Piscina Scandone di Napoli.\nGrand'Ufficiale della Repubblica Italiana e Stella d'oro al merito sportivo, fu pure insignito della Medaglia d'oro per lo sport dell'Accademia Pontaniana, prima in assoluto concessa in tale settore, \nMor\u00ec improvvisamente per un infarto mentre nuotava nelle acque di Nerano nei pressi di Massa Lubrense. La tragica scomparsa non consent\u00ec alla moglie Lina Iengo e ai due figli Mario e Gabriella di adempiere alla sua volont\u00e0 di donare le cornee all'Ospedale dei Pellegrini.\nA Benevento, ove riposa nella cappella di famiglia, gli \u00e8 stata intitolata una piazza, mentre una strada cittadina onora la memoria del fratello Rodolfo."}
{"id": "2213170", "revid": "122679679", "url": "https://it.wikipedia.org/wiki?curid=2213170", "title": "Sergio Piro", "text": "Biografia e carriera.\nTrascorsa l'infanzia a Cagliari, si iscrisse alla Facolt\u00e0 di Medicina e Chirurgia dell'Universit\u00e0 di Napoli dove fu studente interno dell'Istituto di Psicologia dal 1946 al 1951 e dove si laure\u00f2 nel 1951. Dopo la laurea fu medico volontario della Clinica delle malattie del Sistema Nervoso dell'Universit\u00e0 di Napoli sino al 1959. Si specializz\u00f2 in neuropsichiatria a Cagliari, nel 1956, con una tesi su \"Semantica del linguaggio schizofrenico\".\nFu libero docente in psichiatria e in clinica delle malattie nervose e mentali presso l'Universit\u00e0 di Napoli. Diresse l'Ospedale psichiatrico Materdomini di Nocera Superiore (SA) da giugno 1959 a febbraio 1969. Sul finire degli anni sessanta fu tra i principali esponenti della psichiatria fenomenologica e protagonista della stagione di lotte per la chiusura dei manicomi. Dopo aver abbandonato l'universit\u00e0 nel 1965, non esit\u00f2 a scontrarsi con il potere istituzionale sino ad essere licenziato, nel 1969, dall'ospedale Materdomini dove aveva dato inizio ad un esperimento di psichiatria alternativa, costituendo la seconda \"comunit\u00e0 terapeutica\" in Italia dopo l'esperienza di Psichiatria Democratica condotta da Franco Basaglia a Gorizia.\nFu inoltre: membro della segreteria nazionale di Psichiatria Democratica dal 1976 al 1981 e poi del Coordinamento Nazionale; direttore dell'Ospedale psichiatrico Leonardo Bianchi di Napoli (III Unit\u00e0) dal giugno 1974 al 1975; direttore dell'Ospedale Psichiatrico Frullone di Napoli, funzione che assunse nel dicembre 1975; direttore del Centro Ricerche sulla psichiatria e le scienze umane dal 1980, docente di Psichiatria e Psicologia Sociale dal 1983 al 1991 e responsabile, da marzo 1995, dell'Area dipartimentale di salute Mentale della A.S.L. NA1. Ha stilato il progetto di legge che si \u00e8 poi trasformata nella legge regionale n. 1/1983 della Regione Campania sulla psichiatria.\nPiro non si limit\u00f2 solo alla psichiatria ma ebbe vasti interessi nel campo delle scienze umane e sociali; scrisse e si occup\u00f2, in particolare, di semantica, antropologia, linguistica, epistemologia, coniugando gli aspetti teorici con un impegno diretto nelle lotte anti-istituzionali, nelle esperienze territoriali e nella costruzione di un servizio sanitario in grado di prendersi realmente in carico il sofferente psichico. Precursore del movimento di critica psichiatrica, scrisse due opere che rimangono punti di riferimento del movimento: \"Il linguaggio schizofrenico\" nel 1967 e \"Le tecniche della liberazione\" nel 1971. Dedic\u00f2 l'ultima parte del suo lavoro di ricerca all'abbandono degli \"psichiatrizzati\" da parte dei servizi di salute mentale (\"Osservatorio dell'abbandono\").\nOpere.\nPer un'introduzione all'opera di Sergio Piro:\nPer la biografia di Sergio Piro:\nPer l'impatto di Sergio Piro sul contesto medico-psichiatrico degli anni '60:"}
{"id": "2213171", "revid": "767487", "url": "https://it.wikipedia.org/wiki?curid=2213171", "title": "Medusa's Spite", "text": "I Medusa's Spite sono un gruppo electro rock italiano, formatosi a Roma nel 1996 dall'incontro di Stefano Daniele, Paolo Daniele e Antonello Aprea.\nSono stati una delle prime band italiane fermamente radicate nell'idioma e nella tradizione electro-rock inglese ad entrare nel grande circuito radiofonico e televisivo.\nIl loro primo album, Floating around pubblicato nel 1998, raggiunse le 20.000 copie vendute in Italia e fu pubblicato in molti paesi stranieri.\nIl nome della band \u00e8 ispirato al famoso quadro del Caravaggio che si trova esposto negli Uffizi a Firenze: Medusa, unica mortale delle tre Gorgoni, bellissima e trasformata da Atena in un mostro capace di impietrire chiunque incrociasse il suo sguardo, poich\u00e9 in una notte d'amore insieme a Poseidone aveva osato violare il tempio della dea; Spite, il rancore e il dispetto per aver subito una tale umiliazione.\nStoria.\nI Medusa's Spite pubblicano il loro primo album dal titolo Floating Around nel 1999. L'album si avvale della collaborazione di Daisy Moore (collaboreranno poi con la cantante Tiny Torfs nel loro secondo album) ed \u00e8 masterizzato da Mike Marsh nello studio The Exchange di Londra, annoverato tra i pi\u00f9 bravi e qualificati mastering engineers che ha collaborato con i pi\u00f9 grandi gruppi internazionali come Massive Attack, Chemical Brothers, Depeche Mode.\nNel 2001 pubblicano il singolo Life in the year 2001 che anticipa l'uscita dell'album Morning doors.\nNello stesso anno dalla collaborazione con il regista Simone Pellegrini nasce il video di \"Life in the year 2001\" che ottiene un discreto successo.\nIl loro secondo album Morning doors, anch'esso masterizzato nello studio The Exchange di Londra, \u00e8 positivamente ricevuto dalla stampa.\nParte delle tracce dell'album Morning doors e in particolare il brano Will hunting, sono utilizzate per la colonna sonora della quarta e quinta serie di R.I.S. - Delitti imperfetti e vengono riprodotte durante numerose puntate del rotocalco televisivo \"Nonsolomoda\".\nIl secondo singolo estratto da Morning doors, \"Will hunting\", entra nella classifica dei top 15 stilata dal programma \"Nonsolo MTV\" di EcoTV.\nNel dicembre 2006 Antonello Aprea decide di seguire un diverso percorso artistico e si separa dalla band proseguendo la propria carriera come solista.\nAl suo posto entrano Axel Donnini (basso), Alberto Rossetto (tastiera) e Alessandro Nardis (batteria).\nDurante il 2007 il video di \"Will hunting\", tratto dall'album Morning doors il Premio Roma Videoclip durante la quinta edizione ed entra in heavy rotation su molte tv satellitari dedicate alla musica, tra le quali All Music, Magic TV, Match Music.\nAlla fine del 2007 Alberto Rossetto e Alessandro Nardis escono dalla band per proseguire Alberto, la propria carriera come sound engineer e Alessandro la sua carriera solista, subentra un nuovo batterista, Fabio de Angelis che lavorer\u00e0 con la band fino al 2011.\nAlla fine del 2008 viene realizzato il video di \"Soon\" per la regia di Simone Pellegrini. Il video riceve quattro nomination al Premio Italiano Video Indipendenti- PIVI ( Meeting Etichette Indipendenti di Faenza) e ottiene il premio per la miglior regia con 4 nomination (oltre ala regia, il Soggetto scritto da Stefano Daniele, la Fotografia curata da Daniele Persica, il Montaggio di Alessio Borgonuovo).\nUn ulteriore riconoscimento arriva dalla sesta edizione del Roma Videoclip Festival.\nIl 30 maggio del 2009, il video \"Soon\" viene trasmesso a beneficio del grande pubblico durante l'ultima puntata della trasmissione Music 2009 su RAI Uno.\n\u00c8 del 2010 il video di Cat Black D di produzione Onirica, e girato in Finlandia sempre per la regia di Pellegrini.\nDopo 11 anni di pausa da Morning Doors (the glass path) i Medusa's Spite danno alla luce il primo nuovo singolo di una serie che andra' a comporre il loro progetto discografico dal titolo \"Polaris\".\nIl single registrato nella Spite Room viene mixato agli Abbey Road Studios da Paul Pritchard e postprodotto a Exmouth sempre da Mike Marsh.\nFormazione.\nLa formazione attuale: Stefano Daniele - Paolo Daniele - Axel Donnini - Guido Cascone"}
{"id": "2213172", "revid": "767487", "url": "https://it.wikipedia.org/wiki?curid=2213172", "title": "Giuseppe Corradi", "text": "Caratteristiche tecniche.\nI suoi inizi furono tra i pali, caratteristica che lo fecero considerare il potenziale sostituto del portiere titolare, nel caso di un infortunio di questi. Terzino moderno, nel suo ruolo fu fra i migliori per tecnica e capacit\u00e0 nella costruzione del gioco.\nCarriera.\nGiocatore.\nMessosi in luce con due stagioni in Serie B nel , nel 1951 pass\u00f2 alla Juventus con cui esord\u00ec in Serie A il successivo 23 settembre, in nella sfida Juventus- (5-3), vincendo alla fine della stagione lo scudetto.\nRimase a Torino per otto anni, segnati tuttavia da vari infortuni che ne minarono a pi\u00f9 riprese la carriera, conquistando un secondo titolo nazionale nel torneo 1957-1958. Gioc\u00f2 quindi con le maglie di (una stagione in A e una in B) e (tre campionati in massima serie).\nIn carriera totalizz\u00f2 complessivamente 270 presenze e 5 reti in Serie A, e 81 presenze in Serie B.\nCorradi vest\u00ec anche la maglia della Nazionale italiana, prendendo parte ai Giochi Olimpici del 1952 in Finlandia.\nAllenatore.\nTerminata la carriera da calciatore, intraprese quella di allenatore, guidando tra l'altro , Spezia e ."}
{"id": "2213175", "revid": "44876", "url": "https://it.wikipedia.org/wiki?curid=2213175", "title": "Unione Sportiva Colligiana 1928-1929", "text": "Questa pagina raccoglie i dati riguardanti l'Unione Sportiva Colligiana nelle competizioni ufficiali della stagione 1928-1929.\nStagione.\nL'Unione Sportiva Colligiana partecipa al campionato di Seconda Divisione Nord, il primo successivo all'emanazione delle nuove Carte federali volute dal presidente Leandro Arpinati.\nIl campionato, disputato da 11 squadre, inizi\u00f2 il 7 ottobre 1928: la Colligiana, allenata da Piselli, si piazz\u00f2 al 5\u00ba posto, a pari punti con la S.S. delle Signe di Signa, la S.S. Robur di Siena, lo Juventus F.C. di Arezzo e il G.S. F.I.L. di Livorno.\nL'anno successivo la Colligiana continu\u00f2 a militare nel Campionato di Seconda Divisione organizzato ancora dal Direttorio Divisioni Inferiori Nord.\nRisultati.\nCampionato riserve.\nNella stessa stagione la Colligiana partecipa al Campionato Riserve, organizzato in tre Gironi con un Girone finale a cui partecipavano le squadre classificatesi ai primi due posti dei rispettivi raggruppamenti. La squadra terminer\u00e0 all'ultimo posto con zero punti all'attivo nel Gruppo A."}
{"id": "2213177", "revid": "298229", "url": "https://it.wikipedia.org/wiki?curid=2213177", "title": "Atletica leggera ai Giochi della VII Olimpiade - 100 metri piani", "text": "La competizione dei 100 metri piani di atletica leggera ai Giochi della VII Olimpiade si tenne i giorni 15 e 16 agosto 1920 allo Stadio Olimpico di Anversa.\nL'eccellenza mondiale.\nGli americani qualificatisi ai Trials (100 iarde) sono nell'ordine: Loren Murchison (10\"0), Jackson Scholz (10\"1e), Charles Paddock (10\"2e) e Morris Kirksey (10\"2e).\nLa gara.\nTutti i favoriti si qualificano per i Quarti e poi per le semifinali. Nessuno fa meglio di 10\u201d8.\nIl britannico di colore Edward si aggiudica la prima semifinale con 10\u201d8, battendo gli americani Scholz e Kirksey. Paddock vince la seconda serie, davanti al primatista francese (di origine indiana) Al\u00ec-Khan e a Murchison.\nSi qualificano per la finale tutti e quattro gli atleti statunitensi. Le corsie: 1. Kirksey; 2. Murchison; 3. Paddock; 4. Al\u00ec-Khan; 5. Scholz; 6. Edward.\nAlla partenza, Murchison rimane sui blocchi e, quando scatta, per lui \u00e8 gi\u00e0 troppo tardi. Tutti gli altri scattano velocemente e in quattro giungono appaiati all'arrivo. Kirksey, che era leggermente davanti, viene superato sul finale da Paddock che beffa il connazionale. Paddock celebra la vittoria alzando vistosamente le braccia sul traguardo.\nRisultati.\nPer la prima volta la gara si svolge su quattro turni.\nFinale.\n\"Sono ufficializzati i tempi dei primi due classificati.\""}
{"id": "2213179", "revid": "119567141", "url": "https://it.wikipedia.org/wiki?curid=2213179", "title": "Sarape", "text": "Il sarape \u00e8 l'abito tradizionale messicano, normalmente indossato dagli uomini. Caratteristico dello stato di Coahuila, nella parte nord-occidentale del Messico, il sarape consiste in una specie di poncho, ovvero un ampio mantello con un foro centrale, in cui infilare la testa. Il suo equivalente femminile \u00e8 il Rebozo. \nProdotto a mano, normalmente di lana, viene tinto con una base di colore scuro o nero, sul quale poi vengono realizzate delle fasce di colori vivaci ed accesi (rosso, giallo, arancione). Il loro scopo primario era quello di coprire dal freddo, ma presto sono stati adottati come abito caratteristico, tipico del folklore messicano, indossato anche in occasioni formali."}
{"id": "2213180", "revid": "298229", "url": "https://it.wikipedia.org/wiki?curid=2213180", "title": "Atletica leggera ai Giochi della VII Olimpiade - 200 metri piani", "text": "La competizione dei 200 metri piani di atletica leggera ai Giochi della VII Olimpiade si tenne i giorni 19 e 20 agosto 1920 allo Stadio Olimpico di Anversa.\nL'eccellenza mondiale.\nGli americani qualificatisi ai Trials (220 yarde in rettilineo) sono nell'ordine: Charles Paddock (21\"4), Morris Kirksey (21\"6e), Loren Murchison (21\"6e) e George Massengale (22\"0e).\nLa gara.\nAlla vigilia uno degli statunitensi, Massengale, \u00e8 colto da un violento attacco reumatico che lo costringe al ritiro. Scende in pista al suo posto la prima delle riserve, Allen Woodring, quinto ai Trials.\nNessuno scende sotto i 22\" nei primi due turni eliminatori.\nGli statunitensi primeggiano nelle semifinali: Murchison vince la prima in 22\"4 su Edwards; Woodring prevale su Paddock nella seconda.\nIn finale Allen Woodring (corsia 3) ha alla sua destra Paddock (4), poi Edwards (5) e quindi Murchison (6).\nCi si aspetta che Paddock realizzi una doppietta dopo il successo sui 100 metri. \u00c8 infatti l'americano che si presenta per primo sulla retta finale, ma non riesce a contenere il ritorno del connazionale Woodring che lo sopravanza negli ultimi metri e taglia il traguardo poco prima che Paddock spicchi il suo celebre balzo finale.\nRisultati.\nFinale.\n\"\u00c8 ufficializzato solo il tempo del primo classificato\"."}
{"id": "2213182", "revid": "1543377", "url": "https://it.wikipedia.org/wiki?curid=2213182", "title": "Atletica leggera ai Giochi della VII Olimpiade - 400 metri piani", "text": "La competizione dei 400 metri piani di atletica leggera ai Giochi della VII Olimpiade si tenne i giorni 19 e 20 agosto 1920 allo Stadio Olimpico di Anversa.\nLa gara.\nLa prima semifinale \u00e8 vinta da Frank Shea (USA) in 50\"0 e Nils Engdahl (49\"4). I due atleti sono i favoriti per l'oro. Viene inaspettatamente eliminato il co-detentore del record del mondo Meredith. \nIn finale, il sudafricano Dafel commette una falsa partenza. Al secondo via, scattano avanti Shea e Engdahl, ma durante la seconda curva Bevil Rudd (Saf) li raggiunge e si presenta da solo sul rettilineo finale. I due avversari non riescono a replicare e vengono superati anche dal britannico Guy Butler che coglie l'argento dietro Rudd.\nRisultati.\nFinale.\n\"\u00c8 ufficializzato solo il tempo del primo classificato\"."}
{"id": "2213184", "revid": "1543377", "url": "https://it.wikipedia.org/wiki?curid=2213184", "title": "Atletica leggera ai Giochi della VII Olimpiade - 800 metri piani", "text": "La competizione degli 800 metri piani di atletica leggera ai Giochi della VII Olimpiade si tenne i giorni 15 e 17 agosto 1920 allo Stadio Olimpico di Anversa.\nRisultati.\nBatterie.\n\"I tempi stimati sono indicati tra parentesi\"\nFinale.\nIl britannico Hill batte il pi\u00f9 accreditato statunitense Eby in un finale concitato, stabilendo il nuovo record nazionale.\n\"\u00c8 ufficializzato solo il tempo del primo classificato\".\nAlbert Hill, con i suoi 31 anni e 149 giorni, \u00e8 il vincitore pi\u00f9 maturo degli 800 metri alle Olimpiadi."}
{"id": "2213187", "revid": "2015336", "url": "https://it.wikipedia.org/wiki?curid=2213187", "title": "Quinto Publilio Filone", "text": "Biografia.\nFu eletto console nel 339 a.C. con Tiberio Emilio Mamercino. Nonostante Quinto Publilio avesse sconfitto alcune trib\u00f9 latine e per questo gli venisse attribuito il trionfo, Livio accusa il console di aver pensato soprattutto alle faccende personali ed agli interessi della propria fazione.\nNominato dittatore dal collega console, si adoper\u00f2 in funzione anti-senatoriale, promulgando tre leggi, tra le quali la Lex Publilia, per la quale i plebisciti avevano valore anche per i patrizi.\nDue anni pi\u00f9 tardi, nel 337 a.C., durante il consolato di Gaio Sulpicio Longo e di Publio Elio Peto, fu il primo plebeo ad ottenere la carica di pretore, nonostante l'opposizione del Senato.\nNel 335 a.C. fu scelto come magister equitum dal dittatore Lucio Emilio Mamercino Privernate, eletti per l'elezione dei consoli per l'anno successivo.\nNel 332 a.C. fu censore con Spurio Postumio Albino Caudino; istituirono le nuove trib\u00f9 \"Mecia\" e \"Scapzia\".\nFu eletto console nel 327 a.C. con Lucio Cornelio Lentulo.\nGli fu affidato il comando dell'esercito nell'assedio della citt\u00e0 di Neapolis, mentre il Lucio Cornelio entrava nel territorio dei Sanniti, alleati ai greci di Neapolis. In seguito all'elezione dei nuovi consoli, a Publilio fu accordato il potere proconsolare, per continuare la campagna militare contro Palopolis. La citt\u00e0 si arrese l'anno successivo, anche grazie ad uno stratagemma con il quale i Greci allontanarono i Sanniti dalla citt\u00e0, e a Quinto Publilio fu decretato il trionfo.\nFu eletto console nel 320 a.C., con il collega Lucio Papirio Cursore, l'anno successivo all'ignominiosa disfatta delle Forche Caudine. I due consoli, con l'esercito, tornarono alle Forche Caudine, per rigettare la condizioni di pace imposte a Roma, consegnando ai Sanniti anche i due consoli che le avevano accettate; di fatto si tratt\u00f2 della ripresa delle ostilit\u00e0.\nMentre Publio si ferm\u00f2 nel Sannio per fronteggiare l\u00ec l'esercito Sannita, Lucio si diresse verso Luceria, dove si era asserragliato Gaio Ponzio, con i cavalieri romani, ostaggio dei Sanniti dopo la battaglia delle Forche Caudine.\nL'esercito romano sotto il comando di Publilio, dopo aver sbaragliato quello Sannita nei pressi di Caudio, si diresse in Apulia per ricongiungersi a quello condotto da Lucio Papirio ad Arpi, non lontano da Luceria.\nCon il ricongiungimento dei due eserciti, l'assedio a Luceria divenne pi\u00f9 efficace, ed i Sanniti furono costretti ad accettare lo scontro in campo aperto, nonostante un tentativo dei Tarantini, di evitare che si svolgesse la battaglia tra i due contendenti. I romani vinsero la battaglia, e solo il pensiero dei 600 cavalieri, ancora ostaggio dei Sanniti a Luceria, li trattenne dal massacrare tutti i nemici sconfitti in battaglia.\nRipreso l'assedio, alla fine i Sanniti, stremati dalla fame e dagli stenti, si arresero ai romani, che oltre al bottino, pretesero che i 7.000 guerrieri Sanniti, compreso il loro comandante Gaio Ponzio, passassero sotto il giogo delle armi romane.\nFu eletto di nuovo console nel 315 a.C. insieme al collega Lucio Papirio Cursore. I due consoli rimasero a Roma, mentre la campagna contro i sanniti fu affidata al dittatore Quinto Fabio Massimo Rulliano."}
{"id": "2213188", "revid": "1543377", "url": "https://it.wikipedia.org/wiki?curid=2213188", "title": "Atletica leggera ai Giochi della VII Olimpiade - 1500 metri piani", "text": "La competizione dei 1500 metri piani di atletica leggera ai Giochi della VII Olimpiade si tenne i giorni 18 e 19 agosto 1920 allo Stadio Olimpico di Anversa.\nL'eccellenza mondiale.\nGli statunitensi non hanno tempi di livello mondiale poich\u00e9 in patria corrono sulla distanza del miglio.\nRisultati.\nFinale.\nL'inglese Hill ha vinto l'oro negli 800 due giorni prima, quindi tutti gli occhi sono puntati su di lui. Conduce la gara insieme all'altro inglese Noel-Baker, che svolge il ruolo di gregario e lo difende dagli attacchi dei rivali; i due arrivano insieme al traguardo davanti a tutti.\n\"\u00c8 ufficializzato solo il tempo del primo classificato\".\nHill fa doppietta con gli 800 all'et\u00e0 matura di 31 anni. Un rammarico pesa sulla sua carriera, perch\u00e9 si \u00e8 visto rubare i suoi anni migliori dalla guerra.\nOggi Philip Noel-Baker \u00e8 ricordato soprattutto come vincitore del Premio Nobel per la Pace (1959)."}
{"id": "2213189", "revid": "2051852", "url": "https://it.wikipedia.org/wiki?curid=2213189", "title": "Record svedesi del nuoto", "text": "I record svedesi del nuoto sono i tempi pi\u00f9 veloci mai nuotati in una competizione da un nuotatore rappresentante la Svezia.\nVasca lunga (50\u00a0m).\nUomini.\nLegenda: \nDonne.\nLegenda: \nMista.\nLegenda: \nVasca corta (25\u00a0m).\nUomini.\nLegenda: \nDonne.\nLegenda: \nMista.\nLegenda: \nCollegamenti esterni.\nRecord ufficiali dal sito federale:"}
{"id": "2213190", "revid": "298229", "url": "https://it.wikipedia.org/wiki?curid=2213190", "title": "Atletica leggera ai Giochi della VII Olimpiade - 5000 metri piani", "text": "La competizione dei 5000 metri piani di atletica leggera ai Giochi della VII Olimpiade si tenne i giorni 16 e 17 agosto 1920 allo Stadio Olimpico di Anversa.\nRisultati.\nFinale.\nIl favorito \u00e8 il finlandese Nurmi, apparso nell'anno in corso sulla scena internazionale. Il campione finnico fa la gara sugli svedesi, in particolare Eric Backman e Runar Falk. Dopo tre giri Nurmi va in testa e produce la prima accelerazione, solo il francese Guillemot (campione nazionale sulla distanza) tiene il suo passo. A met\u00e0 gara il francese \u00e8 ancora incollato a Nurmi, il quale comincia a perdere mordente. All'ultimo giro si decide la gara: Guillemot, che aveva seguito Nurmi come un'ombra, lo passa ai 200 metri e si produce in un allungo. Il finlandese, non abituato a sprintare, cede di schianto ed arriva sul traguardo con un distacco di quasi cinque secondi.\n\"\u00c8 ufficializzato solo il tempo del primo classificato\"."}
{"id": "2213192", "revid": "729019", "url": "https://it.wikipedia.org/wiki?curid=2213192", "title": "Atletica leggera ai Giochi della VII Olimpiade - 10000 metri piani", "text": "La competizione dei 10000 metri piani di atletica leggera ai Giochi della VII Olimpiade si tenne i giorni 19 e 20 agosto 1920 allo Stadio Olimpico di Anversa.\nRisultati.\nTurni eliminatori.\nCome nel 1912, si disputa un turno eliminatorio. La circostanza non si ripeter\u00e0 pi\u00f9 per decenni. Le batterie sui 10.000 verranno istituite solo nel 1972.\nFinale.\nDopo la sconfitta patita sui 5000, tre giorni dopo Nurmi si prende subito la rivincita su Guillemot, respingendo il transalpino in volata.\n\"\u00c8 ufficializzato solo il tempo del primo classificato\"."}
{"id": "2213197", "revid": "830939", "url": "https://it.wikipedia.org/wiki?curid=2213197", "title": "Stefano Guazzo", "text": "Biografia.\nDopo gli studi di diritto, lavor\u00f2 per Lodovico Gonzaga ed altri componenti della famiglia Gonzaga, per la quale fu attivo come diplomatico in Francia e presso lo Stato Pontificio.\nInsieme ad altri componenti, nel 1561 fond\u00f2 l'\"Accademia degli Illustrati\" di Casale Monferrato.\nMor\u00ec a Pavia, dove si era trasferito per seguire gli studi di un figlio.\nGuazzo \u00e8 uno dei protagonisti dei dialoghi presenti nei trattati dello storico Gregorio Comanini.\nOpere.\nFra i suoi scritti ritroviamo:"}
{"id": "2213202", "revid": "729019", "url": "https://it.wikipedia.org/wiki?curid=2213202", "title": "Atletica leggera ai Giochi della VII Olimpiade - 3000 metri siepi", "text": "La competizione dei 3000 metri siepi di atletica leggera ai Giochi della VII Olimpiade si tenne i giorni 18 e 20 agosto 1920 allo Stadio Olimpico di Anversa.\nRisultati.\nFinale.\nLa gara si disputa sull'erba all'interno dello stadio.\nIl favorito \u00e8 il britannico Percy Hodge, che conferma la propria superiorit\u00e0 vincendo facilmente la sua batteria e poi tenendo a distanza il gruppo in finale."}
{"id": "2213209", "revid": "1005847", "url": "https://it.wikipedia.org/wiki?curid=2213209", "title": "Distretto di Huanta", "text": "Il distretto di Huanta \u00e8 un distretto del Per\u00f9 che appartiene geograficamente e politicamente alla provincia di Huanta nella regione di Ayacucho. \u00c8 ubicato a sudest della capitale peruviana.\nCapoluogo e data di fondazione.\nHuanta - 22 novembre del 1905\nDistretti confinanti.\nConfina a est con i distretti di Ayna e Tambo; a nord con i distretti di Santillana e Sivia; a sud con i distretti di Igua\u00edn e Huamanguilla; e a ovest con i distretti di Luricocha e Santillana."}
{"id": "2213210", "revid": "104458", "url": "https://it.wikipedia.org/wiki?curid=2213210", "title": "Popoli osco-umbri", "text": ""}
{"id": "2213211", "revid": "1603714", "url": "https://it.wikipedia.org/wiki?curid=2213211", "title": "Domenico Rupolo", "text": "Biografia.\nLe sue opere, concentrate essenzialmente in Veneto e Friuli-Venezia Giulia, riprendono gli stili medievali (neogotico, neobizantino, neoromanico ecc.), spesso associati alle novit\u00e0 del liberty, motivo per cui non \u00e8 particolarmente apprezzato dai critici moderni.\nRealizz\u00f2, assieme al pittore Cesare Laurenti, la pescheria di Rialto, a Venezia. Ha progettato anche alcune costruzioni private del Lido: ne sono esempi villa Romanelli (1906) e villa dei Padri Armeni (1907), in stile romanico-bizantino.\nProgett\u00f2 inoltre moltissimi luoghi di culto: si pu\u00f2 accennare, ad esempio, alle parrocchiali di Collalto, Sernaglia della Battaglia, Fossalta di Portogruaro, Trebaseleghe, Mansu\u00e8, Noventa di Piave, Basalghelle, Pieve di Soligo, Visnadello e al campanile di Azzano Decimo, uno dei pi\u00f9 alti dell'epoca. A lui si deve l'intero impianto decorativo interno della chiesa arcipretale di Santa Lucia di Piave (TV), dove ebbe modo di conoscere e sostenere la crescita artistica del giovane Riccardo Granzotto, divenuto poi grande artista e professore di scultura all'accademia di Venezia, infine maturato nel beato fra' Claudio Granzotto.\nNel 1924 progett\u00f2 il monumento a forma d'arco del trionfo in onore ai caduti della Prima Guerra Mondiale a Venegazz\u00f9 (TV)."}
{"id": "2213213", "revid": "1543377", "url": "https://it.wikipedia.org/wiki?curid=2213213", "title": "Atletica leggera ai Giochi della VII Olimpiade - 3000 metri a squadre", "text": "La competizione dei 3000 metri a squadre di atletica leggera ai Giochi della VII Olimpiade si tenne i giorni 21 e 22 agosto 1920 allo Stadio Olimpico di Anversa."}
{"id": "2213215", "revid": "729019", "url": "https://it.wikipedia.org/wiki?curid=2213215", "title": "Atletica leggera ai Giochi della VII Olimpiade - Maratona", "text": "La competizione della maratona di atletica leggera ai Giochi della VII Olimpiade si tenne il giorno 22 agosto 1920 ad Anversa. La gara fu disputata sulla distanza di 42,750 km.\nIl percorso.\nPartenza dallo stadio olimpico situato nel sobborgo di Beerschot, a sud ovest di Anversa. Uscita dalla citt\u00e0 e passaggi presso i centri rurali (all'epoca) di Wilrijk, Aartselaar, Reet, Rumst, Waarloos, e Kontich, ove si trovava il \"giro di boa\" della mezza maratona (21,375\u00a0km) nelle vicinanze della Cappella di Reepkens; a quel punto, gli atleti ripercorrevano esattamente la stessa strada a ritroso, fino all'arrivo nello stadio Olimpico gi\u00e0 teatro della partenza.\nClassifica.\nIl via \u00e8 dato poco dopo le 16 del 22 agosto. Il sudafricano Gitsham conduce per i primi 15\u00a0km, poi viene scavalcato da Kolehmainen, che transita a met\u00e0 gara in 1h13'10\". Al 27\u00ba km il finlandese accelera, mentre Gitsham \u00e8 ritardato da un dolore a una gamba. Il trentunenne Kolehmainen arriva solo al traguardo con 70\u00a0m di vantaggio su Lossmann stabilendo la miglior prestazione mondiale sulla distanza. Terzo posto per l'italiano Valerio Arri, che fece qui la sua ultima prestazione degna di nota sulla scena internazionale. Solo quarto l'atleta di casa, Auguste Broos. \nKolehmainen \u00e8 il primo specialista delle gare su pista ad imporsi sulla maratona alle Olimpiadi."}
{"id": "2213216", "revid": "125910683", "url": "https://it.wikipedia.org/wiki?curid=2213216", "title": "Tavoletta grafica", "text": "La tavoletta grafica \u00e8 una periferica che permette l'immissione di dati all'interno di un computer.\nNei primi anni novanta conobbe un notevole impiego per software di disegno digitale (CAD), come il celebre AutoCAD, che poteva essere completamente gestito da una tavoletta grafica provvista di puntatore.\nL'uso della tavoletta per il disegno tecnico si \u00e8 poi progressivamente ridotto, a causa della maggiore diffusione dello scanner come periferica di acquisizione di immagini.\nSuccessivamente le tavolette grafiche hanno ripreso piede sul mercato e vi si trovano di diverse dimensioni - ridotte, medie ed elevate - e di diverse qualit\u00e0. Il sistema di tavoletta passiva \u00e8 il pi\u00f9 diffuso e lo si ritrova, ad esempio, nelle tavolette Wacom. Esso sfrutta un meccanismo ad induzione elettromagnetica. Oggigiorno, inoltre, la sensibilit\u00e0 della pressione della penna \u00e8 andata a migliorare e quasi tutte le tavolette posseggono una serie di tasti. \nUltimamente si sono diffuse anche le tavolette grafiche che permettono di visualizzare in s\u00e9 lo schermo del monitor in tempo reale, per una migliore esperienza di disegno; o addirittura di sostituire il monitor, come i modelli Cintiq della Wacom o le Kamvas della Huion .\nAttualmente sono utilizzate soprattutto per il disegno artistico, a mano libera e per il foto ritocco, come strumento per la scrittura digitale e la creazione di disegni e schizzi o per disegnare gli storyboard, usando una apposita penna grafica sul supporto. Oltre ad essere usate per disegno statico, esse sono anche sfruttate per l'animazione 2D. \nVengono sfruttate anche negli ambiti della grafica vettoriale e della computer grafica. Nel primo campo, vengono usate principalmente per la realizzazione di loghi o di illustrazioni. Nel secondo campo, vengono utilizzate soprattutto per la creazione di modelli 3D e per l'animazione 3D; e meno comunemente per il rigging. "}
{"id": "2213218", "revid": "69794", "url": "https://it.wikipedia.org/wiki?curid=2213218", "title": "Atletica leggera ai Giochi della VII Olimpiade - 110 metri ostacoli", "text": "La competizione dei 110 metri ostacoli di atletica leggera ai Giochi della VII Olimpiade si tenne i giorni 17 e 18 agosto 1920 allo Stadio Olimpico di Anversa.\nRisultati.\nFinale.\nI protagonisti pi\u00f9 attesi in gara sono: Harold Barron e Frederick Murray per gli Stati Uniti ed il canadese Earl Thomson.\nEarl Thomson sorprende gli americani con una partenza bruciante, che gli d\u00e0 subito un paio di metri di vantaggio. Riesce ad amministrare il distacco e vince d'autorit\u00e0 con il nuovo record mondiale. Barron e Murray finiscono rispettivamente secondo e terzo.\n\"\u00c8 ufficializzato solo il tempo del primo classificato\"."}
{"id": "2213219", "revid": "3115", "url": "https://it.wikipedia.org/wiki?curid=2213219", "title": "Gospel Oak to Barking Line", "text": "La Gospel Oak to Barking Line \u00e8 una linea ferroviaria di Londra, lunga 22,1 km, che connette Gospel Oak nel nord di Londra a Barking nell'est ed \u00e8 parte del London Overground. Essa \u00e8 anche nota come Goblin (per \"G\"ospel \"O\"ak e \"B\"arking \"LIN\"e), anche se questo \u00e8 un nomignolo e non il nome ufficiale. A differenza della maggior parte delle ferrovie a Londra, essa non attraversa la Zona 1. Tradizionalmente essa ha avuto un ruolo minore nel sistema di trasporto londinese anche se ha ricevuto sensibili stanziamenti per incrementarne la capacit\u00e0 di trasporto, inclusa l'elettrificazione per mezzo di linea aerea a 25 kV in corrente alternata, completata nel 2018.\nStoria.\nLinea originaria.\nLa linea esiste, nella struttura attuale, dal 1981; in effetti per\u00f2, la maggior parte del tracciato \u00e8 stata recuperata da strade ferrate costruite nel XIX secolo. La parte principale della linea, fra South Tottenham e Woodgrange Park, venne costruita dalla \"Tottenham and Forest Gate Railway\", una aggregazione fra \"Midland Railway\" e \"London, Tilbury and Southend Railway\". Essa venne aperta il 9 luglio 1894, collegando le \"Midland and Great Eastern joint line\" a South Tottenham, e la \"Forest Gate and Barking line\" a Woodgrange Park. La sezione a ovest di South Tottenham venne originariamente costruita dalla \"Tottenham and Hampstead Junction Railway\", che venne aperta nel 1868 ma non ebbe un buon successo commerciale come ferrovia a s\u00e9 stante.\nRotte precedenti.\nAnche se il collegamento fra Upper Holloway e Woodgrange Park \u00e8 rimasto costante nel tempo, diverse stazioni si sono alternate come capolinea sia ad est che ad ovest. Kentish Town, St Pancras, Gospel Oak e Moorgate (via St Pancras) sono state tutte capolinea ovest. East Ham fu un capolinea alternativo per diverso tempo. Alcuni treni venivano estesi al di l\u00e0 di Barking verso destinazioni come Southend e Tilbury.\nUn collegamento con Gospel Oak venne aggiunto nel 1888, anche se la rotta via Kentish Town rimase quella principale e la diramazione per Gospel Oak venne abbandonata nel 1926. Il collegamento con East Ham venne abbandonato nel 1958.\nLa sezione \"Tottenham and Hampstead Junction Railway\" della linea aveva un numero addizionale di stazioni che vennero poi chiuse, in quanto troppo vicine ad altre stazioni o per altri motivi. Fra queste Highgate Road (chiusa nel 1918), Junction Road (chiusa nel 1943), Hornsey Road (chiusa nel 1943) e St Ann's Road (chiusa nel 1942).\nNel 1963 venne considerata la possibile chiusura dei servizi passeggeri linea nell'ambito del piano di tagli e ristrutturazioni alla rete ferroviaria inglese noto come \"Beeching Axe\". Anche in seguito alle proteste degli utilizzatori locali, che formarono un gruppo per impedire la chiusura, il progetto non and\u00f2 a buon fine, come molte delle proposte di Beeching per la zona di Londra. La linea rimase in esercizio ma cadde in cattive condizioni a causa della mancata manutenzione. Dal 1980 le frequenze vennero ridotte a un treno per ora fra Kentish Town e Barking. Le pensiline furono gradualmente demolite, le biglietterie chiuse e le stazioni non vennero pi\u00f9 presidiate.\nLa rotta attuale.\nLa situazione inizi\u00f2 a migliorare nel 1981, quando l'elettrificazione della linea in partenza da St Pancras (che pi\u00f9 tardi divenne parte del Thameslink) tagli\u00f2 fuori il percorso per Kentish Town. Venne realizzata una nuova diramazione per Gospel Oak (che non era pi\u00f9 collegata con il resto della linea dal 1939) e il servizio con frequenza oraria da Kentish Town venne sostituito con l'attuale rotta tra Gospel Oak e Barking con una frequenza di due treni per ora. Il servizio rimase molto scadente per la vetust\u00e0 dei treni, fino a quando non vennero sostituiti negli anni novanta.\nFino al 1994 la linea faceva parte della rete sudest della British Rail. In quell'anno fu privatizzata, con la propriet\u00e0 della linea che pass\u00f2 alla \"Railtrack\" (in seguito la Network Rail) mentre il servizio passeggeri era operato dalla \"North London Railways\". Nel 1997 questo fu ceduto alla \"National Express\", che serv\u00ec la tratta con il suo marchio Silverlink. Dal 2000 in poi, con l'introduzione di nuovo materiale rotabile, la linea vide significativi miglioramenti nell'affidabilit\u00e0 del servizio, mentre rimanevano scarsi i miglioramenti apportati alle stazioni e alla capacit\u00e0 della linea.\nLondon Overground.\nNegli ultimi anni, l'utilizzo dei treni \u00e8 cresciuto in maniera significativa e molte delle linee che attraversano la \"Central London\" viaggiano al massimo della loro capacit\u00e0. Questo ha portato la \"Gospel Oak to Barking Line\" ad assumere un'importanza strategica come ferrovia che bypassa il centro di Londra, alleggerendo l'affollamento dei passeggeri su altre linee e consentendo ai passeggeri un percorso pi\u00f9 rapido e diretto fra l'est e l'ovest.\nLa legge \"Railways Act 2005\" ha messo il controllo della linea sotto la gestione della Transport for London (TfL). Nel 2005, la TfL ha iniziato ad aggiungere alcune corse supplementari nelle ore di punta e in tarda serata per alleviare il sovraffollamento dei treni.\nLa TfL ha assunto il pieno controllo della linea (inserita nella rete della London Overground) nel novembre 2007, introducendo ulteriori frequenze, personale alle stazioni, macchine automatiche per biglietteria e per la vendita di Oyster Card in tutte le stazioni. La linea figura ora nella Mappa della metropolitana di Londra.\nLa linea \u00e8 rimasta chiusa nel settembre 2008 per lavori di miglioramento eseguiti dalla Network Rail. Con la sostituzione di alcuni cavalcavia e con l'abbassamento dei binari in alcuni tratti, la capacit\u00e0 potenziale \u00e8 stata portata a otto treni per ora (quattro passeggeri e quattro merci). L'elettrificazione non \u00e8 stata inclusa nei lavori svolti.\nNel 2010 sono stati introdotti sulla linea otto nuovi treni Diesel della Classe 172, a due carrozze ciascuno. La frequenza dei treni passeggeri \u00e8 stata incrementata a quattro treni per ora nel gennaio 2011.\nNell'estate 2013 \u00e8 stato annunciato che la linea sarebbe stata elettrificata. I lavori di adeguamento si sono svolti in tappe successive fra il 2016 e il 2017. Per consentire lo svolgimento dei lavori, la linea \u00e8 rimasta chiusa fra South Tottenham e Barking tra il 6 giugno 2016 e il 27 febbraio 2017, mentre tra Gospel Oak e South Tottenham la chiusura ha interessato tutti i fine settimana tra il 6 giugno e il 23 settembre 2016; dopo tale data, la linea \u00e8 stata chiusa anche in questo tratto fino al 27 febbraio 2017.\nSebbene l'elettrificazione sia stata completata nel gennaio 2018 una serie di ritardi ha impedito l'introduzione dei nuovi convogli elettrici a quattro carrozze per diversi mesi. Le prime prove di funzionamento si sono svolte nell'ottobre 2018.\nOperativo attuale.\nLa linea fa parte della rete del National Rail e la linea ferrata \u00e8 di propriet\u00e0 della Network Rail. Viene impiegata sia per traffico merci che passeggeri. Il servizio passeggeri \u00e8 operato dalla London Overground (affidato in gestione alla Arriva Rail London) e ha una frequenza di quattro treni per ora in entrambe le direzioni, tra le 6:30 e le 23:30 circa dal luned\u00ec al sabato e fino alle 22:00 circa la domenica.\nIl trasporto merci viene operato dalle compagnie \"Db Cargo UK\", \"GB Railfreight\" e \"Freightliner\". La linea gestisce un notevole traffico merci, dato che fa parte di un anello che avvolge Londra interconnesso a molte linee radiali fra le quali la North London Line a Gospel Oak.\nDue altri operatori passeggeri utilizzano la linea con servizi poco frequenti o per deviazioni provvisorie di tracciato. La \"C2c\" effettua poche corse al giorno per collegare Barking a Stratford, passando per Woodgrange Park. C'\u00e8 anche un singolo servizio mattutino nei giorni feriali da Woodgrange Park a Willesden Junction, che ferma in tutte le stazioni intermedie tranne Gospel Oak. Alcuni servizi della London Overground figurano occasionalmente sugli orari per collegarsi con Stratford e Seven Sisters sulla Lea Valley Lines passando per South Tottenham, ma al momento nessuno di essi \u00e8 operativo.\nLa linea ha un gruppo organizzato di utenti, \"The Barking \u2013 Gospel Oak Rail User Group\".\nBiglietti.\nAd eccezione delle stazioni di interscambio, le stazioni non hanno biglietterie presenziate da personale. Macchine venditrici di biglietti e Oyster \"pay-as-you-go\" sono state introdotte nel novembre 2007. Validatori di Oyster card (per sfioramento all'ingresso ed all'uscita delle stazioni) sono installati in tutte le stazioni. Le macchine per la vendita di biglietti possono essere usate per aggiungere credito sulle Oyster card.\nA causa della mancanza di barriere di controllo e della difficolt\u00e0 di controllo dei biglietti sui treni affollati, la linea aveva la nomea di essere quella su cui avviene la maggior evasione del pedaggio. Sul Silverlink la maggior parte delle stazioni erano sprovviste della possibilit\u00e0 di vendita di biglietti. In teoria i biglietti potevano essere acquistati dal conduttore, ma questo non era sempre possibile. A seguito dell'introduzione dei nuovi sistemi di biglietteria, i viaggiatori senza biglietto sono scesi dal 40%, ai tempi del Silverlink, al 2% del marzo 2008.\nTreni.\nAl passaggio della linea alla London Overground, tutti i treni avevano trazione Diesel poich\u00e9 la linea non era ancora interamente elettrificata. La linea era elettrificata a South Tottenham per consentire il collegamento da Seven Sisters a Stratford e poi da Barking all'incrocio con la \"Great Eastern Main Line\". Questi brevi tratti erano usati soltanto occasionalmente da treni elettrici. La linea era servita da otto locomotori diesel della Classe 172 a due carrozze.\nCon il completamento dell'elettrificazione della linea, avvenuta nel 2018, era previsto l'utilizzo di nuovi treni elettrici modello Classe 710 a quattro carrozze a partire dal novembre 2018.\nDopo molti ritardi dovuti a problemi di software che ne hanno ritardato la consegna, i treni elettrici della Classe 710 sono entrati in servizio nel maggio 2019 e, a partire dall'agosto 2019, tutti i treni in funzione sulla linea sono a trazione elettrica. La Transport for London ha offerto un mese di viaggio gratuito sulla linea, nel settembre 2019, quale compensazione verso i passeggeri per i disagi dovuti al grave ritardo accumulato.\nInterscambi.\nLa linea possiede alcune stazioni di interscambio con la North London Line a Gospel Oak, con la Victoria Line a Blackhorse Road e con la Hammersmith &amp; City Line, District Line e la London, Tilbury &amp; Southend Railway (c2c) a Barking. Diversi interscambi con stazioni vicine ma non collegate sono riportati nell'orario ufficiale del National Rail:\nVi sono altri interscambi con brevi percorsi a piedi riconosciuti ufficialmente dalla TfL: fra Upper Holloway e Archway sulla Northern Line e fra Leytonstone High Road e Leytonstone sulla Central Line (via Harrington Road).\nAltri due interscambi non ufficiali sono comunque raggiungibili a piedi: tra Harringay Green Lanes e Manor House sulla Piccadilly Line e tra Crouch Hill e Finsbury Park sulle linee Piccadilly e Victoria.\nStrutture e impianti.\nTranne che nelle stazioni di interscambio, le dotazioni delle stazioni sono molto basilari. Sono dotate in genere piccole tettoie, punti di informazione con messaggi registrati, schermi informativi e telecamere a circuito chiuso. Tipicamente negli orari di apertura si trovano in servizio uno o due addetti.\nAccessibilit\u00e0.\nLa linea ha alcune stazioni accessibili a passeggeri su sedie a rotelle: Gospel Oak, Upper Holloway, Harringay Green Lanes, South Tottenham, Blackhorse Road, Walthamstow Queen's Road e Barking. Poich\u00e9 i treni non sono perfettamente allineati con l'altezza della piattaforma, i passeggeri necessitano probabilmente di assistenza per salire o scendere dai convogli.\nIncidenti.\nIl 23 gennaio 2020 un vagone merci \u00e8 deragliato fra le stazioni di a Leyton Midland Road e Walthamstow Queens Road, causando estesi danni a oltre quattro chilometri di binario. La linea \u00e8 rimasta chiusa fra le stazioni di Barking e South Tottenham fino al 19 febbraio 2020, durante l\u2019esecuzione dei lavori di riparazione.\nSviluppi futuri.\nEstensione verso \"Barking Riverside\".\nNel 2014 \u00e8 stato annunciato che la linea sar\u00e0 estesa verso sud dalla stazione di Barking fino a una nuova stazione a \"Barking Riverside\" per servire l'omonima nuova area residenziale di riqualificazione urbana, con una spesa di 263 milioni di sterline dei quali 172 milioni saranno versati dalla \"Barking Riverside Limited\" e la parte rimanente dalla Transport for London. \u00c8 previsto il completamento dell'estensione entro l'autunno 2022.\nRenwick Road.\nLa \"linea B\" scelta per il tracciato dell'estensione da Barking a Barking Riverside prevede la possibilit\u00e0 di una eventuale stazione intermedia, se ce ne fosse necessit\u00e0 in futuro, da costruire a Renwick Road sulla \"London, Tilbury &amp; Southend Railway\" in modo da consentire un interscambio tra i servizi della London Overground e della C2c.\nEstensione a Thamesmead.\nOltre ai piani per estendere la linea fino a Barking Riverside, ci sono proposte per un ulteriore prolungamento attraverso il Tamigi fino a una stazione a Thamesmead e di qui fino ad Abbey Wood per collegarsi con la futura estensione del Crossrail.\nAltri cambiamenti proposti.\nResidenti locali e utilizzatori della linea hanno proposto di aggiungere una stazione tra Leytonstone High Road e Wanstead Park.\nIl gruppo di utilizzatori della linea e il consiglio del borgo di Islington hanno sostenuto la riapertura della stazione di Junction Road, dato che la sua vicinanza a Tufnell Park consentirebbe un interscambio con la Northern line."}
{"id": "2213222", "revid": "69794", "url": "https://it.wikipedia.org/wiki?curid=2213222", "title": "Atletica leggera ai Giochi della VII Olimpiade - 400 metri ostacoli", "text": "La competizione dei 400 metri ostacoli di atletica leggera ai Giochi della VII Olimpiade si tenne i giorni 15 e 16 agosto 1920 allo Stadio Olimpico di Anversa.\nL'eccellenza mondiale.\nDue mesi prima dell'appuntamento olimpico l'americano John Norton frantuma il record del mondo sulle 440 iarde con 54\"2. Ad Anversa \u00e8 il favorito d'obbligo.\nRisultati.\nFinale.\nLa finale olimpica ripete la finale dei \"Trials\", ed il risultato \u00e8 lo stesso: Loomis domina la gara battendo Norton e togliendogli anche il suo fresco record del mondo.\nG\u00e9o Andr\u00e9, classificatosi quarto in 54\"8 era stato medaglia d'argento nel 1908 nel salto in alto. Un esempio di eclettismo che esprime compiutamente il carattere dilettantistico dell'atletica leggera all'inizio del XX secolo."}
{"id": "2213224", "revid": "298229", "url": "https://it.wikipedia.org/wiki?curid=2213224", "title": "Atletica leggera ai Giochi della VII Olimpiade - Staffetta 4\u00d7100 metri", "text": "La competizione della staffetta 4\u00d7100 metri di atletica leggera ai Giochi della VII Olimpiade si tenne i giorni 21 e 22 agosto 1920 allo Stadio Olimpico di Anversa.\nRisultati.\nFinale.\n\"\u00c8 ufficializzato solo il tempo della prima squadra classificata\"."}
{"id": "2213225", "revid": "1543377", "url": "https://it.wikipedia.org/wiki?curid=2213225", "title": "Atletica leggera ai Giochi della VII Olimpiade - Staffetta 4\u00d7400 metri", "text": "La competizione della staffetta 4\u00d7400 metri di atletica leggera ai Giochi della VII Olimpiade si tenne i giorni 22 e 23 agosto 1920 allo Stadio Olimpico di Anversa.\nRisultati.\nFinale.\nNon sono stati tracciati i segni delle zone cambio sulle varie corsie, per cui, dopo la prima frazione, manca poco che gli atleti si azzuffino tra loro.\nVince la Gran Bretagna, che conduce in testa tutta la gara."}
{"id": "2213227", "revid": "729019", "url": "https://it.wikipedia.org/wiki?curid=2213227", "title": "Atletica leggera ai Giochi della VII Olimpiade - Salto in alto", "text": "La competizione del salto in alto di atletica leggera ai Giochi della VII Olimpiade si tenne i giorni 15 e 17 agosto 1920 allo Stadio Olimpico di Anversa.\nRisultati.\nTurno eliminatorio.\nQualificazione a 1,80 m. Dodici atleti valicano la misura richiesta.\nFinale.\nNonostante la pioggia, la gara \u00e8 di alto livello. In tre valicano 1,90 metri, per cui si pone l'asticella ad 1,93, nuovo record olimpico. Solo l'americano Landon riesce a superare la misura: l'oro \u00e8 suo.\nPer le altre due medaglie si deve ricorrere al salto di spareggio: Harold Muller supera 1,88 cos\u00ec Ekelund si deve accontentare del bronzo. Solo quinto il vincitore dei Trials, Murphy, con 1,85. \nDopo il controllo dell'asticella il salto di Landon verr\u00e0 rimisurato in 1,935.\nAl settimo posto, con 1,80 metri, si piazza il francese Pierre Lewden che si presenta con un nuovo stile da lui perfezionato: la doppia forbice. Lo stile far\u00e0 proseliti, anche nell'alto femminile. Lo adotter\u00e0, per esempio, Iolanda Bala\u0219."}
{"id": "2213228", "revid": "729019", "url": "https://it.wikipedia.org/wiki?curid=2213228", "title": "Atletica leggera ai Giochi della VII Olimpiade - Salto con l'asta", "text": "La competizione del salto con l'asta di atletica leggera ai Giochi della VII Olimpiade si tenne i giorni 18 e 20 agosto 1920 allo Stadio Olimpico di Anversa.\nRisultati.\nTurno eliminatorio.\nQualificazione a 3,60 m. Tredici atleti valicano la misura richiesta."}
{"id": "2213229", "revid": "1149807", "url": "https://it.wikipedia.org/wiki?curid=2213229", "title": "Curioso come George", "text": "Curioso come George (\"Curious George\") \u00e8 una serie televisiva a cartoni animati statunitense prodotta da Imagine Entertainment, WGBH Boston, Universal Animation Studios basato ai personaggi dei libri per bambini \"Curioso come George\" di Margret Rey e Hans August Rey.\nLa serie \u00e8 stata pensata per bambini dai tre ai cinque anni con il proposito di avvicinarli al mondo delle scienze, dell'ingegneria e della matematica. Attraverso le avventure della piccola scimmia (curiosa di vedere, toccare, assaggiare, studiare, ascoltare) ogni bambino pu\u00f2 immedesimarsi e assimilare le nozioni base di queste materie. Gli sceneggiatori hanno pensato di far vivere George e l'Uomo dal cappello giallo sia in una casa in citt\u00e0 sia in una in campagna in quanto entrambe le ambientazioni creano spunti per affrontare le tematiche necessarie a tutte le materie. La serie nata con intenti didattici cerca di favorire l'apprendimento attraverso la comicit\u00e0 e l'ironia della scimmia e delle situazioni in cui si ritrova curiosando.\nNegli Stati Uniti d'America e in Italia sono stati trasmessi tredici stagioni e i quattro film \"Curioso come George\", \"Curioso come George 2 - Missione Kayla\", \"Curioso come George 3 - Ritorno nella giungla\" e ', oltre agli speciali televisivi ' e \".\"\nOgni episodio \u00e8 diviso in due parti di circa 10 minuti l'uno.\nEpisodi.\n\"Curioso come George\" presenta 183 episodi, divisi in 14 stagioni.\nLungometraggi.\nDalla serie sono stati tratti quattro film: \"Curioso come George\", \"Curioso come George 2 - Missione Kayla\", \"Curioso come George 3 - Ritorno nella giungla\" \"Curioso come George - Scimmietta reale\"e \"\" \".\""}
{"id": "2213230", "revid": "1543377", "url": "https://it.wikipedia.org/wiki?curid=2213230", "title": "Atletica leggera ai Giochi della VII Olimpiade - Salto in lungo", "text": "La competizione del salto in lungo di atletica leggera ai Giochi della VII Olimpiade si tenne i giorni 17 e 18 agosto 1920 allo Stadio Olimpico di Anversa.\nRisultati.\nTurno eliminatorio.\nTutti i 29 iscritti hanno diritto a tre salti. Poi si stila una classifica. I primi sei disputano la finale (tre ulteriori salti).\nI sei finalisti si portano dietro i risultati della qualificazione.\nLa miglior prestazione appartiene allo svedese William Petersson con 6,94 m. Il vincitore dei Trials, Solomon Butler, dopo un salto iniziale a 6,60 si infortuna ed \u00e8 fuori dai giochi.\nFinale.\nLa lotta per l'oro \u00e8 ristretta tra lo statunitense Carl Johnson e lo svedese Petersson. Il confronto si risolve nel primo dei salti di finale, quando l'americano salta 7,095 e lo svedese risponde con 7,15."}
{"id": "2213232", "revid": "729019", "url": "https://it.wikipedia.org/wiki?curid=2213232", "title": "Atletica leggera ai Giochi della VII Olimpiade - Salto triplo", "text": "La competizione del salto triplo di atletica leggera ai Giochi della VII Olimpiade si tenne i giorni 19 e 21 agosto 1920 allo Stadio Olimpico di Anversa.\nRisultati.\nTurno eliminatorio.\nTutti i 21 iscritti hanno diritto a tre salti. Poi si stila una classifica. I primi sei disputano la finale (tre ulteriori salti).\nI sei finalisti si portano dietro i risultati della qualificazione.\nLa miglior prestazione appartiene a Ville Tuulos (Fin) con 14,505 m. Rimarr\u00e0 il salto pi\u00f9 lungo della competizione.\nFinale.\nGli svedesi Alml\u00f6f (14,19) e Jansson (14,16) si mettono alla caccia di Tuulos. Non lo superano, ma si scambiano le posizioni. Jansson conquista l'argento e il connazionale il bronzo."}
{"id": "2213233", "revid": "767487", "url": "https://it.wikipedia.org/wiki?curid=2213233", "title": "Szerencs", "text": "Szerencs \u00e8 una citt\u00e0 dell'Ungheria di 10.213 abitanti (dati 2001). \u00c8 situata nella provincia di Borsod-Aba\u00faj-Zempl\u00e9n, a 35\u00a0km dal capoluogo Miskolc\nStoria.\nLa citt\u00e0 \u00e8 menzionata nel Medioevo. All'inizio del XV secolo \u00e8 gi\u00e0 una citt\u00e0, appartenente alla famiglia R\u00e1k\u00f3czi. Si svilupp\u00f2 molto nel '700 a cui segu\u00ec il declino tanto che nel 1876 perse lo status di citt\u00e0. A seguito della industrializzazione si svilupp\u00f2 di nuovo, nel 1889 apr\u00ec una fabbrica di zucchero che all'epoca era la pi\u00f9 grande in Europa e nel 1923 apr\u00ec una fabbrica di cioccolato.\nNel 1930 c'erano 7.000 abitanti.\nDurante l'epoca comunista Szerencs era un importante centro dell'industria alimentare e riottenne lo status di citt\u00e0 nel 1984."}
{"id": "2213234", "revid": "1543377", "url": "https://it.wikipedia.org/wiki?curid=2213234", "title": "Atletica leggera ai Giochi della VII Olimpiade - Getto del peso", "text": "La competizione del getto del peso di atletica leggera ai Giochi della VII Olimpiade si svolse i giorni 17 e 18 agosto 1920 allo Stadio Olimpico di Anversa.\nRisultati.\nTurno eliminatorio.\nTutti i 20 iscritti hanno diritto a tre lanci. Poi si stila una classifica. I primi sei disputano la finale (tre ulteriori lanci). I sei finalisti si portano dietro i risultati della qualificazione.\nLa miglior prestazione appartiene a Elmer Niklander (Fin) con 14,155 m.\nFinale.\nNei tre lanci di finale Niklander, il migliore dei finlandesi (11 titoli nazionali tra 1909 e 1924), non riesce ad esprimersi sui suoi livelli. Al secondo turno il connazionale P\u00f6rh\u00f6l\u00e4 lo supera con 14,255; al terzo lo distanzia con un lancio che va vicino ai 15 metri."}
{"id": "2213236", "revid": "729019", "url": "https://it.wikipedia.org/wiki?curid=2213236", "title": "Atletica leggera ai Giochi della VII Olimpiade - Lancio del disco", "text": "La competizione del lancio del disco di atletica leggera ai Giochi della VII Olimpiade si svolse i giorni 21 e 22 agosto 1920 allo Stadio Olimpico di Anversa.\nRisultati.\nTurno eliminatorio.\nTutti i 17 iscritti hanno diritto a tre lanci. Poi si stila una classifica. I primi sei disputano la finale (tre ulteriori lanci).\nI sei finalisti si portano dietro i risultati della qualificazione.\nLa miglior prestazione appartiene a Elmer Niklander (Fin) con 44,685 m.\nFinale.\nSi gareggia alle 10 di mattina. Nessuno dei primi tre si migliora."}
{"id": "2213237", "revid": "729019", "url": "https://it.wikipedia.org/wiki?curid=2213237", "title": "Atletica leggera ai Giochi della VII Olimpiade - Lancio del martello", "text": "La competizione del lancio del martello di atletica leggera ai Giochi della VII Olimpiade si svolse il giorno 18 agosto 1920 allo Stadio Olimpico di Anversa.\nRisultati.\nTurno eliminatorio.\nTutti i 12 iscritti hanno diritto a tre lanci. Poi si stila una classifica. I primi sei disputano la finale (tre ulteriori lanci).\nI sei finalisti si portano dietro i risultati della qualificazione.\nLa miglior prestazione appartiene a Patrick Ryan (USA) con 52,875 m. I favoriti per il titolo sono gli americani.\nFinale.\nPatrick Ryan \u00e8 inavvicinabile per gli avversari. Lo svedese Lind sorpassa Bennett e si piazza al secondo posto. Matthew McGrath (USA), tra i favoriti, non riesce a migliorare il \"normale\" 46,67 della qualificazione e finisce quinto. "}
{"id": "2213239", "revid": "1543377", "url": "https://it.wikipedia.org/wiki?curid=2213239", "title": "Atletica leggera ai Giochi della VII Olimpiade - Lancio del giavellotto", "text": "La competizione del lancio del giavellotto di atletica leggera ai Giochi della VII Olimpiade si svolse il giorno 15 agosto 1920 allo Stadio Olimpico di Anversa.\nRisultati.\nTurno eliminatorio.\nTutti i 25 iscritti hanno diritto a tre lanci. Poi si stila una classifica. I primi dieci disputano la finale (tre ulteriori lanci).\nI sei finalisti si portano dietro i risultati della qualificazione.\nLa miglior prestazione appartiene a Urho Peltonen, dello squadrone finlandese, che con 63,605 m stabilisce il nuovo record olimpico.\nFinale.\nMyyr\u00e4 ristabilisce le gerarchie e sopravanza il connazionale. Vince con il nuovo record olimpico, vicino al suo record personale.\nQuattro atleti finlandesi si classificano ai primi quattro posti."}
{"id": "2213244", "revid": "844450", "url": "https://it.wikipedia.org/wiki?curid=2213244", "title": "The Scooby Doo Show", "text": ""}
{"id": "2213245", "revid": "200568", "url": "https://it.wikipedia.org/wiki?curid=2213245", "title": "Rebozo", "text": "Il rebozo \u00e8 un tipico accessorio dell'abbigliamento femminile messicano. Esso consiste in un rettangolo di tessuto, le cui dimensioni possono variare da 1,5 a 3 metri, e pu\u00f2 essere realizzato in cotone, lana, seta o \"articela\". Pu\u00f2 essere indossato come se fosse una sciarpa e spesso viene utilizzato per portare neonati o oggetti. I modelli realizzati in un unico colore e senza fantasie sono chiamati \"Chalinas\". Il rebozo \u00e8 utilizzato spesso per i costumi delle danze folkloristiche messicane.\nStoria.\nI rebozo sono i prodotti nelle mescolanze etniche dovute alla colonizzazioni spagnole. Non si sa con esattezza se gli indigeni residenti in Messico lo conoscessero prima dell'arrivo dei coloni spagnoli, ma la parola \"rebozo\" \u00e8 apparsa per la prima volta nella lingua spagnola intorno al 1562.\nI rebozo sono realizzati un po' in tutto il territorio messicano, ma quelli pi\u00f9 rinomati sono i modelli prodotti a Michoac\u00e1n, Oaxaca, Quer\u00e9taro, e San Luis Potos\u00ed. Soprattutto quest'ultima citt\u00e0, la patria degli otomi, popolazione nota per l'arte della tessitura, \u00e8 stato realizzato il costosissimo modello \"Rebozo Caramelo\"."}
{"id": "2213246", "revid": "1543377", "url": "https://it.wikipedia.org/wiki?curid=2213246", "title": "Atletica leggera ai Giochi della VII Olimpiade - Lancio del martello con maniglia corta", "text": "La competizione del lancio del martello con maniglia corta di atletica leggera ai Giochi della VII Olimpiade si svolse i giorni 20 e 21 agosto 1920 allo Stadio Olimpico di Anversa.\nL'attrezzo.\nAssomiglia a quello irlandese (che \u00e8 quello standard), con la differenza che la catena \u00e8 cortissima. Ci\u00f2 riduce il raggio di rotazione e consente di disputare gare di martello al coperto.\nL'attrezzo \u00e8 di una lunghezza complessiva di 0,46\u00a0m. Il peso totale \u00e8 25,4\u00a0kg.\nRisultati.\nTurno eliminatorio.\nTutti i 12 iscritti hanno diritto a tre lanci. Poi si stila una classifica. I primi sei disputano la finale (tre ulteriori lanci).\nI sei finalisti si portano dietro i risultati della qualificazione.\nLa miglior prestazione appartiene a Patrick McDonald (USA), con 11,00\u00a0m.\nFinale.\nMcDonald si migliora ulteriormente, mentre Ryan (che parte da 10,92\u00a0m) non riesce a raggiungere gli 11 metri."}
{"id": "2213247", "revid": "287204", "url": "https://it.wikipedia.org/wiki?curid=2213247", "title": "Atletica leggera ai Giochi della VII Olimpiade - Marcia 3000 metri", "text": "La competizione dei 3000 metri di marcia di atletica leggera ai Giochi della VII Olimpiade si tenne i giorni 21 e 21 agosto 1920 allo Stadio Olimpico di Anversa.\nRisultati.\nFinale.\nLa finale si disputa il 21 agosto, tre giorni dopo i 10.000 metri.\nUgo Frigerio, fresco olimpionico dei 10.000, ripete l'impresa.\nFrigerio \u00e8 il pi\u00f9 giovane italiano ad aver conquistato un oro in atletica alle Olimpiadi nel XX secolo.\n\"\u00c8 ufficializzato solo il tempo del primo classificato\"."}
{"id": "2213248", "revid": "729019", "url": "https://it.wikipedia.org/wiki?curid=2213248", "title": "Atletica leggera ai Giochi della VII Olimpiade - Marcia 10000 metri", "text": "La competizione dei 10.000 metri di marcia di atletica leggera ai Giochi della VII Olimpiade si tenne i giorni 17 e 18 agosto 1920 allo Stadio Olimpico di Anversa.\nRisultati.\nFinale.\nIl diciannovenne Ugo Frigerio, campione italiano 1919 e 1920, parte bene poi raggiunge al nono giro l'americano Pearman e al decimo s'invola solitario. \u00c8 il primo italiano a conquistare un oro in atletica leggera alle Olimpiadi.\n\"\u00c8 ufficializzato solo il tempo del primo classificato\"."}
{"id": "2213250", "revid": "729019", "url": "https://it.wikipedia.org/wiki?curid=2213250", "title": "Atletica leggera ai Giochi della VII Olimpiade - Corsa campestre individuale", "text": "La competizione della corsa campestre individuale di atletica leggera ai Giochi della VII Olimpiade si tenne il giorno 23 agosto 1920 allo Stadio Olimpico di Anversa.\nRisultati (km 8).\nLa gara si disputa sull'erba all'interno dello stadio.\n\"\u00c8 ufficializzato solo il tempo del primo classificato\"."}
{"id": "2213252", "revid": "729019", "url": "https://it.wikipedia.org/wiki?curid=2213252", "title": "Atletica leggera ai Giochi della VII Olimpiade - Corsa campestre a squadre", "text": "La competizione della corsa campestre a squadre di atletica leggera ai Giochi della VII Olimpiade si tenne il giorno 23 agosto 1920 allo Stadio Olimpico di Anversa.\nFinale (km 8).\nNon si disputa una gara appositamente per assegnare questo titolo. La classifica \u00e8 composta sulla base dei risultati della corsa campestre individuale."}
{"id": "2213254", "revid": "1543377", "url": "https://it.wikipedia.org/wiki?curid=2213254", "title": "Atletica leggera ai Giochi della VII Olimpiade - Pentathlon", "text": "La competizione del pentathlon di atletica leggera ai Giochi della VII Olimpiade si svolse il giorno 19 agosto 1920 allo Stadio Olimpico di Anversa.\nRegolamento.\nTutti i 19 iscritti disputano le prime tre prove. Dopo si stila una classifica. I primi dodici proseguono con la quarta prova (il lancio del disco).\nPoi si stila una nuova classifica. I primi sette partecipano all'ultima gara, i 1500 metri."}
{"id": "2213256", "revid": "729019", "url": "https://it.wikipedia.org/wiki?curid=2213256", "title": "Atletica leggera ai Giochi della VII Olimpiade - Decathlon", "text": "La competizione del decathlon di atletica leggera ai Giochi della VII Olimpiade si svolse i giorni 20 e 21 agosto 1920 allo Stadio Olimpico di Anversa.\nRisultati.\nDurante la stagione Aleksander Klumberg (Estonia) ha realizzato 7.363 punti. Ai campionati svedesi Evert Nilsson ha totalizzato 7.219 punti.\nKlumberg \u00e8 sfortunato e si ritira durante la competizione. Nilsson non va oltre i 6.433 punti.\nAd Anversa \u00e8 lotta tra l'americano Hamilton ed il norvegese L\u00f8vland. La spunta quest'ultimo, che supera il rivale all'ultima gara e stabilisce il nuovo record olimpico."}
{"id": "2213262", "revid": "329209", "url": "https://it.wikipedia.org/wiki?curid=2213262", "title": "Giorgio Prodi", "text": "Biografia.\nFiglio di Mario, ingegnere, ed Enrica, maestra, \u00e8 il terzo di nove fratelli (tra cui anche il politico ed economista Romano, il fisico ed europarlamentare Vittorio, il matematico Giovanni, il fisico Franco e lo storico Paolo). \nSi \u00e8 laureato in Medicina e Chirurgia ed in Chimica presso l'Universit\u00e0 di Bologna, dove ha poi insegnato, dal 1958, Patologia Generale. In seguito gli fu affidata la prima cattedra di Oncologia dell'ateneo.Direttore dal 1973 dell'Istituto di Cancerologia di Bologna, di cui fu fondatore, e del progetto \"Biologia cellulare\" del Cnr, pubblic\u00f2 anche diversi libri riguardo alla medicina ed alla biologia, sviluppando anche, congiuntamente a Thomas Sebeok e Thure von Uexk\u00fcll, un approccio semiotico alla biologia negli anni Settanta e Ottanta.\nFece parte inoltre del Consiglio Superiore di Sanit\u00e0 della Commissione Oncologica del Ministero della Pubblica Istruzione e fu consulente del Ministero per la Ricerca Scientifica e Tecnologica.\nA partire dal 1980, con \"Il neutrone borghese\", ha pubblicato anche alcuni romanzi e racconti, tra cui \"Lazzaro\", biografia romanzata (con riflessi autobiografici) di Lazzaro Spallanzani, per cui \u00e8 risultato \"supervincitore\" del Premio Grinzane Cavour e finalista al Premio Bergamo. L'ultimo libro \u00e8 stato \"Il cane di Pavlov\", uscito nel 1987, l'anno stesso della sua morte di cancro, ma altri sono stati pubblicati postumi. Sono stati raccolti tutti nel volume \"L'opera narrativa\", pubblicato nel 2009.\nA Giorgio Prodi, l'Universit\u00e0 di Bologna ha dedicato il Centro Interdipartimentale di Ricerche sul cancro nonch\u00e9 un'aula situata nel complesso di San Giovanni in Monte . Dal 1988, ogni anno, una conferenza della riunione annuale della Societ\u00e0 Italiana di Cancerologia \u00e8 dedicata a lui. "}
{"id": "2213275", "revid": "599013", "url": "https://it.wikipedia.org/wiki?curid=2213275", "title": "Ildebrando (vescovo di Benevento)", "text": "Storia.\nIldebrando sarebbe diventato vescovo di Benevento durante il papato di papa Bonifacio V nell'anno 622, come riferisce Pompeo Sarnelli: \u00abIldebrando visse nel 622 sotto Bonifacio V Papa. Si crede che molto tempo e' vivesse\u00bb. Di lui si racconta di come tratt\u00f2 il corpo senza vita di san Modesto. Gli successe san Barbato.\nDi questo vescovo non resta traccia nei documenti storici, se non la sola presenza nei tradizionali cataloghi dei prelati beneventani (Mario de Vipera, \"Chronologia episcoporum et archiepiscoporum metropolitanae ecclesiae Beneventanae\", Napoli 1636; Pompeo Sarnelli, \"Memorie cronologiche de' vescovi ed arcivescovi della S. Chiesa di Benevento\", Napoli 1691)."}
{"id": "2213277", "revid": "767487", "url": "https://it.wikipedia.org/wiki?curid=2213277", "title": "Sziksz\u00f3", "text": "Sziksz\u00f3 \u00e8 una citt\u00e0 dell'Ungheria di 6.062 abitanti (dati 2001). \u00c8 situata nella provincia di Borsod-Aba\u00faj-Zempl\u00e9n a 15 km dal capoluogo Miskolc.\nLa citt\u00e0 \u00e8 gemellata con Dro (Provincia autonoma di Trento), dal 1992.\nStoria.\nLa citt\u00e0 \u00e8 menzionata per la prima volta in un documento nel 1280 ed apparteneva alla famiglia Aba. Quando questa si estinse, pass\u00f2 al Re Sigismondo di Lussemburgo e quindi alla Regina Maria di Ungheria. Venne costruita una chiesa in stile gotico che nel XVI secolo divenne di rito protestante. Durante l'occupazione turca venne distrutta diverse volte.\nNel 1852 Sziksz\u00f3 fu distrutta da un incendio e dopo la ricostruzione perse lo status di citt\u00e0, che riottenne nel 1989."}
{"id": "2213279", "revid": "709565", "url": "https://it.wikipedia.org/wiki?curid=2213279", "title": "Scooby-Doo &amp; Scrappy-Doo", "text": "Scooby-Doo &amp; Scrappy-Doo (\"Scooby-Doo and Scrappy-Doo\") \u00e8 una serie animata statunitense prodotta da Hanna-Barbera, la quarta incentrata su Scooby-Doo. In Italia \u00e8 stata trasmessa da Telearcobaleno per la prima volta dal 29 gennaio 1981. Il personaggio di Scrappy Doo appare per la prima volta in questa serie.\nTrama.\nI ragazzi della Mystery Inc viaggiano tra le citt\u00e0 sul furgone di Mystery Machine per risolvere casi legati a fenomeni soprannaturali. Anche il nipote di Scooby, Scrappy-Doo, si \u00e8 unito alla banda. A differenza dello zio, Scrappy, \u00e8 impavido e desideroso di affrontare i fantasmi mostrando le sue zampe.\nPersonaggi.\nLa Misteri &amp; Affini \u00e8 la squadra protagonista della serie, composta da:\nEpisodi.\nCi fu una sola serie di 16 episodi."}
{"id": "2213281", "revid": "827882", "url": "https://it.wikipedia.org/wiki?curid=2213281", "title": "Huarache (calzatura)", "text": "Le huarache (anche guarache) sono un tipo di sandali tipici messicani.\nLe huaraches sono di origini pre-colombiane, e vengono tutt'oggi realizzate in vari materiali, ma principalmente in pelle. La parola \"huarache\" deriva dalla parola di lingua p'urh\u00e9pecha \"kwarachi\". "}
{"id": "2213282", "revid": "339392", "url": "https://it.wikipedia.org/wiki?curid=2213282", "title": "Scooby e Scrappy-Doo", "text": ""}
{"id": "2213283", "revid": "729019", "url": "https://it.wikipedia.org/wiki?curid=2213283", "title": "Consulenza infermieristica", "text": "La consulenza infermieristica \u00e8 il processo tramite il quale un infermiere fornisce indicazioni su aspetti clinico-assistenziali, riabilitativi o educativi che coinvolgono uno o pi\u00f9 assistiti.\nCaratteristiche.\nDi norma la consulenza di un infermiere specialista porta alla realizzazione di un piano di assistenza, alla formulazione delle relative diagnosi infermieristiche e alla supervisione dei processi o delle tecniche assistenziali di cui \u00e8 esperto (ad esempio l'infermiere specialista in \"wound-care\", esperto nel trattamento delle lesioni cutanee). Pu\u00f2 altres\u00ec essere coinvolto nell'identificazione dei bisogni di una particolare popolazione, come nel caso dell'infermiere di comunit\u00e0 e famiglia.\nNel mondo.\nItalia.\nAttualmente in Italia manca una normativa contrattuale che regoli l'esercizio nelle aziende sanitarie dei professionisti specialisti."}
{"id": "2213286", "revid": "1226", "url": "https://it.wikipedia.org/wiki?curid=2213286", "title": "Neonazista", "text": ""}
{"id": "2213291", "revid": "1543377", "url": "https://it.wikipedia.org/wiki?curid=2213291", "title": "Premio Ky\u014dto", "text": "Il premio Ky\u014dto (\u4eac\u90fd\u8cde) \u00e8 un premio annuale istituito dal 1985 dalla \"Fondazione Inamori\" per volere dell'industriale giapponese Kazuo Inamori attraverso la societ\u00e0 Kyocera, di cui fu il fondatore. Il premio \u00e8 suddiviso in tre categorie: tecnologia, scienze di base e arti e filosofia. All'interno di ogni categoria \u00e8 prevista una rotazione annuale tra le differenti discipline del settore. La fondazione Inamori ha ricevuto un finanziamento da Kyocera di 20 miliardi di yen, il che permette l'assegnazione di un premio annuale di 50 milioni di yen, circa 350 000 euro. In origine, il premio era inteso come un equivalente giapponese del premio Nobel, tuttavia si distingue da questo poich\u00e9 copre temi che generalmente non vengono ricompensati con un premio Nobel. I nomi dei vincitori vengono resi noti a giugno mentre la cerimonia di premiazione avviene in novembre."}
{"id": "2213294", "revid": "767487", "url": "https://it.wikipedia.org/wiki?curid=2213294", "title": "Davide (vescovo)", "text": "Biografia.\nPrivilegiato da Carlo Magno si racconta di lui in una bolla trascritta nella cronaca del Volturno come prodigo di beni da lui regalati al Monastero di Santa Maria in Locosano (Luogosano)"}
{"id": "2213295", "revid": "712828", "url": "https://it.wikipedia.org/wiki?curid=2213295", "title": "Legione 607", "text": ""}
{"id": "2213314", "revid": "844450", "url": "https://it.wikipedia.org/wiki?curid=2213314", "title": "The New Scooby and Scrappy-Doo Show", "text": "The New Scooby and Scrappy-Doo Show \u00e8 una serie di cartoni animati prodotti da Hanna-Barbera in associazione con Worldvision Enterprises Inc. e distribuiti da Warner Bros. Television, con tutti i personaggi della stessa creazione ed \u00e8 composta da 2 stagioni da 26 episodi. Nella seconda stagione \u00e8 stato cambiato il titolo in The New Scooby-Doo Mysteries ed \u00e8 stata trasmessa in Italia nel 1986.\nPersonaggi.\nLa Misteri &amp; Affini \u00e8 la squadra protagonista della serie composta da:\nSolo in alcuni episodi della seconda stagione, \"The New Scooby-Doo Mysteries\" appare il resto della gang come guest stars:"}
{"id": "2213316", "revid": "110157", "url": "https://it.wikipedia.org/wiki?curid=2213316", "title": "Szin", "text": "Szin \u00e8 un comune dell'Ungheria di 806 abitanti (dati 2001) . \u00c8 situato nella provincia di Borsod-Aba\u00faj-Zempl\u00e9n."}
{"id": "2213319", "revid": "143439", "url": "https://it.wikipedia.org/wiki?curid=2213319", "title": "VEMS", "text": ""}
{"id": "2213322", "revid": "767487", "url": "https://it.wikipedia.org/wiki?curid=2213322", "title": "Szinpetri", "text": "Szinpetri \u00e8 un comune dell'Ungheria di 245 abitanti (dati 2001) . \u00c8 situato nella provincia di Borsod-Aba\u00faj-Zempl\u00e9n."}
{"id": "2213324", "revid": "1442080", "url": "https://it.wikipedia.org/wiki?curid=2213324", "title": "Speciale Scooby", "text": "Speciale Scooby (\"The New Scooby-Doo Movies\") \u00e8 la seconda serie televisiva animata di Scooby-Doo prodotta da Hanna-Barbera, andata in onda in Italia su Rai 1 nel 1993. La serie \u00e8 stata trasmessa anche con il titolo Gli Speciali di Scooby-Doo o Scooby-Doo speciale.\nIn Italia \u00e8 stata trasmessa su Rai 2 dal 1984 con il titolo Le nuove avventure di Scooby-Doo e successivamente trasmessa con altri titoli per non confondersi con la serie del 2002 \"Le nuove avventure di Scooby-Doo\".\nLa serie \u00e8 caratterizzata dalla presenza in ogni episodio di guest-star, celebri attori al doppiaggio dei personaggi animati o personaggi immaginari quali Batman, La famiglia Addams o Stanlio e Ollio.\nProduzione e distribuzione.\nDopo aver tentato di rilasciare una serie completa dell'intero cartone \"24 episodi\" in DVD nel 2005, la Warner Home Video non \u00e8 stata in grado di negoziare accordi con molte delle guest star degli episodi per includere quegli episodi nel set di DVD. Di conseguenza, il DVD \u00e8 stato pubblicato con il titolo \"The Best of the New Scooby-Doo Movies\" e presenta solo 15 episodi selezionati da entrambe le stagioni. I titoli di apertura di questa versione sono stati modificati per rimuovere le immagini della famiglia Addams, Batman e Robin, gli Harlem Globetrotters, i tre marmittoni e Stanlio e Ollio.\nIl 4 aprile 2019, la Warner Bros. ha annunciato l'intenzione di rilasciare altri otto episodi, sia come parte di un pacchetto con i 15 episodi precedentemente pubblicati sia come versione autonoma. Questa versione \u00e8 stata pianificata per il 50\u00ba anniversario di Scooby-Doo. Non \u00e8 stata fornita alcuna spiegazione per i problemi dei diritti delle apparizioni precedenti.\nL'unico episodio che non \u00e8 stato pubblicato o annunciato per il rilascio su DVD \u00e8 \"Wednesday Is Missing\", che presenta la famiglia Addams.\nTrama.\nLa Misteri &amp; Affini, protagonista della serie, organizza gite e vacanze per rilassarsi, ma nel loro cammino incontrano per caso le guest-star che si uniscono al gruppo. A causa di qualche imprevisto, i ragazzi fanno la conoscenza di persone in difficolt\u00e0 perch\u00e9 vittime di apparizioni spettrali. La squadra si ferma ad aiutarli e incontrano persone sospette ed indizi che li portano alla conclusione del mistero e allo smascheramento del fantasma che in realt\u00e0 \u00e8 uno dei sospetti, una persona soltanto menzionata, o una persona completamente sconosciuta ai ragazzi.\nPersonaggi.\nLa Misteri &amp; Affini \u00e8 la squadra protagonista della serie composta da:\nSpin-off.\nLa serie televisiva animata \"La famiglia Addams\" del 1973, nasce come spin-off dal terzo episodio, \"Scooby Doo Incontra la Famiglia Addams\", della prima stagione di questa serie. Il successo dei personaggi presenti nell'episodio spinse i produttori a realizzare una nuova serie interamente dedicata alle vignette create da Charles Addams."}
{"id": "2213327", "revid": "767487", "url": "https://it.wikipedia.org/wiki?curid=2213327", "title": "Szirmabeseny\u0151", "text": "Szirmabeseny\u0151 \u00e8 un comune dell'Ungheria di 4.663 abitanti (dati 2001) . \u00c8 situato nella provincia di Borsod-Aba\u00faj-Zempl\u00e9n."}
{"id": "2213329", "revid": "838137", "url": "https://it.wikipedia.org/wiki?curid=2213329", "title": "Marco Atilio Regolo Caleno", "text": "Biografia.\nFu eletto console nel 335 a.C. con Marco Valerio Corvo, console per la quarta volta.\nDurante il consolato si concluse la guerra contro Ausoni e Sidicini, che il Senato aveva chiesto fosse affidato al solo Valerio Corvo.\nDopo la vittoria del console Corvo a Cales, questi chiese ed ottenne che il comando dell'esercito fosse affidato ad entrambi i consoli."}
{"id": "2213330", "revid": "130040", "url": "https://it.wikipedia.org/wiki?curid=2213330", "title": "Goffredo I d'Angi\u00f2", "text": "Origine.\nSecondo la \"Chronica de Gestis Consulum Andegavorum, Chroniques d'Anjou\", era figlio del secondo Conte di Angi\u00f2, conte di Nantes e duca di Bretagna, Folco II il Buono e, secondo il \"Cartulaire de l'abbaye de Saint-Aubin d'Angers, Tome I\", della sua prima moglie, Gerberga (\"patris mei Fulconis, matris quoque me\u00e6 Gerberg\u00e6\"), di cui non si conoscono con certezza gli ascendenti (vi sono diverse ipotesi, una dice che era figlia del visconte di Vienne, discendente per parte di madre dal re di Provenza, Bosone; una seconda sostiene che era una Ugonide: Gerberga del Maine (ca 913 - prima del 952, invece lo storico Maurice Chaume dice che era figlia di Goffredo, visconte d'Orl\u00e9ans e conte di G\u00e2tinais). Secondo il \"Cartulaire de l'abbaye de Saint-Chaffre du Monastier et Chronique de Saint-Pierre du Puy\"', era il fratello di Adelaide d'Angi\u00f2, che ebbe cinque mariti.\nFolco II il Buono, sempre secondo la \"Chronica de Gestis Consulum Andegavorum, Chroniques d'Anjou\", era figlio del visconte d'Angers e di Tours, conte di Nantes e poi primo Conte di Angi\u00f2, Folco I il Rosso e della moglie, Rosalia di Loches, originaria della Turenna, che era figlia di Guarniero (\"Warnerius\"), signore di Loches e di altri due castelli, come ci confermano sia la \"Chronica de Gestis Consulum Andegavorum, Chroniques d'Anjou\", la \"Historia Comitum Andegavorum, Chroniques d'Anjou\" e i \"Gesta Consulum Andegavensium\".\nBiografia.\nSempre secondo la \"Chronica de Gestis Consulum Andegavorum, Chroniques d'Anjou\", Goffredo era succeduto a suo padre Folco II come Goffredo I Grisegonelle conte d'Angi\u00f2.La morte di suo padre, Folco II il Buono, era avvenuta presumibilmente tra il 959 e il 960, perch\u00e9 in questa data Goffredo Grisegonelle, secondo il documento n\u00b0 1 della \"Histoire du comt\u00e9 du Maine pendant le X et le XI si\u00e8cle, Pi\u00e8ces Justificatives 1\", viene citato come conte d'Angi\u00f2.\nPur continuando una politica di appoggio ai re carolingi, Goffredo mantenne buoni rapporti anche coi Robertingi, duchi dei Franchi, da cui dipendeva la contea d'Angi\u00f2. Continu\u00f2 la politica del padre e del nonno di difesa a occidente contro la contea di Nantes e una continua penetrazione sia nella Turenna, a est, conquistando alcuni avamposti, che nel Poitou a sud, dove tolse Mauges, Loudun e Mirebeau al duca d'Aquitania e conte di Poitiers, Guglielmo IV Braccio di Ferro.Durante il suo governo fu dato impulso alla costruzione di diversi castelli e fortezze per migliorare la difesa della contea.\nIl 19 giugno 966, Goffredo, secondo il \"Cartulaire de l'abbaye de Saint-Aubin d'Angers, Tome I\", col consenso di suo fratello Guido, nomin\u00f2 l'abate del monastero di Saint-Aubin d'Angers, riservandosi il diritto di nominare anche i suoi successori.\nNel 974, Goffredo, secondo le \"Chronic\u00e6 sancti Albini Andegavensis, Chroniques des Eglises d'Anjou\", presenzi\u00f2 assieme alla prima moglie, Adele, alla ordinazione del vescovo Rinaldo, mentre sempre in quell'anno, ancora secondo il \"Cartulaire de l'abbaye de Saint-Aubin d'Angers, Tome I\", controfirm\u00f2 una donazione della stessa Adele.\nDopo la morte del conte di Blois, Tebaldo I il Truffatore, i rapporti con i conti di Blois si guastarono, gi\u00e0 col successore di Tebaldo, Oddone I di Blois.Infatti, nel 981, per la successione alla contea di Nantes, Goffredo sosteneva Gu\u00e9rech di Bretagna contro il duca di Bretagna, Conan I di Bretagna, sostenuto da Oddone; lo scontro avvenne a Conquereuil, dove Conan fu sconfitto da Goffredo.\nCon il secondo matrimonio, in quanto, la moglie, Adele di Borgogna era Contessa di Chalon del 979, Goffredo govern\u00f2 anche la contea di Chalon, a nome del conte titolare, il figliastro, Ugo I, come conferma la \"Histoire de Chalon-sur-Sa\u00f4ne\".Nel marzo di quello stesso anno, secondo il \"Recueil des chartes de l'abbaye de Cluny, tome II\", Goffredo fece una donazione congiuntamente alla seconda moglie, Adele.\nGoffredo oltre a governare l'Angi\u00f2 e la contea di Chalon, in Borgogna, aveva interessi in altre regioni, il G\u00e2tinais (probabilmente per sua madre), il Vermandois (per la sua prima moglie), il Vexin (suo zio acquisito, il conte Gualtiero I), la Perche, la Linguadoca (suo cognato, Stefano di Brioude, visconte de G\u00e9vaudan) e l'Alvernia (suo fratello Guido (\u2020 994), vescovo di Puy-en-Velay).\nQuando, nel 984, Gu\u00e9rech di Bretagna cerc\u00f2 di sottrarsi al suo controllo mantenendo un contatto diretto col re di Francia, Lotario IV, Goffredo lo cattur\u00f2 e lo tenne in prigione sino a che fece omaggio a Goffredo, riconoscendone la sovranit\u00e0.Dato che Lotario IV se ne ebbe a male, Goffredo si avvicin\u00f2 allora a Ugo Capeto.\nGoffredo mor\u00ec nel 987, come riporta il \"Chronicon Sancti Michaelis in periculo maris\", mentre la \"Chronica domni Rainaldi archidiaconi sancti Mauricii Andegavensis, Chroniques des Eglises d'Anjou\" precisa che mor\u00ec il 21 luglio (\"XII Kalendis Augustis\"), all'assedio di Mar\u00e7on (\"obsidio Marsonis\"), dove assediava un vassallo del conte di Blois, Oddone I. Secondo la \"Chronica de Gestis Consulum Andegavorum, Chroniques d'Anjou\", Goffredo fu tumulato nella chiesa di Saint-Martin a Ch\u00e2teauneuf.Nella contea di Angi\u00f2 gli succedette il figlio, Folco Nerra, mentre la contea di Chalon, in Borgogna, and\u00f2 al figliastro Ugo I, che ne era gi\u00e0 conte titolare, mentre la vedova, Adele si era ritirata in convento, dove mor\u00ec poco dopo Goffredo.\nMatrimoni e discendenza.\nGoffredo aveva sposato, nel 965 Adele (ca. 950 - \u2020 974), figlia di Roberto di Vermandois, conte di Meaux e di Troyes, e d'Adeliaide (930/5- dopo l'agosto 967), figlia di Giselberto di Ch\u00e2lon e di Ermengarda, figlia di Riccardo di Autun e sorella di Ugo il Nero, come confermato dal Cartulaire de l'abbaye de Monti\u00e9ramey.Secondo la \"Chroniques des comtes d\u00b4Anjou et des seigneurs d\u00b4Amboise, Genealogi\u00e6 comitum Andegavensium\", Adele, che discendeva da Roberto di Vermandois, che a sua volta discendeva da Erberto II di Vermandois, aveva generato Folco Nerra, che a sua volta gener\u00f2 Goffredo Martello.Goffredo e Adelaide ebbero quattro figli:\nGoffredo, rimasto vedovo nel 974, si era risposato, in seconde nozze, nel 979, con la Contessa di Chalon, Adele di Borgogna (\u2020 dopo il 989, che secondo il \"Recueil des chartes de l'abbaye de Cluny, tome II\", in quell'anno, sottoscrisse un documento col marito, Goffredo), di cui non si conoscono con certezza gli ascendenti, che era vedova di Lamberto, conte di Chalon. Sugli ascendenti di Adelaide sono state fatte diverse ipotesi; che fosse:\nla figlia (di cui non si conosce il nome) di Ugo il Nero di Borgogna\ndiscendente (figlia o nipote) di Carlo Costantino di Vienne\nsorella di Adele la prima moglie di Goffredo, quindi figlia di Roberto di Vermandois, conte di Meaux e di Troyes.\nLa teoria pi\u00f9 accreditata \u00e8 quella dello storico Andr\u00e9 Duchesne (1584-1640), considerato il padre della storiografia francese, che, nel suo \"Histoire g\u00e9n\u00e9alogique de la maison de Vergy\" era la figlia del conte di Ch\u00e2lon, d'Autun, di Digione, di Beaune, di Vergy e d'Avalon, conte di Troyes e duca di Borgogna, Giselberto e di Ermengarda di Borgogna, quindi la zia di Adele, la prima moglie di Goffredo.Da Adelaide, Goffredo ebbe un figlio:"}
{"id": "2213333", "revid": "114450747", "url": "https://it.wikipedia.org/wiki?curid=2213333", "title": "Roignais", "text": "Il Roignais (2.995 ) \u00e8 la montagna pi\u00f9 alta delle Alpi del Beaufortain nelle Alpi Graie. Si trova nel dipartimento francese della Savoia sopra l'abitato di Bourg-Saint-Maurice."}
{"id": "2213335", "revid": "124123", "url": "https://it.wikipedia.org/wiki?curid=2213335", "title": "Tommaso Gagliano", "text": "\u00c8 stato il capo dell'odierna Famiglia Lucchese per pi\u00f9 di vent'anni, dal 1930 fino alla morte (avvenuta per cause naturali) nel 1951.\nBiografia.\nTommaso Gagliano nacque a Corleone, in Sicilia, nel 1883; riguardo ai suoi inizi in Sicilia si hanno poche informazioni, si sa soltanto che era un rispettato e temuto \"uomo d'onore\" della Famiglia di Corleone. In seguito emigr\u00f2 con moglie e figli a New York, dove divent\u00f2 il vicecapo della cosca del Bronx guidata dal suo amico, socio e compaesano, Gaetano Reina. Gagliano in pochi anni divenne uno dei pi\u00f9 influenti e temuti mafiosi d'America.\nIl potere e la ricchezza della Famiglia aumentarono nel 1920, all'inizio del proibizionismo, con il contrabbando di alcolici e con gli altri racket che Gagliano ed i suoi soci controllavano tra New York ed il New Jersey, fino a quando verso la fine degli anni venti cominciarono i primi scontri di quella che venne chiamata in seguito la \"guerra castellammarese\".\nNel 1930 Reina venne assassinato dai killer di Joe Masseria, che impose come sostituto di Reina un suo alleato, Joseph Pinzolo. Pinzolo declass\u00f2 Gagliano da vicecapo a capodecina limitando il suo potere e quello dei suoi uomini. Alcuni mesi dopo la nomina di Pinzolo a capo della Famiglia, Gagliano ed il suo fedelissimo Gaetano Lucchese ne organizzarono l'omicidio. Pinzolo venne assassinato il 5 settembre 1930, da Girolamo Santuccio e Dominick Petrillo con la complicit\u00e0 di Gaetano Lucchese, mettendo Tommaso Gagliano a capo della Famiglia con Lucchese come vice.\nNel 1931 con l'omicidio di Joe Masseria e quindi di Salvatore Maranzano, la guerra castellammarese si concluse e le famiglie si ristrutturarono. Gagliano conferm\u00f2 il suo fedele e leale vicecapo Tommy Lucchese con Stefano Lasalle come consigliere.\nNel 1946, con la deportazione in Italia di Lucky Luciano, Gagliano diventa uno dei boss pi\u00f9 influenti all'interno della \"Commissione\". Mantenendo sempre un basso profilo, allarg\u00f2 i suoi interessi in altri settori come le industrie manifatturiere, quelle tessili, ed in attivit\u00e0 come il mercato nero di beni che scarseggiavano alla fine della guerra, come la benzina, lo zucchero e di altri prodotti alimentari, oltre agli usuali racket del gioco d'azzardo, delle scommesse clandestine, le estorsioni e l'usura; controllava tutto il territorio del New Jersey, con interessi a Cuba, in California e a Las Vegas. Dati ufficiali del governo americano lo indicano, negli anni quaranta, come il capo di un grosso traffico di droga proveniente da New Orleans, mandante di alcuni omicidi e uno dei capi del traffico di eroina con la Sicilia.\nGagliano era imparentato con i mafiosi Joseph Gagliano, Frank Gagliano e suo figlio Tommaso, e Dominick Alongi, futuro vicecapo della Famiglia Genovese.\nUomo schivo ed estremamente riservato \u00e8 stato una delle figure pi\u00f9 misteriose, carismatiche, ed enigmatiche della storia di Cosa Nostra Americana.\nTommaso Gagliano mor\u00ec di cause naturali nel 1951; il suo successore alla guida della Famiglia fu il leale vice Gaetano Lucchese da cui prende il nome la famiglia criminale."}
{"id": "2213338", "revid": "767487", "url": "https://it.wikipedia.org/wiki?curid=2213338", "title": "Szomolya", "text": "Szomolya \u00e8 un comune dell'Ungheria di 1.723 abitanti (dati 2001) . \u00c8 situato nella provincia di Borsod-Aba\u00faj-Zempl\u00e9n. "}
{"id": "2213342", "revid": "2034938", "url": "https://it.wikipedia.org/wiki?curid=2213342", "title": "I 13 fantasmi di Scooby-Doo", "text": "I 13 fantasmi di Scooby-Doo (\"The 13 Ghosts of Scooby-Doo\") \u00e8 una serie del 1985 televisiva a cartoni animati prodotta da Hanna-Barbera e basata sui personaggi di Scooby-Doo. In questa serie non sono presenti Fred e Velma mentre vengono aggiunti nuovi personaggi ovvero il ragazzino Flim Flam e lo stregone Vincent. \nNel 2019 venne realizzato un film, come continuazione della serie, \"Scooby-Doo! e la maledizione del tredicesimo fantasma\" (\"Scooby-Doo! and the Curse of the 13th Ghost\") che presenta il 13\u00b0 fantasma mai visto prima.\nTrama.\nNel primo episodio i protagonisti liberano i 13 fantasmi. Negli episodi successivi rinchiudono i personaggi nello scrigno. Gli stessi protagonisti si ritroveranno anni dopo questa volta insieme a Fred e Velma per catturare l'ultimo fantasma mancante.\nPersonaggi.\nMisteri &amp; Affini.\nLa Misteri &amp; Affini \u00e8 la squadra protagonista della serie composta da:\nI 13 fantasmi.\n1\u00b0 Maldor\n2\u00b0 La Regina Morbidia\n3\u00b0 Il Demone Specchio\n4\u00b0 Zomba\n5\u00b0 Il capitano Ferguson\n6\u00b0 Nekara\n7\u00b0 Marcella\n8\u00b0 Orologiaio\n9\u00b0 Demondo\n10\u00b0 Rankor\n11\u00b0 Il Professor Phantasmo\n12\u00b0 Zimbulu\n13\u00b0 Asmodeus (nel film).\nEpisodi.\nCi fu una sola serie di 13 episodi."}
{"id": "2213348", "revid": "767487", "url": "https://it.wikipedia.org/wiki?curid=2213348", "title": "Szuhak\u00e1ll\u00f3", "text": "Szuhak\u00e1ll\u00f3 \u00e8 un comune dell'Ungheria di 1.043 abitanti (dati 2001) . \u00c8 situato nella provincia di Borsod-Aba\u00faj-Zempl\u00e9n."}
{"id": "2213356", "revid": "30196119", "url": "https://it.wikipedia.org/wiki?curid=2213356", "title": "Kat (germogli)", "text": ""}
{"id": "2213357", "revid": "226458", "url": "https://it.wikipedia.org/wiki?curid=2213357", "title": "Szuhogy", "text": "Szuhogy \u00e8 un comune dell'Ungheria di 1.267 abitanti (dati 2001) . \u00c8 situato nella provincia di Borsod-Aba\u00faj-Zempl\u00e9n. "}
{"id": "2213363", "revid": "125823525", "url": "https://it.wikipedia.org/wiki?curid=2213363", "title": "Alberto De Agostini", "text": "Biografia.\nNacque a Pollone il 2 novembre 1883 da Lorenzo e Caterina Antoniotti. Il fratello maggiore, Giovanni, fond\u00f2 l'Istituto Geografico De Agostini di Novara.\nEntrato in seminario giovanissimo nel 1909 venne ordinato sacerdote salesiano. Scelse di diventare missionario nelle zone meridionali dell'Argentina e del Cile, dove i salesiani fin dal 1875 operavano a favore degli ultimi indios delle etnie Alakaluf, Ona, Tehuelche e Yamana.\nLe condizioni di vita della popolazione indigena erano pessime ed il loro numero si era di molto ridotto per le malattie e le violenze legate allo sfruttamento della zona da parte di grandi allevamenti di ovini e bovini rivolti all'economia di mercato. Arrivato in Sud America nel 1910, padre De Agostini tra il 1912 e il 1945 affianc\u00f2 alla propria attivit\u00e0 pastorale una lunga serie di viaggi esplorativi in Patagonia meridionale e nella Terra del Fuoco, avendo come base logistica Punta Arenas, sulla costa settentrionale dello Stretto di Magellano.\nDopo una lunga parentesi dedicata all'elaborazione dei materiali raccolti ed all'attivit\u00e0 strettamente pastorale ritorn\u00f2 all'esplorazione e nel 1955 organizz\u00f2 un'importante spedizione che port\u00f2 alla conquista (da parte di Carlo Mauri e Clemente Maffei) del Monte Sarmiento. Nel 1957 collabor\u00f2 poi con la spedizione diretta da Guido Monzino che realizz\u00f2 la prima salita del Cerro Paine, una delle pi\u00f9 importanti cime delle Ande patagoniche.\nTornato in Italia mor\u00ec a Torino nel giorno di Natale del 1960 presso la casa madre dei salesiani.\nIl Cile gli ha dedicato un grande parco nazionale nella Terra del Fuoco (effigie della cartamoneta da 10.000,00 pesos), una delle torri delle cime nel Torres del Paine e il nome di un fiordo lungo 35\u00a0km.\nOpere.\nIl frutto pi\u00f9 noto dell'attivit\u00e0 esplorativa di padre De Agostini furono varie opere divulgative nelle quali raccont\u00f2 con efficacia i propri viaggi. Fu anche fotografo e autore di film documentari dedicati alle zone oggetto delle proprie esplorazioni. Il Museo Maggiorino Borgatello di Punta Arenas, il Museo Nazionale della Montagna \"Duca degli Abruzzi\" di Torino e la famiglia ne custodiscono la ricchissima collezione fotografica, editoriale e cartografica. Nel corso dei propri viaggi ebbe spesso occasione di cimentarsi con salite alpinistiche. La prima nel 1913 al monte Olivia, poi tante altre. La pi\u00f9 nota delle quali \u00e8 la prima ascensione al Monte San Lorenzo, in Patagonia, che data 1943. Realizz\u00f2 inoltre un'accurata cartografia della Patagonia meridionale e della Terra del Fuoco colmando cos\u00ec varie lacune presenti nelle carte del tempo. Da ricordare infine il suo contributo alle scienze naturali e all'antropologia: raccolse minerali e fossili, contribu\u00ec alla classificazione di numerose specie vegetali, approfond\u00ec le conoscenze sulla morfologia glaciale delle zone esplorate e descrisse la vita e le tradizioni degli ultimi indigeni della Patagonia e della Terra del Fuoco. Nel 2016 il nipote Giovanni De Agostini ha fondato l'associazione Italgeo che conserva tutti i diritti cartografici e il libro Ande Patagoniche e oltre 3000 foto su vetro fatte da Alberto Maria De Agostini.\nOnorificenze.\nPadre De Agostini fu insignito dell'onorificenza \u00abGeneral Bernardo O'Higgins\u00bb, la pi\u00f9 prestigiosa del Cile.\nBibliografia sommaria in italiano.\nPadre De Agostini produsse anche una grande quantit\u00e0 di articoli, pubblicati su varie riviste specializzate.\nUna scelta della sua vastissima produzione fotografica \u00e8 stata raccolta su alcuni numeri dei \"Cahier Museomontagna\", editi dal Museo Nazionale della Montagna \"Duca degli Abruzzi\" di Torino:"}
{"id": "2213366", "revid": "767487", "url": "https://it.wikipedia.org/wiki?curid=2213366", "title": "Sz\u00f6gliget", "text": "Sz\u00f6gliget \u00e8 un comune dell'Ungheria di 758 abitanti (dati 2001) . \u00c8 situato nella provincia di Borsod-Aba\u00faj-Zempl\u00e9n."}
{"id": "2213367", "revid": "21883224", "url": "https://it.wikipedia.org/wiki?curid=2213367", "title": "Mad men", "text": ""}
{"id": "2213370", "revid": "21883257", "url": "https://it.wikipedia.org/wiki?curid=2213370", "title": "30 rock", "text": ""}
{"id": "2213376", "revid": "767487", "url": "https://it.wikipedia.org/wiki?curid=2213376", "title": "Tard", "text": "Tard \u00e8 un comune dell'Ungheria di 1.408 abitanti (dati 2001) . \u00c8 situato nella provincia di Borsod-Aba\u00faj-Zempl\u00e9n. "}
{"id": "2213377", "revid": "287204", "url": "https://it.wikipedia.org/wiki?curid=2213377", "title": "Watford DC Line", "text": "La Watford DC Line \u00e8 una linea ferroviaria per pendolari che collega London Euston a Watford Junction. La linea \u00e8 operata dalla London Overground e si snoda parallelamente alla West Coast Main Line (WCML) per la maggior parte della sua lunghezza. La linea Bakerloo della metropolitana di Londra opera sullo stesso tracciato dalla stazione di Queen's Park a Harrow &amp; Wealdstone.\nStoria.\nI servizi su questa linea ebbero inizio quando la \"London and North Western Railway\" (LNWR) apr\u00ec la tratta da Camden a Watford Junction \"New Line\" per dare maggior capacit\u00e0 di trasporto suburbana con corse da senza soste intermedie da Euston. Essa incorpor\u00f2 parte della diramazione di Rickmansworth della LNWR (in precedenza \"Watford and Rickmansworth Railway\") fra Watford Junction e Watford High Street Junction e parte dell'originaria \"Slow Main Line\" fra Queen's Park e South Hampstead; due tunnel affiancati portavano la linea da South Hampstead a Camden dove si innestava nella linea principale raggiungendo Euston. Nei primi anni, prima che il servizio venisse elettrificato, la linea era operata con trazione a vapore. \nServizio passeggeri.\nI servizi passeggeri operanti sono:\nA Watford Junction, i servizi per Euston vengono annunciati come terminanti a South Hampstead allo scopo di convincere i passeggeri ad usare il pi\u00f9 frequente servizio London Midland. \nIn passato vi erano le linee:\nOggi.\nNel novembre 2007 Transport for London acquis\u00ec la completa gestione di tutte le stazioni intermedie della linea Watford DC, ad eccezione di quella di Willesden Junction, divenute parte del London Overground. Le stazioni vennero dotate di personale durante le ore di esercizio, macchine emettitrici di biglietti e tutti i servizi presenti sulla metropolitana di Londra."}
{"id": "2213381", "revid": "287204", "url": "https://it.wikipedia.org/wiki?curid=2213381", "title": "Telkib\u00e1nya", "text": "Telkib\u00e1nya \u00e8 un comune dell'Ungheria di 693 abitanti (dati 2001) . \u00c8 situato nella provincia di Borsod-Aba\u00faj-Zempl\u00e9n."}
{"id": "2213384", "revid": "1748167", "url": "https://it.wikipedia.org/wiki?curid=2213384", "title": "Le nuove avventure di Scooby-Doo", "text": "Le nuove avventure di Scooby-Doo (\"What's New, Scooby-Doo?\") \u00e8 una serie televisiva d'animazione prodotta da Warner Bros. Pictures Television Animation Distribution e basata sui personaggi di \"Scooby-Doo\", composta da 42 episodi di circa 20 minuti ciascuno. \nLa serie ed \u00e8 andata in onda negli Stati Uniti d'America alle 16:00 Tempo ET / PT del 14 settembre 2002 su Cartoon Network. In Italia \u00e8 andata in onda sul corrispondente canale italiano dall'8 settembre 2004, e successivamente replicata su Boomerang, Boing e Italia 1.\nTrama.\nLa serie si presenta come una ripresa della serie originale, ambientata per\u00f2 all'inizio degli anni 2000: Scooby-Doo e i suoi amici detective della Mystery e Affini guidano un furgone (la Mystery Machine) per risolvere misteri utilizzando le tecnologie del XXI secolo."}
{"id": "2213388", "revid": "767487", "url": "https://it.wikipedia.org/wiki?curid=2213388", "title": "Teresztenye", "text": "Teresztenye \u00e8 un comune dell'Ungheria di 27 abitanti (dati 2001) . \u00c8 situato nella provincia di Borsod-Aba\u00faj-Zempl\u00e9n."}
{"id": "2213392", "revid": "767487", "url": "https://it.wikipedia.org/wiki?curid=2213392", "title": "Tiszacsermely", "text": "Tiszacsermely \u00e8 un comune dell'Ungheria di 647 abitanti (dati 2001) . \u00c8 situato nella provincia di Borsod-Aba\u00faj-Zempl\u00e9n."}
{"id": "2213393", "revid": "767487", "url": "https://it.wikipedia.org/wiki?curid=2213393", "title": "Original Dixieland Jass Band", "text": "Gli Original Dixieland Jass Band (abbreviato in O.D.J.B.) sono stati un gruppo jazz americano, formatosi nel 1916 a New Orleans e composto da cinque musicisti, tra i quali gli italo-americani Nick La Rocca e Tony Sbarbaro: La Rocca fu fondatore e sempre leader del gruppo, che nella sua storia vide alternarsi diversi musicisti e tra questi altri italoamericani. Gi\u00e0 alla fine del 1917 cambiarono \"Jass\" in \"Jazz\".\nIl gruppo compose e fu il primo a registrare molti classici del jazz, fra cui il primo singolo, \"Livery Stable Blues\" (1917), e il loro brano pi\u00f9 famoso, \"Tiger Rag\". Gli Original Dixieland Jass Band furono spesso citati come i \"creatori del jazz\" perch\u00e9 furono la prima band a registrare jazz a fini commerciali e a realizzare brani di grande successo in questo nuovo genere musicale.\nNel 1917 sono apparsi nel film \"The Good for Nothing\"."}
{"id": "2213398", "revid": "344646", "url": "https://it.wikipedia.org/wiki?curid=2213398", "title": "Teologia morale fondamentale", "text": "La teologia morale fondamentale \u00e8 una delle due principali branche della teologia morale, disciplina nata e sviluppatasi corposamente nell'ambito della riflessione cattolica. Senza entrare nel dettaglio della teologia morale speciale, la teologia morale fondamentale si occupa di stabilire principi e criteri di orientamento che sono necessari per giudicare in astratto e in concreto ci\u00f2 che \u00e8 bene o male.\nAmbito.\nLa teologia morale fondamentale si colloca nell'ambito della teologia morale con la funzione di dare un fondamento epistemologico a tutta la disciplina. L'aggettivo \"fondamentale\", qualifica dunque la teologia morale nel suo sforzo di darsi dei nuovi paradigmi, soprattutto dopo il rinnovamento metodologico a seguito del Concilio Vaticano II. \u00c8 soprattutto dal Concilio in poi che la stragrande maggioranza degli autori sanciscono un cambio di terminologia per denotare anche un cambio di metodologia. Si passa cos\u00ec dalla vecchia \"morale generale\" alla \"morale fondamentale.\" La confusione terminologica presente ancora in molti scritti non deve ingannare circa l'immediata intercambiabilit\u00e0 dei due termini, i quali a rigore sottendono due approcci diversi, frutto a loro volta di una evoluzione storica della disciplina.\nSul finire del medioevo infatti, la teologia morale, prima tra le branche della teologia, si configura come disciplina autonoma, in forza dell'adozione di un paradigma \"ontologico-razionale\", cio\u00e8 dell'acquisizione del metodo razionale, elaborato all'interno delle \"Universitas Studiorum\". Nasce cos\u00ec un abbozzo di quella che diventer\u00e0 fino al pre-Concilio la morale generale: essa si concentra particolarmente sull'analisi e l'organizzazione delle \u00abcategorie fondamentali della vita morale cristiana: il fine ultimo o le beatitudini, l'agire umano o la responsabilit\u00e0 morale, la legge (eterna, naturale, positiva, evangelica) in quanto espressione normativa della moralit\u00e0 oggettiva, la coscienza o l'agire prudenziale, il peccato in quanto rottura della vita morale, la virt\u00f9 e l'insieme dell'agire cristiano (grazia, doni dello Spirito)\u00bb. Nel suo impianto tradizionale perci\u00f2, il trattato di morale generale comprendeva:\nNel corso dei secoli per\u00f2, soprattutto nel periodo che va dal Concilio di Trento al Vaticano II, la disciplina chiamata \"Theologia moralis\", subisce una grave confusione epistemologica, frutto di un'ampia oscillazione metodologica; i limiti pi\u00f9 evidenti consistevano:\n-nell'adozione di fatto di un'epistemologia giuridica (soprattutto canonistica), cosicch\u00e9 la riflessione sulla norma morale perse sempre pi\u00f9 la sua connotazione teologica;\n-nello scivolamento in interessi di ordine puramente pratico (\"morale casuistica\"), volti alla soluzione dei \"casi di coscienza\" o alla pratica penitenziale del sacramento della riconciliazione, perdendo per\u00f2 lo statuto scientifico della disciplina e l'ampio respiro di riflessione teorica sull'agire pratico.\nPossiamo dire che era lo stesso impianto teorico della morale generale che si prestava ad una scarsa attenzione per il fondamento della teologia morale, rimanendo esposto ad un riduzionismo della disciplina favorito dal contesto storico e culturale dei vari periodi dell'epoca moderna.\nCon l'avvento del Concilio Vaticano II si sancisce il bisogno di ridare alla teologia morale uno statuto epistemologico che le sia confacente: il riferimento chiave \u00e8 al decreto conciliare \"Optatam Totius\" in cui al n. 16 vengono chiarite le esigenze da soddisfare nel rinnovamento della teologia morale: \nAttorno a questi punti qualificanti si passa ad elaborare una nuova teologia morale fondamentale, cio\u00e8 la ricerca per la teologia morale del suo fondamento, ovvero quella realt\u00e0 che sta come \u00abforza-base originaria e reggente\u00bb. \nLa teologia morale fondamentale ha il compito, all'interno della teologia morale, di dare una fondazione (costruzione di un edificio coerente) alla disciplina, indicando un fondamento (la realt\u00e0 ultima di riferimento) per l'atto umano (azione responsabile dotata di senso). Il fondamento viene trovato non pi\u00f9 nella \"legge naturale\", cos\u00ec come era prima del Concilio, bens\u00ec nella Rivelazione cristiana, sviluppatasi come Storia della Salvezza e narrata in modo \"canonico\" (cio\u00e8 autorevole e vincolante per il credente) dalla Scrittura. Ne discende una fondazione prettamente cristologica e trinitaria della teologia morale e una dimensione strettamente ecclesiale dell'agire morale cristiano. Perci\u00f2, per capire come motivare e interpretare in chiave cristiana l'atto umano volontario e significativo, non si pu\u00f2 prescindere dal riferimento a Cristo quale rivelatore di Dio Trinit\u00e0 e rivelatore dell'uomo a se stesso (cf. \"Gaudium et spes\" 22): l'antropologia teologica (l'uomo voluto a immagine di Cristo) diviene quindi il riferimento normativo per l'azione umana, la quale \u00e8 tanto pi\u00f9 eticamente corretta quanto pi\u00f9 realizza tale somiglianza. Inoltre la caratterizzazione morale di ogni atto non pu\u00f2 prescindere dal suo collegamento alla vita della Chiesa quale \"prototipo della famiglia umana secondo il disegno di Dio\" in vista quindi di un dialogo fecondo col mondo intero (cf. \"Gaudium et spes\" 40): la Chiesa (custode della Parola di Dio e dispensatrice della presenza di Cristo Risorto in forma sacramentale) \u00e8 quello \"snodo necessario\" perch\u00e9 l'azione morale possa trovare direzione, motivazione, sostegno a favore non solo dei battezzati bens\u00ec della manifestazione di Dio a tutto il mondo e dello sviluppo di una convivenza umana fondata sulla fraternit\u00e0 e la carit\u00e0 reciproca.\nLa teologia morale fondamentale, una volta chiarificato il fondamento epistemologico (che tipo di statuto scientifico darsi, quale relazione con le altre branche della teologia, che principi cardine utilizzare nella sua riflessione, quali sono i riferimenti basilari per l'agire morale, come determinare il passaggio tra i riferimenti fondamentali e l'azione) e metodologico (come esporre la verit\u00e0 morale) della riflessione sull'azione morale cristiana, potr\u00e0 lasciare il campo alla morale generale (analisi delle strutture dell'azione umana: la coscienza, la responsabilit\u00e0 del soggetto, il discernimento morale, il peccato, ecc.) e alla morale speciale (specificazione normativa della condotta morale in campi precisi come ad es. la vita sociale ed economica, la vita coniugale, le scelte in campo medico e per la cura delle persone, il rapporto con l'ambiente)."}
{"id": "2213400", "revid": "181699", "url": "https://it.wikipedia.org/wiki?curid=2213400", "title": "Francesco Coco (procuratore)", "text": ""}
{"id": "2213401", "revid": "767487", "url": "https://it.wikipedia.org/wiki?curid=2213401", "title": "Tiszadorogma", "text": "Tiszadorogma \u00e8 un comune dell'Ungheria di 499 abitanti (dati 2001) . \u00c8 situato nella provincia di Borsod-Aba\u00faj-Zempl\u00e9n."}
{"id": "2213402", "revid": "114455640", "url": "https://it.wikipedia.org/wiki?curid=2213402", "title": "Premio Ky\u014dto per la tecnologia", "text": "Il premio Ky\u014dto per la tecnologia \u00e8 un premio annuale assegnato dal 1985 dalla fondazione Inamori ed una delle tre categorie del Premio Ky\u014dto. I vincitori sono personalit\u00e0 che si sono particolarmente distinte in un particolare campo della tecnologia, secondo una rotazione annuale nell'ambito dell'elettronica, della biotecnologia e delle tecnologie medicali, della scienza e ingegneria dei materiali e dell'informatica."}
{"id": "2213404", "revid": "110157", "url": "https://it.wikipedia.org/wiki?curid=2213404", "title": "Tiszakeszi", "text": "Tiszakeszi \u00e8 un comune dell'Ungheria di 2.682 abitanti (dati 2001) . \u00c8 situato nella provincia di Borsod-Aba\u00faj-Zempl\u00e9n."}
{"id": "2213406", "revid": "844450", "url": "https://it.wikipedia.org/wiki?curid=2213406", "title": "Shaggy e Scooby-Doo", "text": "Shaggy e Scooby-Doo (\"Shaggy &amp; Scooby-Doo Get a Clue!\") \u00e8 una serie televisiva animata prodotta da Warner Bros. Animation e basata sui personaggi di \"Scooby-Doo\". \nLa serie, decima dedicata al personaggio creato da Hanna e Barbera, racconta le avventure di Scooby-Doo e Shaggy e vede, per la prima volta, un restyling completo dei personaggi. Fu l'ultima serie prodotta da Joseph Barbera (cofondatore della Hanna-Barbera Production) che mor\u00ec il 18 dicembre 2006.\nTrama.\nIn questa serie Shaggy e Scooby-Doo, trasferiti in una magione ereditata dal ricco zio di Shaggy, Albert Shaggleford, dovranno salvare il mondo dal malvagio Dr. Phineas Phibes. Stavolta il duo sfrutter\u00e0 degli speciali superpoteri ottenuti mangiando Scooby Snacks modificati tramite nanotecnologie.\nPersonaggi.\nRaramente appaiono anche come supporto o come cameo anche Fred, Velma e Daphne."}
{"id": "2213408", "revid": "767487", "url": "https://it.wikipedia.org/wiki?curid=2213408", "title": "Tiszapalkonya", "text": "Tiszapalkonya \u00e8 un comune dell'Ungheria di 1.523 abitanti (dati 2001) . \u00c8 situato nella provincia di Borsod-Aba\u00faj-Zempl\u00e9n."}
{"id": "2213410", "revid": "1442080", "url": "https://it.wikipedia.org/wiki?curid=2213410", "title": "Episodi di 30 Rock (prima stagione)", "text": "La prima stagione di \"30 Rock\" \u00e8 stata trasmessa negli Stati Uniti d'America dall'11 ottobre 2006 al 26 aprile 2007.\nIn Italia la serie va in onda sul canale satellitare Lei a partire dal 29 gennaio 2009 ogni gioved\u00ec alle 21.00 con un doppio episodio. La programmazione tuttavia \u00e8 stata un po' confusa per via della trasmissione di episodi della seconda stagione, in chiaro va in onda su Rai 4 a partire dal 17 aprile 2011."}
{"id": "2213416", "revid": "767487", "url": "https://it.wikipedia.org/wiki?curid=2213416", "title": "Giovanni Crisostomo Jav\u00e8lli", "text": " Domenicano, fu rettore degli studi di teologia a Bologna dal 1518 al 1521.\nBiografia.\nEntrato, forse nel 1485, nell'Ordine dei frati predicatori, studi\u00f2 teologia nel convento bolognese di San Domenico. Si distinse negli scritti filosofici dove sosteneva le ipotesi del pensiero aristotelico mentre era contrario all'averroismo. In teologia si schier\u00f2 contro Lutero."}
{"id": "2213417", "revid": "767487", "url": "https://it.wikipedia.org/wiki?curid=2213417", "title": "Tiszatardos", "text": "Tiszatardos \u00e8 un comune dell'Ungheria di 247 abitanti (dati 2001) . \u00c8 situato nella provincia di Borsod-Aba\u00faj-Zempl\u00e9n."}
{"id": "2213420", "revid": "599013", "url": "https://it.wikipedia.org/wiki?curid=2213420", "title": "Kriszti\u00e1n Pars", "text": "Ha un primato personale di 82,69 m ottenuto il 16 agosto 2014 a Zurigo durante la finale dei campionati europei. In carriera ha vinto un oro ai Giochi olimpici di uno ai Campionati europei di e uno a quelli di .\nBiografia.\nOltre alla medaglia di bronzo vinta ai campionati europei vanta anche tre successi nella Coppa Europa invernale di lanci (2004, 2009, 2011).\nAltre competizioni internazionali.\n2004\n2005\n2006\n2007\n2008\n2009\n2010\n2011\n2013\n2014"}
{"id": "2213421", "revid": "287204", "url": "https://it.wikipedia.org/wiki?curid=2213421", "title": "Krisztian Pars", "text": ""}
{"id": "2213423", "revid": "1543377", "url": "https://it.wikipedia.org/wiki?curid=2213423", "title": "Chiesa vetero-cattolica croata", "text": "La Chiesa vetero-cattolica croata ( \"Starokatoli\u010dka Hrvatska crkva\") fu fondata dopo la Prima guerra mondiale da cattolici nazionalisti in Croazia; nel 1924 il primo sinodo elesse vescovo Marc Kalogjer\u00e1, canonico di Spalato, e la Chiesa scelse di aderire all'Unione di Utrecht delle Chiese vetero-cattoliche; il 25 febbraio dello stesso anno il vescovo croato fu consacrato dall'Arcivescovo di Utrecht Franciscus Kenninck.\nDopo l'annullamento di alcuni matrimoni religiosi dietro pagamento da parte di Kalogjer\u00e1, nel 1933 la Conferenza episcopale vetero-cattolica internazionale (IBK) estromise il vescovo croato dall'Unione di Utrecht, creando uno scisma in cui in una minoranza segu\u00ec il vescovo Kalogjer\u00e1, mentre la maggioranza rimase in unione con l'Unione di Utrecht. A capo di quest'ultima fazione fu eletto I. Cerovski, il quale mor\u00ec dopo poco tempo; a succedergli fu scelto Anton Donkovi\u0107, il quale per\u00f2 non ricevette la consacrazione episcopale e mor\u00ec in un campo di concentramento tedesco nel 1943. Nel 1961 fu eletto vescovo Vilim Huzjak, che fu consacrato dall'Arcivescovo di Utrecht Andreas Rinkel\nDurante la Seconda guerra mondiale le comunit\u00e0 vetero-cattoliche, un tempo numerose (circa 100) furono quasi completamente eliminate da parte dell'alleanza tra il clero cattolico e lo Stato Ustascia di Ante Paveli\u0107. Dopo la guerra la Chiesa vetero-cattolica croata fond\u00f2 l'\"Unione delle Chiese vetero-cattoliche nella Repubblica socialista federale di Jugoslavia\".Nel 1975 la Chiesa \u00e8 tornata ad essere membro dell'Unione di Utrecht, e nel 1991 ha assunto il nome attuale.\nOggi ci sono parrocchie a Zagabria (due chiese; negli anni trenta del XX secolo esisteva anche un cimitero vetero-cattolico), a \u0160aptinovci e a Donje Dubrave (Bosnia ed Erzegovina), sotto la giurisdizione di uno dei delegati dell'IBK (attualmente il vescovo emerito austriaco Bernhard Heitz); dopo il vescovo, il rappresentante di grado pi\u00f9 elevato di questa Chiesa \u00e8 Vitomir Burek.\nLa Chiesa ha un organo giornalistico ufficiale, \"Hrvatski Katolicki Glasnik\""}
{"id": "2213425", "revid": "110157", "url": "https://it.wikipedia.org/wiki?curid=2213425", "title": "Tiszavalk", "text": "Tiszavalk \u00e8 un comune dell'Ungheria di 339 abitanti (dati 2001) . \u00c8 situato nella provincia di Borsod-Aba\u00faj-Zempl\u00e9n. "}
{"id": "2213426", "revid": "14475", "url": "https://it.wikipedia.org/wiki?curid=2213426", "title": "Wokam", "text": ""}
{"id": "2213430", "revid": "767487", "url": "https://it.wikipedia.org/wiki?curid=2213430", "title": "Tolcsva", "text": "Tolcsva \u00e8 un comune dell'Ungheria di 1.965 abitanti (dati 2001) . \u00c8 situato nella provincia di Borsod-Aba\u00faj-Zempl\u00e9n."}
{"id": "2213431", "revid": "709565", "url": "https://it.wikipedia.org/wiki?curid=2213431", "title": "Men in Black (serie animata)", "text": "Men in Black \u00e8 una serie televisiva a cartoni animati basata sui personaggi del film \"Men in Black\".\nVideogioco.\nDalla serie animata \u00e8 stato tratto nel 2001 un videogioco per PlayStation intitolato \".\""}
{"id": "2213437", "revid": "1305772", "url": "https://it.wikipedia.org/wiki?curid=2213437", "title": "Come fiamma", "text": "Come fiamma \u00e8 l'album d'esordio del cantante christian metal Fratello Metallo, pubblicato nel 1990."}
{"id": "2213441", "revid": "913245", "url": "https://it.wikipedia.org/wiki?curid=2213441", "title": "Ain\u0101rs Kovals", "text": ""}
{"id": "2213443", "revid": "287204", "url": "https://it.wikipedia.org/wiki?curid=2213443", "title": "Ainars Kovals", "text": ""}
{"id": "2213445", "revid": "339392", "url": "https://it.wikipedia.org/wiki?curid=2213445", "title": "Shinsuke Seki Kowa", "text": ""}
{"id": "2213447", "revid": "767487", "url": "https://it.wikipedia.org/wiki?curid=2213447", "title": "Candyman - Il giorno della morte", "text": "Candyman - Il giorno della morte (\"Candyman: Day of the Dead\") \u00e8 un film del 1999 scritto e diretto da Turi Meyer. \u00c8 il seguito di \"Candyman - Terrore dietro lo specchio\" e di \"Candyman 2 - L'inferno nello specchio\".\nTrama.\nIl fantasma di Daniel Robitaille, alias Candyman, torna nuovamente dall'oltretomba per ricongiungersi con la lontana nipote Caroline McKeever, una bella pittrice con alle spalle un oscuro passato sulla morte dei suoi genitori. Comincer\u00e0 cos\u00ec una nuova catena di efferati omicidi che vedranno ingiustamente accusata la povera Caroline."}
{"id": "2213448", "revid": "599", "url": "https://it.wikipedia.org/wiki?curid=2213448", "title": "Jack Schwartz", "text": ""}
{"id": "2213449", "revid": "267975", "url": "https://it.wikipedia.org/wiki?curid=2213449", "title": "Orso (vescovo)", "text": "Biografia.\nCome specifica il \"Muratori\" Orso non era di origini napoletane, egli divenne un vescovo.\nSi racconta di lui nelle varie traslazioni dei corpi di Santa Felicita, di San Diodato, San Marciano e Santa Trofimena compiute, come si racconta, al tempo del principe Sicardo.\nLa pi\u00f9 famosa venne effettuata il 25 ottobre 839, trasfer\u00ec il corpo di Bartolomeo apostolo nella basilica a lui dedicata.\nSi narra dei suoi lavori per ampliare il castello di Monte Sant'Angelo nel Gargano. Le cause della sua morte non sono mai state rese note, dai pochi dati pervenutici si deduce che sopravvisse alla morte del principe Sicardo\nLa \"Adbreviatio artis grammaticae\".\nScrisse una \"Adbreviatio artis grammaticae\", ovvero un manuale di grammatica latina costituito da un'epitome (riassunto) dei pi\u00f9 importanti grammatici latini tardo-antichi, soprattutto Prisciano e, in misura minore, Donato ed altri. L'opera \u00e8 contenuta nel codice Casanatensis 1086 ed \u00e8, ad oggi, inedita tranne che per la sezione iniziale (\"De nomine\", fogli 1-11), di cui \u00e8 stata realizzata nel 2016 un'edizione critica digitale (vd. \"Bibliografia\" sotto)."}
{"id": "2213458", "revid": "599", "url": "https://it.wikipedia.org/wiki?curid=2213458", "title": "Jacob T. Schwartz", "text": ""}
{"id": "2213461", "revid": "1305772", "url": "https://it.wikipedia.org/wiki?curid=2213461", "title": "Behind the Lines", "text": ""}
{"id": "2213472", "revid": "599013", "url": "https://it.wikipedia.org/wiki?curid=2213472", "title": "Marko Stankovi\u0107", "text": "Carriera.\nClub.\nDopo la trafila nelle giovanili con il Leoben, fa il suo esordio in prima squadra nella stagione 2003-2004, in Erste Liga. Nel corso della stagione viene ceduto per qualche mese al Voitsberg, nella Regionalliga. Torna poi alla squadra che lo ha lanciato con cui conquista il titolo di miglior promessa dell'anno nel 2006-2007. Al termine della stagione passa allo Sturm Graz con cui fa l'esordio nella massima divisione austriaca.\nNella sessione di mercato invernale della stagione 2008-2009 passa alla , nella Serie B italiana, dove esordisce il 6 marzo 2009 in Cittadella-Triestina 0-3, subentrando a Luigi Della Rocca al 20' del secondo tempo.\nNell'estate del 2010 fa il suo rientro in patria, con la maglia dell'Austria Vienna.\nNazionale.\nStankovi\u0107 prende parte alla spedizione austriaca ai Campionati europei Under-17 del 2003, in cui la sua nazionale giunge terza. Gioca poi sia nella Nazionale Under-19 che in quella Under-21.\nIl 19 novembre 2008 fa il suo esordio nella Nazionale maggiore, entrando al 70' nella gara persa contro la Turchia per 4-2."}
{"id": "2213473", "revid": "1924342", "url": "https://it.wikipedia.org/wiki?curid=2213473", "title": "Rock the Casbah", "text": "Rock the Casbah \u00e8 un singolo del gruppo musicale britannico The Clash, pubblicato l'11 giugno 1982 come terzo estratto dal quinto album in studio \"Combat Rock\".\nIl brano fu il primo e unico singolo nella storia della band a entrare in una Top 10 statunitense, avendo raggiunto l'ottavo posto della \"Billboard\" Hot 100.\nDopo \"Should I Stay or Should I Go\" (che nel 1991 giunse fino al primo posto nel Regno Unito), fu il singolo con il maggior numero di vendite dei Clash.\nDescrizione.\nOrigini e storia.\nUna possibile origine del brano starebbe nel divieto imposto in Iran dall'allora ayatollah Khomeini di suonare o ascoltare musica rock.\nBench\u00e9 non siano menzionati n\u00e9 l'Iran n\u00e9 altri Paesi islamici, il testo include termini arabi, ebraici e urdu, ma anche termini nordafricani, come \u00abshar\u012bf\u00bb, \u00abbeduino\u00bb, \u00absceicco\u00bb, \u00abcasherut\u00bb, \u00abraga\u00bb, \u00abmuezzin\u00bb, \u00abminareto\u00bb, e \u00abcasbah\u00bb.\nSecondo quanto scritto nelle note del box set \"Clash on Broadway\", \"Rock the Casbah\" ebbe origine quando il manager della band Bernie Rhodes, dopo averli ascoltati registrare un brano eccessivamente lungo per essere incluso nell'album, chiese loro scherzosamente \u00abdoes everything have to be as long as this raga?\u00bb (trad. \u00abdeve essere tutto lungo come questo raga?\u00bb), riferendosi al genere musicale indiano noto per la sua complessit\u00e0 e per la sua lunghezza.\nJoe Strummer scrisse poi i primi versi: \u00abThe King told the boogie-men / you have to let that raga drop\u00bb.\n\"Rock the Casbah\" \u00e8 uno tra i pochi brani del gruppo nella registrazione del quale il batterista Topper Headon figuri in un ruolo di primo piano.\nL'apertura strumentale \u00e8 una melodia da quest'ultimo composta al pianoforte tempo prima, e gi\u00e0 eseguita durante le prime prove del brano.\nNel documentario del 2000 girato da Don Letts \"Westway to the World\", Headon rifer\u00ec che tutte le percussioni, batteria, basso e pianoforte erano state da lui suonate durante la registrazione del brano; le chitarre e la parte vocale furono incise in seguito.\nHeadon disse inoltre che, mentre stava lavorando alla canzone, le sue \"session\" furono, a sua insaputa, registrate.\nAl momento della registrazione tutti i membri del gruppo, eccetto Topper, erano assenti dallo studio e per tale ragione Headon suon\u00f2 pi\u00f9 strumenti oltre alla batteria.\nVersione americana.\nLa versione americana del singolo \u00e8 un mix leggermente differente della versione dell'album. La versione del singolo presenta bassi pi\u00f9 pronunciati. Un altro particolare, si pu\u00f2 notare quando Strummer urla \u00ab\"The crowd caught a whiff / Of that crazy casbah jive\"\u00bb: la parola \"jive\" viene prolungata per alcuni secondi. Questa versione del brano \u00e8 stata utilizzata per il video.\n\"Mustapha Dance\", \"b-side\" presente in molte versioni del singolo, \u00e8 un remix strumentale della canzone.\nVideo musicale.\nIl videoclip, girato ad Austin, presenta un arabo, interpretato dall'attore austiniano Titos Menchaca, e un ebreo chassidico, interpretato da Dennis Razze, regista locale, mentre intraprendono una stretta amicizia l'uno con l'altro; i due, spesso seguiti da un armadillo, praticano dello \"skank\" per le strade che portano al Palmer Auditorium, luogo dove si tiene un concerto dei Clash. Le scene dei due sono spesso intervallate da scene della band, che si esibisce di fronte a un pozzo di petrolio.\nIl tono umoristico del video, pu\u00f2 essere inteso come un messaggio per migliorare le relazioni tra arabi e israeliani.\nLa Forza Aerea degli Stati Uniti divent\u00f2, inconsapevolmente, una partecipante al video. Due cacciabombardieri RF-4C atterrarono alla \"Bergstrom Air Force Base\" (nei pressi di Austin), e sono visibili quando Strummer pronuncia la frase \u00ab\"the King called out his jetfighters\"\u00bb (trad. \u00ab\"il Re ha richiamato i suoi piloti dei caccia\"\u00bb).\nIl video vede come batterista Terry Chimes (il loro primo batterista), poich\u00e9, al momento della pubblicazione del clip, Topper era stato espulso dal gruppo per problemi di droga. .\nPubblicazioni.\n\"Rock the Casbah\" fu pubblicato pi\u00f9 volte sul mercato in versioni, con copertine e con \"b-side\" differenti."}
{"id": "2213478", "revid": "110157", "url": "https://it.wikipedia.org/wiki?curid=2213478", "title": "Tiberio Sempronio Gracco (console 238 a.C.)", "text": "Biografia.\nFu edile nel 246 a.C. insieme a Gaio Fundanio Fundulo e durante tale anno, appoggi\u00f2 il collega nell'accusa a Claudia, la figlia di Appio Claudio Cieco, la quale alla fine fu condannata ad una multa tale da costruire solo con quella il \"tempio della Libert\u00e0\" sull'Aventino. Cicerone racconta la storia in maniera differente: secondo questa versione l'imputato fu Publio Claudio Pulcro, il figlio di Appio Claudio Cieco, e non Claudia e l'accusa fu quella di aver combattuto nonostante gli auspici avversi e di essere stato sconfitto in Drepana.\nFu eletto console nel 238 a.C. con Publio Valerio Falto. Durante il suo consolato conquist\u00f2 la Sardegna, che si era ribellata al dominio cartaginese. Fu per\u00f2 criticato, poich\u00e9 non port\u00f2 a Roma prigionieri di valore."}
{"id": "2213482", "revid": "1494169", "url": "https://it.wikipedia.org/wiki?curid=2213482", "title": "The Giver", "text": ""}
{"id": "2213488", "revid": "834", "url": "https://it.wikipedia.org/wiki?curid=2213488", "title": "Wishbones (album)", "text": ""}
{"id": "2213489", "revid": "116808884", "url": "https://it.wikipedia.org/wiki?curid=2213489", "title": "Nanoha Takamachi", "text": " \u00e8 il personaggio principale che d\u00e0 il titolo alla serie \"Mah\u014d sh\u014djo Lyrical Nanoha\", apparsa anche in \"Triangle Heart\". Risulta avere subito una forte affinit\u00e0 alla magia, una rarit\u00e0 per chi \u00e8 nato sulla terra, i pochi terrestri di cui si sa della loro affinit\u00e0 magica sono Gil Graham, Hayate Yagami, e possibilmente suo padre. Impara velocemente le arti magiche e supera costantemente le aspettative durante le serie. In \"Nanoha\", invece di avere un famiglio di sua creazione, fa coppia con un altro mago, Y\u016bno Scrya, che proviene da Mid-childa, che ha la capacit\u00e0 speciale di trasformarsi in un furetto.\nMah\u014d sh\u014djo Lyrical Nanoha.\nNanoha Takamachi nasce ad Uminari, una piccola cittadina costiera nell'est del Giappone, figlia terzogenita, ha 8 anni, di Shiro e Momoka Takamachi. I suoi genitori gestiscono un bar-caffetteria di fronte alla stazione ferroviaria di Uminari dove saltuariamente lavorano anche il fratello e la sorella di Nanoha, Kyouya, che frequenta il primo anno di universit\u00e0, e Miyuki, che invece studia ancora al liceo. Quando ha circa cinque anni suo padre viene ricoverato in ospedale a seguito di un non meglio specificato incidente che lo lascia a lungo in pericolo di vita; durante questo periodo Nanoha ha vissuto per molto tempo da sola, poich\u00e9 sua madre e suo fratello dovevano badare alla caffetteria e sua sorella assisteva il loro padre, un fatto che suscit\u00f2 in lei una profonda tristezza spingendola ad allontanare la solitudine circondandosi di amici affettuosi.\nLe migliori amiche di Nanoha sono Arisa e Suzuka, entrambi provenienti da famiglie aristocratiche e con un futuro praticamente gi\u00e0 scritto alla guida dei rispettivi imperi; al contrario Nanoha, che si reputa una persona priva di qualsivoglia talento o predisposizione, non ha alcuna idea di quello che sar\u00e0 il suo avvenire.\nUn giorno, quando ha iniziato da poco il suo penultimo anno di scuola elementare, Nanoha avverte una voce che la chiama chiedendole aiuto, e poco dopo attraversando il parco assieme alle sue amiche incontra un furetto ferito e bisognoso di aiuto. Poco dopo Nanoha ed il piccolo animale vengono attaccati da una mostruosa creatura, ed il furetto, che si rivela capace di parlare, le chiede di aiutarlo a sconfiggerla donandole un dispositivo magico-scientifico di nome Raising Heart. Nanoha stipula quindi un contratto con l'intelligenza artificiale insita nel dispositivo a forma di gemma che le permette di trasformarsi in una maga da combattimento e di sconfiggere il mostro. A quel punto il furetto le racconta l'intera storia; il suo nome \u00e8 Yuuno Scrya e proviene dalla Confederazione Mid-Childa, un'alleanza che raggruppa i mondi tecnologicamente e culturalmente pi\u00f9 sviluppati della galassia e che fonda la sua potenza economica e militare sulla magia, esercitata per mezzo di antiche reliquie chiamate Lost Logia. Nel suo mondo Yuuno era un archeologo, e durante uno scavo aveva rinvenuto degli sconosciuti e pericolosi Lost Logia noti come Jewel Seed, che durante il trasporto verso Mid-Childa sono riusciti a liberarsi e sono precipitati sulla Terra. Yuuno ha provato a recuperarli da solo, ma la sua forza non si \u00e8 rivelata sufficiente, perci\u00f2 chiede a Nanoha, che si rivela essere una maga molto promettente, di aiutarlo nell'impresa.\nNanoha comincia quindi a radunare i Jewel Seed, ampliando e migliorando la propria padronanza della magia, fino al giorno in cui la sua strada si scontra con quella di Fate Testarossa, un'altra giovanissima maga che come lei \u00e8 alla ricerca dei Jewel Seed per conto di sua madre Precia. Nanoha tenter\u00e0 pi\u00f9 volte di allacciare un rapporto di amicizia con Fate nonostante la loro rivalit\u00e0, ma dovr\u00e0 passare molto tempo prima che Fate riesca ad accettarla. Nel loro primo confronto diretto Nanoha viene facilmente sconfitta dalla ben pi\u00f9 potente Fate, mentre nel secondo il loro tentativo di recuperare un Jewel Seed simultaneamente provoca uno squarcio dimensionale che fortunatamente si richiude, ma che attira l'attenzione della Time Space Administation Bureau (TSAB), la forza di polizia della Confederazione, che invia sulla Terra la nave Ashura guidata dal comandante Lindy Harlown e da suo figlio Chrono.\nAll'arrivo di Chrono Nanoha decide di aiutare la TSAB nel radunare i rimanenti Jewel Seed trasferendosi momentaneamente a bordo dell'Ashura. Quando infine vengono recuperati tutti Nanoha sfida Fate per stabilire chi delle due dovr\u00e0 possederli (anche se in realt\u00e0 si tratta di una trappola volta a farla uscire allo scoperto) e dopo una lunga battaglia Nanoha riesce infine a prevalere facendo sfoggio per la prima volta della sua tecnica pi\u00f9 devastante, lo Starlight Breaker. Al termine dello scontro Fate viene recuperata, mentre la maggior parte dei Jewel Seed vengono trafugati da Precia che vuole usarli per resuscitare la figlia Alicia, di cui Fate scoprir\u00e0 di essere un clone.\nNanoha, Yuuno e Chrono, ai quali si aggiunge in seguito anche Fate, attaccano il Garden Of Time dove si nasconde Precia, che alla fine, messa alle strette, si uccide gettandosi in un buco nero. Nanoha e Fate a quel punto devono separarsi, poich\u00e9 Fate deve essere condotta a Mid-Childa per scontare le colpe derivatele dall'aver aiutato Precia, ma nonostante ci\u00f2 Nanoha fa promettere alla sua nuova amica che un giorno si ritroveranno, e per suggellare la promessa si scambiano i rispettivi nastri per capelli.\nMah\u014d sh\u014djo Lyrical Nanoha A's.\nMah\u014d sh\u014djo Lyrical Nanoha A's \u00e8 ambientato sei mesi dopo la fine della prima serie. Nanoha ha notevolmente migliorato la sua abilit\u00e0 nella stregoneria grazie agli insegnamenti di Raising Heart.\nD'improvviso per\u00f2 alcuni membri dell'agenzia che stanziano sulla Terra vengono attaccati da misteriosi nemici, e poco tempo dopo anche Nanoha viene assalita, subendo una sonora sconfitta da una maga bambina di nome Vita. Prima che possa venire uccisa, in suo aiuto arrivano Fate e Yuuno, ma anche Vita riceve rinforzi da Signum e Shamal. Fate viene a sua volta facilmente sconfitta da Signum, mentre Nanoha vede il suo Linker Core, la fonte della magia di ogni stregone, prosciugato da Shamal.\nIl nemico fortunatamente si ritira, ma Raising Heart e Bardiche sono in frantumi e Nanoha \u00e8 momentaneamente impossibilitata ad usare la magia. I nuovi nemici si rivelano essere i Volkenritter, esseri per met\u00e0 umani e per met\u00e0 entit\u00e0 eteree che custodiscono il Book Of Darkness, un pericoloso Lost Logia che in passato ha dato parecchi problemi alla TSAB e che \u00e8 responsabile, tra le altre cose, anche della morte del padre di Chrono; il loro scopo \u00e8 quello di completare il libro, e per farlo devono nutrirlo con l'energia rubata a chiunque possieda un Linker Core come accaduto a Nanoha. Per poterli contrastare e scoprire l'identit\u00e0 del loro padrone l'equipaggio dell'Ashura si trasferisce momentaneamente sulla Terra, mentre Raising Heart e Bardiche, su loro stessa richiesta, vengono potenziati con il Cartridge System, un sistema di cartucce contenenti potere magico ad alta concentrazione proprio dello Stile Belka e utilizzato anche dai Volkenritter.\nAl secondo confronto la battaglia \u00e8 decisamente pi\u00f9 equilibrata, con Nanoha che riesce facilmente a tenere testa a Vita al punto da metterla in difficolt\u00e0, ma proprio quando lei e gli altri sono sul punto di arrestare i Volkenritter vengono intralciati da due individui mascherati che aiutano i nemici a scappare per poi dileguarsi.\nPoco tempo dopo Nanoha e Fate inseguono Vita e Signum su di un pianeta desertico dove danno la caccia a mostri in possesso di un Linker Core, ma ancora una volta i due individui mascherati salvano i Volkenritter permettendo loro, oltretutto, di acquisire il Linker Core di Fate.\nNel mentre Nanoha intreccia tramite Suzuka una bella amicizia con Hayate, una ragazza disabile gentile ma di costituzione debole, che si rivela per\u00f2 essere la custode del Book Of Darkness e la padrona dei Volkenritter. Hayate per la verit\u00e0 non ha alcun interesse a riempire il libro, n\u00e9 \u00e8 al corrente di quello che Vita e gli altri stanno facendo, destinato in verit\u00e0 a salvarle la vita impedendo al libro di alimentarsi consumando a poco a poco la sua energia, ma l'ennesimo intervento degli individui mascherati fa precipitare la situazione; questi infatti fanno assorbire i Volkenritter dal libro affinch\u00e9 sia completo, assumendo anche le sembianze di Nanoha e Fate per addossare loro la colpa, e cos\u00ec facendo alimentano la rabbia di Hayate permettendo al Book Of Darkness di risvegliarsi dentro di lei.\nNanoha si trova quindi costretta ad affrontare il Book of Darkness quasi da sola, poich\u00e9 ad un certo punto Fate viene risucchiata nel libro restando prigioniera di un sogno, ma riesce nonostante tutto a tenergli testa abbastanza a lungo da permettere la liberazione sia di Fate che di Hayate e la fuoriuscita del Programma Ribelle insito nel libro che era la causa della sua natura oscura.\nGrazie all'aiuto di Chrono, dell'equipaggio dell'Ashura e dei redivivi Volkenritter, ora schierati con Nanoha, il Programma Ribelle viene spedito nello spazio per essere incenerito dall'Arc'en Ciel, il cannone a onde magiche dell'Ashura.\nA battaglia finita Nanoha ha ormai scelto il suo destino; ha deciso infatti di entrare nella TSAB, di impegnarsi con tutta s\u00e9 stessa a fare del bene agli altri con la sua magia e a far s\u00ec che d'ora in poi la magia venga usata solo per nobili cause. Quella sera stessa, con l'aiuto di Lindy, racconta la verit\u00e0 alla sua famiglia, che alla fine la approva. Il giorno dopo racconta con l'aiuto di Fate e Hayate la verita ad Arisa e ad Suzuka.\nMah\u014d sh\u014djo Lyrical Nanoha Strikers.\nDieci anni dopo gli avvenimenti accaduti in A's, Nanoha \u00e8 diventata un ufficiale dell'agenzia con il grado di capitano e si \u00e8 trasferita su Mid-Childa.\nQualche anno prima, nel corso di una missione su di un pianeta disabitato, \u00e8 stata assalita alle spalle da un nemico misterioso, subendo una serie di ferite tanto gravi da farle rischiare la paralisi, e malgrado la guarigione l'incidende le ha lasciato dei segni tali da impedirle per sempre di fare pieno ricorso alla sua magia, se non per brevissimi momenti. Anche per questo motivo, ha abbandonato quasi completamente le missioni sul campo per dedicarsi invece al compito di addestratore militare.\nNonostante tutto per\u00f2 la sua abilit\u00e0 \u00e8 ancora di molto superiore a quella di quasi tutti i maghi dell'agenzia, e per questo le \u00e8 stato installato nel corpo un dispositivo che limita fortemente i suoi poteri, e che solo Chrono, divenuto ammiraglio, ha il permesso di rimuovere.\nDurante uno dei numerosi esami ai quali assiste rimane colpita dall'abilit\u00e0 e dal lavoro di squadra di due giovani cadette, Subaru e Teana, prendendole sotto la sua ala protettiva e portandole con s\u00e9 nella 6th Mobile Division, una squadra d'azione sperimentale formata da Hayate, occupandosi dell'addestramento, oltre che di loro due, anche dei due discepoli di Fate, Erio Mondial e Caro Ru Lushe.\nIn breve tempo Nanoha riesce a trasformare i quattro giovani cadetti in una squadra compatta ed efficace, abbastanza da farli partecipare ad una serie di missioni inerenti al recupero delle Relics, un nuovo tipo di Lost Logia altamente pericolosi, e all'arresto di Jail Scaglietti, un folle scienziato che sta progettando un devastante atto terroristico a Mid-Childa."}
{"id": "2213490", "revid": "115253109", "url": "https://it.wikipedia.org/wiki?curid=2213490", "title": "Midnight Commander", "text": "Midnight Commander \u00e8 un file manager per sistemi Unix e Unix-like (esiste anche una versione per Windows) ed \u00e8 un clone di Norton Commander.\nCaratteristiche.\nMidnight Commander \u00e8 una applicazione GNU con interfaccia testuale. La schermata principale consiste in due pannelli in cui si mostra il file system. Si usa come qualsiasi altra applicazione che funziona a riga di comando di Unix.\nI tasti freccia permettono di muoversi attraverso l'elenco dei file, il tasto Invio viene utilizzato per selezionare i file e i tasti funzione compiono azioni come cancellare, rinominare, editare, copiare file ecc.\nLe versioni pi\u00f9 recenti di Midnight Commander includono il supporto per il mouse in modo da facilitare l'uso agli utenti.\nCon Midnight Commander si pu\u00f2 esplorare il contenuto dei pacchetti Deb e RPM e lavorare con formati di archivi comuni come se si trattasse di semplici directory, inoltre funziona anche come un client FTP o FISH (FIlesystem di SHell).\nTra le altre caratteristiche, Midnight Commander pu\u00f2 rinominare gruppi di file, differentemente da altri file \nmanager che permettono di rinominare solo un file per volta. Ci\u00f2 risulta importante nella manipolazione di \ngrandi quantit\u00e0 di file, per esempio nelle situazioni in cui si deve modificare il sistema di nomenclatura degli stessi.\nMidnight Commander pu\u00f2 anche spostare i file in altre directory nello stesso momento in cui le rinomina.\nPermette all'utente di specificare i nomi dei file originali e finali impiegando metacaratteri.\nQuesto fa s\u00ec che si possano rinominare i file impiegando la potenza delle espressioni regolari disponibili in Unix o Linux, il tutto unito a una interfaccia utente interessante come quella di Midnight Commander. \nTutte queste caratteristiche sono disponibili attraverso il menu File --&gt; Rinomina/sposta. Premendo F1 si accede a una breve spiegazione delle opzioni, inclusi esempi su come usare i metacaratteri.\nLe versioni ufficiali di Midnight Commander non supportano la codifica UTF-8. Esistono comunque delle patch non ufficiali fornite sia da Red Hat che da SUSE.\nMcedit.\nMidnight Commander include un editor chiamato mcedit che pu\u00f2 essere usato indipendentemente da Midnight Commander. Questa applicazione permette di visualizzare il contenuto dei file e include l'evidenziazione della sintassi del contenuto dei file per alcuni linguaggi di programmazione, oltre alla possibilit\u00e0 di lavorare sia in ASCII che in esadecimale. \nComunque sia, gli utenti possono sostituire mcedit con il proprio editor preferito.\nTipo di licenza.\nMidnight Commander \u00e8 incluso nella maggior parte delle distribuzioni Linux e viene distribuito sotto GNU General Public License. \u00c8 molto popolare in Linux dato che \u00e8 basato sulle librerie Ncurses e S-Lang, e in tal modo pu\u00f2 essere eseguito in una console regolare, in un terminale X Window, attraverso connessioni SSH e qualsiasi tipo di terminale remoto."}
{"id": "2213491", "revid": "287204", "url": "https://it.wikipedia.org/wiki?curid=2213491", "title": "Lifelines (album)", "text": ""}
{"id": "2213492", "revid": "695564", "url": "https://it.wikipedia.org/wiki?curid=2213492", "title": "Lifelines", "text": ""}
{"id": "2213497", "revid": "1272592", "url": "https://it.wikipedia.org/wiki?curid=2213497", "title": "A'dam", "text": ""}
{"id": "2213502", "revid": "1318658", "url": "https://it.wikipedia.org/wiki?curid=2213502", "title": "Colin McFarlane", "text": " Ha interpretato il commissario Loeb nei film \"Batman Begins\" e \"Il cavaliere oscuro\" e nel film horror \"Fragile - A Ghost Story\". Ha lavorato per molti anni nella televisione britannica."}
{"id": "2213503", "revid": "1315817", "url": "https://it.wikipedia.org/wiki?curid=2213503", "title": "Francesco Testa", "text": "Biografia.\nFu canonico della Cattedrale di Palermo, vescovo di Siracusa e quindi arcivescovo di Monreale dal 1754 al 1773. Monsignor Testa ricopr\u00ec anche la carica di Supremo Inquisitore di Sicilia. Fu anche deputato al Parlamento del Regno e fece riunire in un testo unico i \"Capitoli\", cio\u00e8 le Costituzioni, del Regno di Sicilia. Inoltre verg\u00f2 una relazione storica sull'epidemia di peste che si propag\u00f2 nella Provincia di Messina nel 1743. Uomo di cultura e mecenate, incoraggi\u00f2 le lettere e le arti. Fece realizzare un nuovo altare maggiore in argento nel Duomo di Monreale, varie sculture, un nuovo acquedotto cittadino ed altre importanti opere.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "2213508", "revid": "344503", "url": "https://it.wikipedia.org/wiki?curid=2213508", "title": "Iris West", "text": "Iris West \u00e8 il nome di due personaggi dei fumetti della DC Comics, entrambe comprimarie del supereroe Flash.\nStoria editoriale.\nPersonaggi simili apparvero in \"The Flash\" n. 143 (dicembre 1998) e sui numeri dal 146 al 149 (marzo-giugno 1999), cos\u00ec come in \"The Titans\" dal numero 23 al 25 (gennaio-marzo 2001); tuttavia non \u00e8 chiaro se siano tutti lo stesso personaggio.\nBiografia dei personaggi.\nIris West.\nIris West era una brillante giornalista del \"Picture News\", un quotidiano di Central City, inconsapevole del fatto che Barry Allen, ritardatario cronico, fosse in realt\u00e0 il velocista scarlatto noto come Flash. Iris aveva un nipote a cui era molto legata, Wally West, figlio del burbero fratello Rudolph, che spesso e volentieri ospitava a casa sua. Nonostante l'enorme sorpresa di scoprire che Barry fosse Flash (e che suo nipote ne era la spalla, Kid Flash) i suoi sentimenti per Barry cambiarono, e poco tempo dopo Iris si fidanz\u00f2 con Eddie Thawne un grande eroe che si sacrific\u00f2 per salvare il mondo che \u00e8 stato riportato in vita grazie alle abilit\u00e0 di Barry Allen ovvero viaggiare negli universi paralleli.\nPoco tempo dopo il loro felice matrimonio, Iris venne minacciata da Eobard Thawne, alias l'Anti-Flash, il pronipote di suo marito ve: conoscendo la doppia identit\u00e0 di Allen, prov\u00f2 a sedurre Iris, minacciandola di morte in caso rifiutasse di lasciare Barry per lui. Davanti all'ennesimo rifiuto, Thawne uccise la donna, facendo vibrare le dita della sua mano e solidificandole nella testa di Iris in modo da causarne la morte cerebrale.\nMa fortunatamente Iris non mor\u00ec: i suoi veri genitori, nati centinaia di anni nel futuro, ne prelevarono la coscienza poco prima di venire uccisa, e trasferendola in un corpo clonato. Iris scopr\u00ec che i suoi genitori la spedirono nel XX secolo per proteggerla da una incombente minaccia.\nDiversi mesi dopo Barry, una volta saputo che l'amata moglie era ancora viva, grazie ai suoi poteri raggiunse Iris nel futuro, dove trascorsero insieme un mese felice; purtroppo, Barry venne rapito dall'Anti-Monitor durante la Crisi sulle Terre infinite, dove mor\u00ec coraggiosamente per salvare la terra. Iris poco tempo dopo la sua morte partor\u00ec i loro due figli, Don e Dwan, che ereditarono la velocit\u00e0 del padre divenendo i Gemelli Tornado.\nAnche loro morirono giovani compiendo il loro dovere, non prima che Don per\u00f2 diede a Iris un nipotino, Bart Allen.\nDon spos\u00f2 una discendente di Eobard Thawne, Meloni, sperando di porre fine alla faida tra le due famiglie, e dal loro matrimonio nacque Bart; il bambino per\u00f2 a causa di un metabolismo iper accelerato, cresceva troppo rapidamente, ci\u00f2 spinse nonna Iris a tornare nel passato a chiedere l'aiuto di suo nipote Wally West.\nCurato Bart (che adotter\u00e0 l'identit\u00e0 di Impulso), Iris rimane nel XX secolo, affidando le cure del nipotino a Jay Garrick e Max Mercury.\nIn suo onore Wally West e Linda Park hanno dato il nome Iris alla loro bambina.\nIris West (The New 52).\nCon l'iniziativa editoriale \"The New 52\" tutti i personaggi dell'universo DC Comics hanno subito un reboot, tra questi anche \"Iris West\". Quest'ultima all'inizio della nuova era editoriale \u00e8 una giornalista in carriera che conosce Barry Allen solo come amico. In realt\u00e0 i due hanno avuto un appuntamento romantico, ma \"Barry\" ha abbandonato il luogo dell'incontro infuriato credendo che l'intenzione nascosta di \"Iris\" fosse quella di ricevere dei favori per suo fratello Daniel West appena arrestato. Invece \"Iris\" prova davvero dei sentimenti per \"Barry\" e riesce a stento a nascondere la sua gelosia quando scopre che lui e Patty Spivot sono andati a vivere insieme.\nIn uno dei primi numeri \"Iris\" finisce all'interno della forza della velocit\u00e0 e acquister\u00e0 dei poteri, ci\u00f2 la legher\u00e0 ancora di pi\u00f9 a \"Flash\" senza sapere che sotto la maschera si cela proprio \"Barry Allen\".\nIris West II.\nNel futuro alternativo della miniserie di \"Kingdom Come\", Iris West II \u00e8 la figlia di Wally West (il terzo Flash) e Linda Park e sorella gemella di Barry West. Sia Iris che Barry ereditarono le abilit\u00e0 super veloci del padre, ma solo Iris decise di utilizzare i suoi poteri per il bene. Iris \u00e8 costantemente annoiata dal fatto che suo padre, che ha quasi del tutto donato la sua vita a pattugliare Keystone City, non ha mai tempo per lei, mentre ha sempre tempo per suo fratello che usa i suoi poteri per essere un fannullone.\nNel seguito \"The Kingdom\", Iris viene reclutata da Rip Hunter (insieme ad atri eroi della sua generazione come Ibn al Xu'ffasch, il figlio di Batman, Nightstar, la figlia di Nightwing e Starfire e Offspring, il figlio di Plastic Man) per tentare di fermare un matto di nome Magog dall'alterare il passato, prima di scoprire che ci\u00f2 \u00e8 tutto inutile a causa dell'Ipertempo.\nIn \"The Titans\" dal numero 23 al 25 diventa un membro del gruppo comprendente i figli degli originali Teen Titans: oltre a lei Nightstar, Darkstar, il figlio di Donna Troy, Freccia Rossa, la figlia di Arsenal e Tula, la figlia di Aqualad. Ritornano al presente nelle varie linee Ipertemporali per salvare l'esistenza di Donna Troy.\nIn \"Flash\" n. 225 (ottobre 2005) la moglie di Wally, Linda, partor\u00ec una bambina a cui diedero il nome Iris: se lei in futuro diventer\u00e0 Kid Flash \u00e8 ancora da vedere; ora come ora, il suo solo potere rimane l'abilit\u00e0 di vibrare attraverso gli oggetti.\nIn Flash n. 240 (maggio 2008) Iris sembra divenire una teenager con un costume simile a quello della sua controparte del futuro.\nNel numero 241, Iris indossa un costume simile a quello di Kid Flash mostrando super velocit\u00e0 e sembra che possa essere pi\u00f9 veloce di suo padre; tuttavia, la sua gioia si spegne presto, dato che invecchia fino all'et\u00e0 adulta dopo aver sconfitto Gorilla Grodd. In \"Flash\" n. 243, Iris ritorna nella sua et\u00e0 normale, e suoi poteri regrediscono all'abilit\u00e0 di vibrazione molecolare.\nIris, molto pi\u00f9 di Jay Garrick, \u00e8 un conduttore vivente della Forza della velocit\u00e0, con assoluta padronanza su di essa quasi maggiore di quella brevemente ottenuta dal padre nella \"Dark Flash Saga\".\nControllata mentalmente da Queen Bee, esib\u00ec il potere di formare dei \"bozzoli\" composti di Forza della velocit\u00e0, bolle in cui poteva controllare la velocit\u00e0 e il tempo, congelando i suoi bersagli o accelerando il loro metabolismo fino alla morte. In pi\u00f9, ha riparato la connessione alla Forza della velocit\u00e0 paralizzando suo padre. Terrorizzata dal suo calvario, non ha pi\u00f9 mostrato i suoi avanzati poteri.\nPoteri e abilit\u00e0.\nIris West II ha gli stessi superpoteri di suo padre Wally West: supervelocit\u00e0, abilit\u00e0 di controllare e far vibrare le proprie molecole e un'aura che la protegge da qualsiasi frizione ad alta velocit\u00e0. Dato che sua madre \u00e8 una donna normale senza superpoteri, Iris \u00e8 meno veloce di suo padre.\nIn altri media.\nIris West \u00e8 una dei protagonisti della serie televisiva The Flash."}
{"id": "2213509", "revid": "834", "url": "https://it.wikipedia.org/wiki?curid=2213509", "title": "Lips against the Steel", "text": ""}
{"id": "2213511", "revid": "287204", "url": "https://it.wikipedia.org/wiki?curid=2213511", "title": "Release (album)", "text": ""}
{"id": "2213512", "revid": "709565", "url": "https://it.wikipedia.org/wiki?curid=2213512", "title": "Release", "text": ""}
{"id": "2213513", "revid": "287204", "url": "https://it.wikipedia.org/wiki?curid=2213513", "title": "Caio Duilio (nave da battaglia)", "text": ""}
{"id": "2213516", "revid": "2202833", "url": "https://it.wikipedia.org/wiki?curid=2213516", "title": "Gabriele Bonomo", "text": "Biografia.\nEntr\u00f2 come frate nell'Ordine dei Minimi con il nome di Gabriello e fu assegnato al convento di Santa Oliva di Palermo.\nNell'opera \"Horographia trigonometrice pertractata\" (1758) riprese gli studi pubblicati da Benedetto Maria Castrone nell\"'Horographia universalis\" (1728)."}
{"id": "2213529", "revid": "114956505", "url": "https://it.wikipedia.org/wiki?curid=2213529", "title": "Antonino Galeani", "text": "Fu un seguace del marinismo."}
{"id": "2213531", "revid": "729019", "url": "https://it.wikipedia.org/wiki?curid=2213531", "title": "Isole Anambas", "text": "Le Isole Anambas (indonesiano: \"Kepulauan Anambas\") formano un piccolo arcipelago dell'Indonesia, situato nel Mar Cinese Meridionale, tra la penisola di Malacca, ad ovest, e il Borneo, ad est. Amministrativamente l'arcipelago fa parte della provincia delle Isole Riau. Le Isole Anambas vengono a volte considerate parte del pi\u00f9 esteso arcipelago delle Isole Natuna, situato alcune centinaia di chilometri ad est.\nGeografia.\nL'arcipelago comprende 20 isole principali e oltre 200 isolotti, che si estendono su un'area di 9.200\u00a0km\u00b2. In totale le isole ricoprono un'area di 675\u00a0km\u00b2.\nLe Isole di Anambas sono state descritte come \"alte e rocciose, formate principalmente da rocce dure e lat\u00e9rite e con una barriera corallina alla base\" . La costa della maggior parte delle isole \u00e8 irregolare e forma varie\nbaie e insenature, molte delle quali sono ricoperte da foreste di mangrovie.\nLe isole principali dell'arcipelago sono: Jemaja, Siantan, Matak, Mubur e Kiabu.\nLa pi\u00f9 estesa \u00e8 Jemaja, con una superficie di 325\u00a0km\u00b2. Siantan \u00e8 la seconda isola pi\u00f9 grande con un'area di circa 80\u00a0km\u00b2.\nPopolazione.\nLe isole sono scarsamente popolate, soprattutto da parte dei pescatori e discendenti dei Bugis. La popolazione \u00e8 attualmente attorno ai 20.000 abitanti. Il centro principale \u00e8 Terempa, situato sull'isola di Siantan. Altri piccoli villaggi sono sparsi sulle restanti isole.\nEconomia.\nLe attivit\u00e0 principali sono la pesca e la coltivazione della palma da cocco. \nSono presenti anche ricchi giacimenti di gas naturale e di petrolio greggio, che vengono esportati in paesi come Singapore e la Malaysia. Per i sub, le isole sono molto popolari per la presenza di una barriera corallina."}
{"id": "2213533", "revid": "125041143", "url": "https://it.wikipedia.org/wiki?curid=2213533", "title": "Simone Mosca", "text": "Biografia.\nFamiglia.\nSimone Mosca nacque a San Martino a Terenzano in provincia di Firenze, da Francesco di Simone delle Pecore, scalpellino di professione.\nSuo figlio Francesco, detto \"\u201cil Moschino\u201d\" (1531c.-1578). fu anch'egli un apprezzatissimo scultore che collabor\u00f2 col padre e per questo a volte vengono confusi.\nFormazione.\nFin da piccolo Simone Mosca, crescendo accanto al padre scalpellino, dimostr\u00f2 un'innata abilit\u00e0 nell'intagliare la pietra che affin\u00f2 con lo studio assiduo e appassionato del disegno fintanto che lo stesso Antonio da Sangallo il Giovane, notatolo, lo volle con s\u00e9 a Roma dove lo impieg\u00f2 in diverse opere di intaglio per la basilica di San Giovanni dei fiorentini e del palazzo del cardinale Alessandro Farnese.\nAttivit\u00e0.\nRoma.\nA Roma ebbe modo di studiare l'architettura e l'arte antica da cui trasse ispirazione per elaborare uno stile decorativo caratterizzato dal virtuosismo dell'intaglio e dalla morbidezza delle linee che fu molto apprezzato.\nFirenze.\nOltre che a Roma, Simone Mosca ebbe modo di lavorare anche a Firenze, pi\u00f9 per causa di forza maggiore che per sua scelta, adattandosi a eseguire anche modeste commesse ma senza mai abbassare l'alto livello della sua produzione artistica a cui teneva molto pi\u00f9 per amore dell'arte che per sete di guadagno.\nRecatosi da Roma a Firenze, una estate, per un breve soggiorno, non potendo pi\u00f9 rientrare a Roma messa a sacco dai lanzichenecchi in quel tempo, si adatt\u00f2 a Firenze a diversi lavori di intaglio che furono da lui stesso eseguiti con tale maestria e spreco di fantasia da indurre Pietro di Subisso, scalpellino e capomastro, a portarlo con s\u00e9 a Arezzo dove stava completando la decorazione di una casa di notabili del luogo.\nArezzo.\nSimone Mosca, senz'altro anche spinto dalla necessit\u00e0 di provvedere alla famiglia che intanto aveva messo su a Firenze, accett\u00f2 il modesto lavoro che esegu\u00ec per\u00f2 con tale maestria da lasciare come al solito tutti stupefatti. Nel frattempo esegu\u00ec molti disegni di piante di edifici e di dettagli architettonici come finestre, porte, architravi ecc. sempre per conto di Pietro di Subisso che di suo era un semplice scalpellino e capomastro.\nAntonio di San Gallo, suo primo maestro, di passaggio per Arezzo, proveniente da Parma, e diretto a Loreto per finire l'opera lasciata incompiuta da Andrea Sansovino, la cappella della Madonna, lo convinse a seguirlo di nuovo affidandogli non solo la parte decorativa ma anche quella progettuale dei lavori che vedevano coinvolte molte maestranze qualificate.\nI lavori eseguiti dal Mosca a Loreto suscitarono come al solito tale ammirazione che la sua eco richiam\u00f2 sul luogo molti visitatori.\nOrvieto.\nCon l'avvento al soglio pontificio di Paolo III il San Gallo ebbe da questi, diversi incarichi, che a sua volta affid\u00f2 a Simone Mosca il quale a Orvieto sistem\u00f2, per espressa volont\u00e0 di quel Papa, il pozzo di Orvieto tanto bene che gli furono affidati i lavori nel Duomo di Orvieto e una tale remunerazione - \"duecento schudi d'oro annui\" - che lo indusse a trasferire anche la famiglia a Orvieto dove ebbe modo di mettersi in luce anche come architetto progettando numerose case e palazzi.\nFrancesco, detto il \"\u201cMoschino\u201d\", quindicenne figliolo di Simone, di ingegno vivace e precoce, cresciuto anch'egli alla scuola del padre, si mise in luce scolpendo alcuni angeli di marmo per il Duomo di Orvieto.\nFortezza di Perugia e Palazzo del Drago a Bolsena.\nNel tempo in cui Simone Mosca risiedeva a Orvieto, esegu\u00ec sempre per volont\u00e0 di papa Paolo III dei lavori di decorazione nella fortezza di Perugia e nel castello di Bolsena, oggi Palazzo del Drago, ristruttur\u00f2 e decor\u00f2 gli appartamenti del castellano, il futuro cardinale Tiberio Crispo, arricchendola di una \"\u201cbellissima salita di scale e di molti ornamenti di pietra\"\u201d.\nQuando poco tempo dopo Tiberio Crispo fu nominato castellano di Castel Sant'Angelo in Roma affid\u00f2 a Simone Mosca la ristrutturazione e la decorazione di quegli appartamenti. Una volta ultimati questi lavori Simone torn\u00f2 a Orvieto per finire i lavori nel Duomo di quella citt\u00e0.\nIntermezzo a Roma.\nQuando nel 1550 sal\u00ec al soglio pontificio Giulio III il Mosca volle tentare la fortuna a Roma dove era aperto il grande cantiere della fabbrica di San Pietro, forse pi\u00f9 che altro vi si rec\u00f2 per aiutare il marito della figlia. A Roma Simone Mosca conobbe il Vasari che apprezzando la sua arte e avendo avuto l'incarico dal Papa di eseguire in San Pietro in Montorio il monumento funebre dell'appena defunto suo zio, il vecchio cardinale Del Monte, gli affid\u00f2 dei lavori di intaglio come solo lui era capace di fare in tutta Roma. Sennonch\u00e9 il Papa dopo aver visto alcuni modelli preparati dal Vasari stesso, affid\u00f2 questo incaric\u00f2 a Michelangelo che non ne volle sapere di \u201cintagli\u201d attorno alle sue statue bastando ad esse l'arte sua.\nMorte a Orvieto.\nCos\u00ec il Mosca se ne torn\u00f2 a Orvieto dove continu\u00f2 la sua opera nel Duomo coadiuvato dal figlio Francesco. Su commissione del vescovo di Viterbo fece un'opera di intaglio in quattro pezzi, oggi perduti, che fu mandata in Francia in dono al cardinale di Lorena che la tenne come cosa rarissima e meravigliosa. Ma ormai il clima artistico era completamente cambiato e morti erano anche i suoi antichi protettori.\nNell'aprile del 1554, all'et\u00e0 di 62 anni, Simone Mosca si spense a Orvieto e venne sepolto nel Duomo di quella citt\u00e0 che aveva contribuito ad abbellire.\nDi lui scrisse il Vasari mettendo pi\u00f9 l'accento sulla sua opera di scultore che di architetto \"\u201d Dagli scultori antichi greci e romani in qua, niuno intagliatore moderno ha paragonato l'opere belle e difficili che essi feciono nelle base, capitegli, fregiature, cornici, festoni, trofei, maschere, candellieri, uccelli, grottesche o altro corniciame intagliato, salvo che Simone Mosca da Settignano, il quale ne' tempi nostri ha operato in questa sorte di lavori talmente, che egli ha fatto conoscere con l'ingegno e virt\u00f9 sua che la diligenza, e studio degl'intagliatori moderni, stati innanzi a lui, non aveva insino a lui saputo imitare il buono dei detti antichi, n\u00e9 preso il buon modo negl'intagli.\"\".\nRoma ha dedicato una strada a questo artista del Rinascimento nel quartiere Primavalle."}
{"id": "2213535", "revid": "121822445", "url": "https://it.wikipedia.org/wiki?curid=2213535", "title": "Train Kept A-Rollin'", "text": "Train Kept A-Rollin (Il treno ha continuato ad oscillare) \u00e8 una canzone scritta da Tiny Bradshaw, Howard Kay e Lois Mann. Bradshaw registr\u00f2 per primo la canzone nel 1951. Quello divenne il suo brano pi\u00f9 famoso. Nel 1956 \"Johnny Burnette and the Rock and Roll Trio\" registrarono e pubblicarono una versione rock and roll di questa canzone. Da allora vennero registrati numerosi rifacimenti di questo pezzo, che viene considerato un classico del rock and roll.\nLa versione degli Yardbirds.\nGli Yardbirds contribuirono a rendere la canzone un classico del garage-rock interpretandola nell'album del 1965 \"Having a Rave Up\". Il riff usato dal chitarrista Jeff Beck per questa versione fu utilizzato in seguito per un altro brano, scritto da Beck e Keith Relf intitolato \"Stroll On\" la cui esecuzione dal vivo \u00e8 stata impiegata dal regista Michelangelo Antonioni in una celebre sequenza del film \"Blow-Up\".\nLa versione degli Aerosmith.\n\"Train Kept A-Rollin\"' \u00e8 la sesta traccia del secondo album degli Aerosmith, Get Your Wings. La canzone ha una durata di circa 5 minuti e 33 secondi. \u00c8 stata inserita nel videogioco musicale dedicato alla band di Boston, \nAltre versioni.\nAltri gruppi ed artisti hanno rifatto questa canzone: fra di loro si annoverano Led Zeppelin, Mot\u00f6rhead, Jeff Beck, Dread Zeppelin, Metallica ed altri di minore importanza. Non tutte queste versioni hanno per\u00f2 trovato incisione su dischi ufficiali."}
{"id": "2213540", "revid": "184925", "url": "https://it.wikipedia.org/wiki?curid=2213540", "title": "Er Piotta", "text": ""}
{"id": "2213542", "revid": "767487", "url": "https://it.wikipedia.org/wiki?curid=2213542", "title": "Wangyel Dorji", "text": "Carriera.\nClub.\nNel 2000 gioca al Mohammedan. \u00c8 stato uno dei primi calciatori bhutanesi a giocare in un club straniero (il Mohammedan \u00e8 un club bengalese). Nel 2001 passa al Samtse. Nel 2003 si trasferisce al Ranjung United. Nel 2005 gioca al Drukpol. Nel 2006 viene acquistato dal Transport United. Nel 2008 gioca per il Drukpol, in cui aveva gi\u00e0 militato nel 2005.\nNazionale.\nHa debuttato in nazionale nel 2002. Il 30 giugno 2002 \u00e8 stato l'autore di 3 gol nella partita contro il Montserrat. Bhutan (all'epoca penultimo del ranking FIFA) e Montserrat (ultimo) diedero vita ad una sfida, al centro del documentario The Other Final, per stabilire la squadra nazionale pi\u00f9 debole del pianeta. La gara in questione fu organizzata dal cineasta olandese Johan Kramer e arbitrata dall'inglese Stephen Bennett. In quell'occasione Dorji fu capitano del Buthan. Ha collezionato in totale, con la maglia della nazionale, 20 presenze e 5 reti."}
{"id": "2213545", "revid": "767487", "url": "https://it.wikipedia.org/wiki?curid=2213545", "title": "Nearly Lost You", "text": "Nearly Lost You \u00e8 una raccolta del gruppo psychedelic rock statunitense Screaming Trees, pubblicata il 1\u00ba luglio 2001. Il disco contiene canzoni solo dai tre album \"major\" della band, \"Uncle Anesthesia\", \"Sweet Oblivion\" e \"Dust\", e nessuna degli album precedenti."}
{"id": "2213551", "revid": "1728", "url": "https://it.wikipedia.org/wiki?curid=2213551", "title": "Antonio Gussalli", "text": "Biografia.\nDiscepolo di Pietro Giordani, con cui collabor\u00f2 per la stesura di alcuni scritti e di cui cur\u00f2 l'edizione delle opere, venne elogiato da Carducci, che gli dedic\u00f2 il sonetto \"Ad Antonio Gussalli\" negli Juvenilia, e fu uno dei sei dedicatari dell'edizione delle \"Rime\" carducciane del 1857. Fu anche in corrispondenza con Alessandro Manzoni e frequent\u00f2 assiduamente il Salotto Maffei.\nCollabor\u00f2 al mensile \"Poliziano\" di Firenze, roccaforte degli studi letterari degli \"Amici pedanti\", strenui difensori del classicismo a fronte della temperie romantica. Questi ultimi lo tenevano in grande considerazione e scrissero di lui in vari giornali."}
{"id": "2213552", "revid": "486946", "url": "https://it.wikipedia.org/wiki?curid=2213552", "title": "Wile E. Coyote e Road Runner", "text": ""}
{"id": "2213554", "revid": "131011", "url": "https://it.wikipedia.org/wiki?curid=2213554", "title": "Clavietta", "text": ""}
{"id": "2213555", "revid": "6923", "url": "https://it.wikipedia.org/wiki?curid=2213555", "title": "Matak", "text": "Matak (indonesiano: \"Pulau Matak\") \u00e8 un'isola dell'Indonesia, situata nel Mar Cinese Meridionale, fra la penisola di Malacca, ad ovest, e il Borneo, ad est. L'isola fa parte dell'arcipelago delle Isole Anambas. Matak \u00e8 una base per le societ\u00e0 petrolifere, fra le quali Conoco Phillips, Premier Oil e Star Energy. \u00c8 servita dall'Aeroporto di Matak (MWK / WIOM)."}
{"id": "2213557", "revid": "648716", "url": "https://it.wikipedia.org/wiki?curid=2213557", "title": "Petrogale xanthopus", "text": "Il wallaby delle rocce dai piedi gialli (Petrogale xanthopus ) \u00e8 un membro della famiglia dei Macropodidi (la famiglia di marsupiali che comprende canguri, wallaby, canguri arboricoli, wallaroo e loro simili).\n\u00c8 ricoperto da una pelliccia grigio-bruna con la coda striata di giallo, il ventre bianco e gli arti anteriori e i piedi gialli. Un esemplare adulto pu\u00f2 raggiungere un'altezza di e pesare .\nQuesto wallaby delle rocce \u00e8 diffuso nelle regioni occidentali del Nuovo Galles del Sud, nel Victoria nord-occidentale, nell'Australia Meridionale orientale e perfino in alcune piccole aree del Queensland. Di solito predilige vivere in aree rocciose, lontano dai centri abitati.\nAlmeno una sottospecie di questo Diprotodonte notturno (\"P. x. xanthopus\") \u00e8 inclusa nella Lista Rossa delle Specie Minacciate della IUCN tra le specie vulnerabili. Di questa sottospecie ne rimangono solamente 5000-10.000 esemplari in Queensland e qualche sparuto gruppetto sui Monti Flinders, in Australia Meridionale, mentre in Nuovo Galles del Sud solo pochi individui vivono nel Gap e sui Monti Coturaundee.\nL'altra sottospecie (\"P. x. celeris\"), invece, \u00e8 inclusa tra le specie prossime alla minaccia. Il wallaby delle rocce dai piedi gialli preferisce vivere in regioni semi-aride, tra i crepacci e nelle caverne di isolati gruppi rocciosi. \u00c8 minacciato dalla predazione da parte delle volpi, dalla competizione con specie introdotte domestiche e selvatiche (soprattutto capre, conigli e pecore) e dagli incendi.\nConservazione.\nIn Nuovo Galles del Sud questa specie venne scoperta per la prima volta nel 1964 sui Monti Coturaundee, in una zona che attualmente fa parte del Parco Nazionale di Mutawintji. Le due piccole catene montuose dell'estremit\u00e0 occidentale dello Stato sono ancora gli unici luoghi conosciuti dove la specie sopravvive in Nuovo Galles del Sud.\nL'habitat di questa popolazione residua \u00e8 situato in parte su terreni privati e ci\u00f2 non garantisce adeguata protezione alle colonie. Gli scienziati erano certi che senza un immediato piano d'azione il wallaby delle rocce dai piedi gialli sarebbe scomparso dal Nuovo Galles del Sud.\nNel 1979, la \"Foundation for National Parks &amp; Wildlife\" acquist\u00f2 i 100 chilometri quadrati di terreno che sarebbero divenuti la Riserva Naturale di Coturaundee per conservare e proteggere questi wallaby. Altri fondi furono stanziati per abbattere volpi e capre.\nI censimenti che ogni anno vengono effettuati nell'area, ora parte del Parco Nazionale di Mutawintji, confermano che la popolazione sta recuperando, essendo iniziata a crescere gi\u00e0 dal 1985. Ora nella zona sono presenti tra i 300 e i 400 wallaby.\nLa strategia utilizzata per il recupero del wallaby delle rocce dai piedi gialli serve ora da modello per preservare altre specie di wallaby delle rocce, come quello dalla coda a spazzola, dall'estinzione."}
{"id": "2213558", "revid": "661526", "url": "https://it.wikipedia.org/wiki?curid=2213558", "title": "Gaetano Berruto", "text": "Biografia.\nDopo la maturit\u00e0 classica, ottenuta al liceo Cavour, nel 1969 si \u00e8 laureato in Lettere all'Universit\u00e0 di Torino con una tesi in dialettologia italiana.\nRicercatore all'Atlante Linguistico Mediterraneo a Venezia (1969-1971), \u00e8 tornato poi all'Ateneo torinese, come borsista e poi assistente di Dialettologia italiana (1971-1980).\nNel 1973 \u00e8 diventato professore incaricato di Linguistica generale presso l'Universit\u00e0 di Bergamo, incarico mantenuto fino al 1981, quando \u00e8 stato chiamato come professore ordinario di Linguistica italiana all'Universit\u00e0 di Zurigo.\nDal 1995 \u00e8 professore ordinario di Linguistica generale e Sociolinguistica presso l'Universit\u00e0 degli Studi di Torino.\n\u00c8 stato tra l'altro \"Gastprofessor\" di Sociolinguistica all'Universit\u00e0 di Heidelberg (1997) e \"professeur invit\u00e9\" di Sociolinguistica all' (2003).\nHa ricoperto l'incarico di presidente della Societ\u00e0 di Linguistica Italiana (1985-1989), \u00e8 membro dei comitati di riviste internazionali (\"Rivista Italiana di Dialettologia\", \"Revue fran\u00e7aise de linguistique appliqu\u00e9e\", \"Romanische Forschungen\", \"Sociolinguistic Studies\", \"Sociolinguistica\") e dal 2008 \u00e8 socio corrispondente dell'Accademia delle Scienze di Torino."}
{"id": "2213559", "revid": "1305772", "url": "https://it.wikipedia.org/wiki?curid=2213559", "title": "Comfort and Joy", "text": "Comfort and Joy (\"conforto e gioia\" in lingua inglese) pu\u00f2 riferirsi a:"}
{"id": "2213560", "revid": "21885249", "url": "https://it.wikipedia.org/wiki?curid=2213560", "title": "Dialettologia italiana", "text": ""}
{"id": "2213565", "revid": "1305772", "url": "https://it.wikipedia.org/wiki?curid=2213565", "title": "Last Exit to Brooklyn", "text": ""}
{"id": "2213567", "revid": "486946", "url": "https://it.wikipedia.org/wiki?curid=2213567", "title": "Museo delle antichit\u00e0 egizie", "text": ""}
{"id": "2213571", "revid": "115533", "url": "https://it.wikipedia.org/wiki?curid=2213571", "title": "TADS/PVNS", "text": ""}
{"id": "2213575", "revid": "834", "url": "https://it.wikipedia.org/wiki?curid=2213575", "title": "Last exit to Brooklyn", "text": ""}
{"id": "2213579", "revid": "827882", "url": "https://it.wikipedia.org/wiki?curid=2213579", "title": "Metroland", "text": ""}
{"id": "2213580", "revid": "1543377", "url": "https://it.wikipedia.org/wiki?curid=2213580", "title": "NR-1", "text": "Il sottomarino a propulsione nucleare NR-1 (\"Naval Research Vessel-1\") \u00e8 stato progettato per svolgere operazioni di ricerca, soccorso e lavoro subacqueo a grande profondit\u00e0, oltre che probabilmente di raccolta informazioni (ELINT).\nTecnica.\nIl \"Naval Research Vessel 1\" (\"Vascello da ricerca navale 1\") \u00e8 l'unico esemplare di questo battello, costruito per operare a profondit\u00e0 di mezzo miglio (800 m) effettuando operazioni di manutenzione di equipaggiamento subacqueo, salvataggio e ricerca oceanografica. La sua velocit\u00e0 massima varia da 4 a 6 nodi, il mezzo ha dei piani di carenatura sulla torre di vela ed un timone convenzionale. La spinta \u00e8 assicurata da 4 idrogetti, 2 frontali e due in coda.\nIl servizio.\nLe prove in mare iniziali sono avvenute il 19 agosto 1969. Il battello \u00e8 stato ritirato dal servizio nel novembre 2008.\nEsemplari costruiti.\nIl solo capoclasse."}
{"id": "2213581", "revid": "188116", "url": "https://it.wikipedia.org/wiki?curid=2213581", "title": "Societ\u00e0 di Linguistica Italiana", "text": "La Societ\u00e0 di Linguistica Italiana (SLI), nata a Roma nel 1967 per iniziativa di Tullio De Mauro, \u00e8 un\u2019associazione senza fini di lucro che ha lo scopo di promuovere studi e ricerche nel campo della linguistica teorica e applicata e, pi\u00f9 in generale, delle scienze del linguaggio.\nStruttura e organizzazione.\nPu\u00f2 essere ammessa a far parte della SLI in qualit\u00e0 di Socio ordinario qualunque persona, di qualsiasi nazionalit\u00e0 e di qualsiasi condizione professionale, interessata a qualsivoglia titolo a questioni concernenti le scienze del linguaggio.\nOrgani dell\u2019Associazione sono: l\u2019Assemblea dei Soci, che \u00e8 l\u2019organo sovrano, il Comitato Esecutivo, il Comitato per le nomine e il Presidente.\nI soci possono costituirsi in gruppi di studio su temi di interesse particolare; sono attualmente attivi il \u00abGruppo di Intervento e Studio nel Campo dell\u2019Educazione Linguistica\u00bb (GISCEL), il \u00abGruppo di Studio sulla Comunicazione Parlata\u00bb (GSCP), il \u00abGruppo di Studio sulle Politiche Linguistiche\u00bb (GSPL).\nLa SLI organizza ogni anno un congresso internazionale di studi su temi generali approvati dall\u2019Assemblea su proposta di gruppi di soci e ne pubblica gli atti. Organizza altres\u00ec, senza periodicit\u00e0 determinata, convegni interannuali su temi particolari. Pubblica inoltre, con cadenza approssimativamente decennale, volumi di consuntivo sugli studi di linguistica in Italia. La sede congressuale \u00e8 anch\u2019essa deliberata dall\u2019Assemblea su proposta di un gruppo di soci.\nGli atti di Congressi e Convegni e i volumi di consuntivo, dal numero 1 del 1968 al numero 64 del 2018, sono raccolti nella collana \u201cPubblicazioni della SLI\u201d presso l\u2019editore Bulzoni in Roma; i volumi successivi sono pubblicati dalla SLI in modalit\u00e0 \"open access\" e resi disponibili sul sito della Societ\u00e0. \nTutti i soci ricevono un bollettino periodico (dal 2015 pubblicato online sul sito della Societ\u00e0) che contiene notizie e informazioni sulla vita della societ\u00e0, i verbali delle riunioni degli organi, notizie su iniziative di soci.\nLa SLI dispone di un sito continuamente aggiornato in cui sono raccolte tutte le informazioni concernenti la societ\u00e0, i suoi organi, le sue iniziative, la sua storia nonch\u00e9 su altri eventi di interesse linguistico.\nStoria.\nLa SLI \u00e8 nata nel 1967 per iniziativa di Tullio De Mauro sostenuto da un piccolo gruppo di autorevoli linguisti, italiani e stranieri. I proponenti (fra i quali Luigi Heilmann, Gianfranco Folena, Andr\u00e9 Martinet, Bertil Malmberg, Mario Saltarelli, Aldo Visalberghi, Ladislav Zgusta) rappresentavano uno spettro molto ricco di orientamenti teorici che andavano dallo strutturalismo al generativismo, dall\u2019indoeuropeistica alla lessicologia, dalle filologie alla pedagogia e alla didattica delle lingue. La presenza tra i promotori e poi tra i soci di insegnanti di scuola fu un segnale chiaro fin dagli inizi dell\u2019interesse della SLI per le questioni dell\u2019educazione linguistica.\nLa seconda met\u00e0 degli anni Sessanta del Novecento fu un periodo di grandi fermenti economici, sociali, culturali nel corso del quale, fra l\u2019altro, si assistette, in Italia come in Europa, a una crescita impetuosa dell\u2019interesse per le scienze del linguaggio e per i grandi modelli teorici (soprattutto strutturalismo e generativismo) che dominavano la scena. La nascita della SLI risente di tutti questi fermenti, sia nella organizzazione interna, ispirata da De Mauro che volle una societ\u00e0 paritaria e aperta, non vincolata da gerarchie accademiche o professionali, profondamente egualitaria, sia nella apertura teorica e metodologica, sia, infine, nella organizzazione materiale dei congressi dei quali era parte integrante il dibattito che seguiva ogni relazione.\nLa SLI fu dunque la risposta organizzativa al fermento di una parte dei linguisti italiani e fin dalla sua nascita divent\u00f2 un potente propulsore di questa comunit\u00e0 e, almeno per il primo decennio di attivit\u00e0, fu il principale fattore di arricchimento degli studi italiani in questo settore e il teatro di un confronto di idee vivace, a volte aspro, ma sempre stimolante.\nL\u2019apertura metodologica della SLI al complesso delle scienze del linguaggio, anche se praticate da non linguisti, appare con grande evidenza da due indicatori.\nIl primo \u00e8 la variet\u00e0 dei profili scientifici e professionali dei soci che, soprattutto nei primi anni, vedeva a fianco di linguisti di ogni orientamento e di ogni specialit\u00e0 (linguisti generali, linguisti storici, filologi, sociolinguisti ecc.) anche epistemologi, psicologi, pedagogisti, antropologi, semiologi, filosofi del linguaggio.\nIl secondo appare dagli argomenti dei congressi e convegni che la SLI organizz\u00f2 fin dalla sua nascita (il cui elenco completo e dettagliato \u00e8 riportato nel sito indicato in Bibliografia): le scelte congressuali investirono la grammatica, la lessicologia, la sintassi, la grammatica trasformazionale, la storiografia linguistica, la fonetica e la fonologia, la ricostruzione, la sociolinguistica, e, cosa allora inusuale, la didattica linguistica (che evidentemente anticipa il filone dell\u2019educazione linguistica democratica), la retorica, la linguistica formale, allora considerate ai margini della scienze del linguaggio. \nQuesta apertura metodologica e tematica, questa visione profondamente unitaria delle scienze del linguaggio, come anche il rifiuto di ogni discriminazione o rifiuto a priori dovuti a orientamenti scientifici o opzioni metodologiche, risalgono certamente all\u2019ispirazione di De Mauro e sono una delle impronte significative da lui impresse sulla SLI. \nAlla stessa matrice va ricondotta, come gi\u00e0 ricordato, l\u2019attenzione precocissima per la linguistica educativa ed \u00e8 forse questo il tratto della SLI pi\u00f9 visibile nella societ\u00e0 civile e pi\u00f9 ricco di implicazioni politiche. \u00c8 infatti in seno alla SLI che nel 1973 si costitu\u00ec il GISCEL (di cui De Mauro fu ispiratore e primo presidente), e che nel 1975 uscirono \"Le Dieci tesi per un\u2019educazione linguistica democratica,\" testo collettivo e veramente rivoluzionario, che ha contribuito a modificare il senso comune e le pratiche didattiche di molti soggetti, anche istituzionali. \nNegli anni successivi al 1980, nei quali l\u2019accademia italiana trova un nuovo assetto normativo, la SLI, pur attenuando in parte i tratti della spregiudicatezza e della vivacit\u00e0, \u00e8 rimasta, con i suoi congressi e convegni e con le sue pubblicazioni, un punto di riferimento nazionale ed internazionale nonch\u00e9 una delle principali occasioni d\u2019incontro per tutti gli studiosi di scienze del linguaggio, accademici e non. Rimangono inoltre come sue cifre l\u2019internazionalit\u00e0, come mostrano la percentuale di soci stranieri e la capacit\u00e0 di organizzare congressi all\u2019estero e l\u2019apertura alla societ\u00e0 civile e alla scuola, garantita soprattutto dal GISCEL, come mostra l\u2019alta percentuale di iscritti non universitari.\nRapporti con il GISCEL.\nIl Gruppo di intervento e studio nel campo dell'educazione linguistica (GISCEL) \u00e8 un'associazione che opera nell'ambito della ricerca sia dei problemi teorici e sociali dell'insegnamento linguistico che nel suo rinnovamento.\nIl GISCEL agisce all'interno della SLI ma ha un proprio statuto.\nEntrambe le societ\u00e0 operano, sia insieme che autonomamente, nel promuovere iniziative a favore della formazione e dell'aggiornamento dell'educazione linguistica in Italia e all'estero."}
{"id": "2213582", "revid": "164044", "url": "https://it.wikipedia.org/wiki?curid=2213582", "title": "St. Mirren F.C.", "text": ""}
{"id": "2213584", "revid": "287204", "url": "https://it.wikipedia.org/wiki?curid=2213584", "title": "Gran Premio di Spagna 2004", "text": "Il Gran Premio di Spagna 2004 \u00e8 stato un Gran Premio di Formula 1 disputato il 9 maggio 2004 sull circuito Catalunya di Montmel\u00f3, come quinta prova del mondiale 2004. La gara fu vinta da Michael Schumacher su Ferrari, davanti al compagno di squadra Rubens Barrichello e a Jarno Trulli su Renault. Il pilota tedesco, alla quinta vittoria su cinque gare disputate nella stagione, eguagli\u00f2 il record di successi consecutivi a inizio campionato fatto segnare da Nigel Mansell nel 1992.\nVigilia.\nAspetti tecnici.\nDopo il gran numero di novit\u00e0 introdotto nella gara precedente, le monoposto subirono meno modifiche. Le paratie verticali aggiuntive sul profilo principale dell'ala posteriore introdotte dalla BAR a inizio campionato continuarono a creare polemiche. La scuderia anglo-americana e la Williams, che aveva adottato una soluzione simile sulle proprie vetture, furono costrette a ridurre le dimensioni di queste appendici, mentre la Jaguar, che aveva avanzato una richiesta di chiarimenti in merito nel precedente Gran Premio di San Marino, dot\u00f2 le proprie monoposto di due pinne verticali separate su tutti e due i profili dell'alettone, ritenendo la soluzione regolare in quanto le singole appendici erano al di sotto delle dimensioni massime imposte dalla federazione.\nPer il resto, la scuderia pi\u00f9 attiva fu la Renault, che introdusse una nuova sospensione posteriore con l'elemento superiore realizzato in un singolo pezzo e torn\u00f2 a montare l'alettone anteriore impiegato nella stagione 2003, nel tentativo di migliorare il bilanciamento della monoposto. Infine la McLaren annunci\u00f2 che la versione B della MP4-19, che sarebbe stata portata in gara da met\u00e0 stagione, sarebbe stata dotata di un nuovo motore Mercedes, mirato a risolvere i problemi di affidabilit\u00e0 che ne avevano caratterizzato l'inizio di stagione. Proprio in ragione di questi problemi il regime di rotazione del propulsore tedesco fu ridotto di circa 1.000 giri al minuto, seppur a discapito delle prestazioni.\nPer questa edizione viene modificata la curva 10.\nProve libere.\nCome nelle gare precedenti, BAR, Jaguar, Toyota, Jordan e Minardi schierarono in pista una terza vettura (affidata rispettivamente a Anthony Davidson, Bj\u00f6rn Wirdheim, Ricardo Zonta, Timo Glock e Bas Leinders) nelle due sessioni di prove libere del venerd\u00ec.\nI tempi migliori nella prima sessione di prove libere di venerd\u00ec furono i seguenti:\nI tempi migliori nella seconda sessione di prove libere di venerd\u00ec furono i seguenti:\nI tempi migliori nella prima sessione di prove libere di sabato furono i seguenti:\nI tempi migliori nella seconda sessione di prove libere di sabato furono i seguenti:\nQualifiche.\nResoconto.\nMichael Schumacher domin\u00f2 le qualifiche, ottenendo la pole position e infliggendo oltre sei decimi di distacco al pi\u00f9 vicino inseguitore, Montoya. Terzo tempo per la sorpresa Sato, che ottenne la migliore prestazione di sempre in qualifica per un pilota giapponese; seguivano Trulli, Barrichello (staccato di oltre un secondo dal compagno di squadra), Ralf Schumacher, Panis e Alonso.\nIl gruppo dei primi dieci era chiuso da Webber e Coulthard, alla guida di una McLaren in difficolt\u00e0; a conferma del momento delicato del team inglese, R\u00e4ikk\u00f6nen non fece meglio della tredicesima posizione. Dietro al finlandese si qualific\u00f2 Button, autore di un errore nella parte centrale del tracciato cos\u00ec come Massa, solo diciassettesimo.\nGara.\nResoconto.\nDurante il giro di formazione si verific\u00f2 un'invasione di pista da parte di \"Jimmy Jump\", un uomo catalano autore di diverse invasioni di campo in altri eventi sportivi; l'invasore venne subito fermato dalla sicurezza del circuito.\nAl via scatt\u00f2 benissimo Trulli: l'italiano infil\u00f2 Montoya, Sato e Michael Schumacher, portandosi al comando della gara. Al termine del primo giro, Trulli conduceva davanti a Michael Schumacher, Sato, Montoya, Barrichello, Alonso e Panis; i primi due distanziarono il gruppo, ma Schumacher incalz\u00f2 minacciosamente il rivale, facendo segnare pi\u00f9 volte il giro pi\u00f9 veloce in gara. Non si verificarono tuttavia sorpassi fino alla prima serie di pit stop, aperta all'ottavo passaggio da Alonso e Panis; una tornata pi\u00f9 tardi riforn\u00ec il leader della corsa Trulli, mentre Michael Schumacher effettu\u00f2 la prima sosta al 10\u00ba giro, tornando in pista davanti al rivale e distanziandolo immediatamente. Si port\u00f2 in testa Barrichello, partito con una strategia sulle due soste cos\u00ec come Fisichella, risalito al quarto posto. I due effettuarono il proprio pit stop al termine del 17\u00ba giro; Michael Schumacher si port\u00f2 cos\u00ec al comando della gara, davanti a Trulli, Barrichello, Sato, Alonso, Montoya, Ralf Schumacher e Fisichella.\nAl 23\u00ba giro Trulli si ferm\u00f2 ai box per la seconda volta, imitato due giri pi\u00f9 tardi da Michael Schumacher: il pilota tedesco, nonostante avesse effettuato una sosta in pi\u00f9, torn\u00f2 in pista in testa, davanti al compagno di squadra Barrichello. Fisichella, forte dello stop in meno rispetto agli avversari, scal\u00f2 nuovamente la classifica: il pilota romano si piazz\u00f2 in sesta posizione, alle spalle di Sato (scavalcato da Alonso durante le soste ai box), ma davanti a Montoya e Ralf Schumacher. L'ultima serie di pit stop fu aperta proprio dal pilota della Sauber al 40\u00ba passaggio. Seguirono via via tutti gli altri piloti. A venti giri dal termine Montoya fu costretto al ritiro, a causa di un problema ai freni che lo aveva gi\u00e0 rallentato in precedenza. Anche R\u00e4ikk\u00f6nen, comunque confinato nelle retrovie, accus\u00f2 dei problemi meccanici, dovendo prolungare l'ultimo pit stop per ovviare a un calo di pressione del sistema di distribuzione pneumatico.\nGli ultimi giri non riservarono colpi di scena e Michael Schumacher vinse agevolmente la quinta gara consecutiva dall'avvio della stagione; completarono il podio Barrichello e Trulli, mentre Alonso, Sato, Ralf Schumacher, Fisichella e Button conquistarono punti iridati."}
{"id": "2213585", "revid": "287204", "url": "https://it.wikipedia.org/wiki?curid=2213585", "title": "Shangri-La (album)", "text": ""}
{"id": "2213587", "revid": "1762097", "url": "https://it.wikipedia.org/wiki?curid=2213587", "title": "Shangri-La (disambigua)", "text": "Shangri-La \u2013 luogo immaginario del Tibet descritto similmente a un Paradiso nel romanzo \"Orizzonte perduto\" di James Hilton.\nPu\u00f2 inoltre riferirsi a:"}
{"id": "2213599", "revid": "599013", "url": "https://it.wikipedia.org/wiki?curid=2213599", "title": "Heinz Stuy", "text": "\u00c8 maggiormente ricordato per essere stato il portiere dell' campione d'Europa nel 1971, nel 1972 e nel 1973.\nCarriera.\nDopo aver giocato nel arriva all'Ajax nel 1967, vincendo tutti i trofei che i \"Lancieri\" conquistano tra la fine degli anni sessanta e la prima met\u00e0 degli anni settanta, senza subire alcun gol nelle tre finali di Coppa dei Campioni disputate. Stabilisce inoltre, tra il 1971 e il 1972, il record assoluto di imbattibilit\u00e0 nella Eredivisie, ben 1082 minuti senza subire gol. Nonostante questo non verr\u00e0 mai convocato nella Nazionale olandese. Nel 1976, ormai riserva di Piet Schrijvers, si trasferisce all', ritirandosi due anni dopo."}
{"id": "2213611", "revid": "21885910", "url": "https://it.wikipedia.org/wiki?curid=2213611", "title": "Senescenza", "text": ""}
{"id": "2213617", "revid": "827882", "url": "https://it.wikipedia.org/wiki?curid=2213617", "title": "Open Sesame", "text": ""}
{"id": "2213624", "revid": "1305772", "url": "https://it.wikipedia.org/wiki?curid=2213624", "title": "The Force", "text": "The Force (\"la forza\" in lingua inglese) pu\u00f2 riferirsi a:"}
{"id": "2213632", "revid": "767487", "url": "https://it.wikipedia.org/wiki?curid=2213632", "title": "Parco Nazionale di Kabor\u00e9 Tambi", "text": "Il parco nazionale di Kabor\u00e9 Tambi \u00e8 uno dei due parchi nazionali del Burkina Faso, la sua istituzione risale al 1936 e nel 1986 venne dichiarato parco nazionale.\nHa una superficie di 155.500 ettari ed \u00e8 situato circa 115 km a sud della capitale Ouagadougou nei pressi della citt\u00e0 di Ti\u00e9b\u00e9l\u00e9."}
{"id": "2213634", "revid": "1494169", "url": "https://it.wikipedia.org/wiki?curid=2213634", "title": "Wild and Peaceful", "text": "Wild and Peaceful (\"selvaggio e pacifico\" in lingua inglese) pu\u00f2 riferirsi a:"}
{"id": "2213636", "revid": "101175", "url": "https://it.wikipedia.org/wiki?curid=2213636", "title": "Ducati Desmosedici GP9", "text": ""}
{"id": "2213641", "revid": "101175", "url": "https://it.wikipedia.org/wiki?curid=2213641", "title": "LCR Honda MotoGP", "text": ""}
{"id": "2213643", "revid": "125734097", "url": "https://it.wikipedia.org/wiki?curid=2213643", "title": "Josh Radnor", "text": "Biografia.\nRadnor nasce a Columbus, nell'Ohio, il 29 luglio del 1974 in una famiglia ebraica, figlio di Alan Radnor, un avvocato specializzato in casi di malasanit\u00e0, e di Carol Hirsch, una consulente di orientamento scolastico. Ha due sorelle, Melanie e Joanna. Cresciuto a Bexley, una cittadina non molto distante da Columbus, riceve dalla famiglia un'educazione religiosa, legata ai dettami dell'ebraismo masoretico, e frequenta scuole ebraiche. \nDopo aver conseguito il diploma presso la \"Bexley High School\", s'iscrive al \"Kenyon College\", dove ottiene un \"B.A.\" nel 1996 e dal quale ricever\u00e0 poi il \"Paul Newman Award\" per essere uno dei pi\u00f9 famosi alunni dell'istituto. Successivamente, consegue il master in arte drammatica dal \"Graduate Acting Program\" della \"Tisch School of the Arts\", presso l'Universit\u00e0 di New York, nel 1999.\nNel 2001 viene scritturato per il ruolo di Mike Platt, uno dei protagonisti della sitcom di breve vita \"Off Centre\", ma, ancor prima della messa in onda dell'episodio pilota, il ruolo viene riassegnato ad Eddie Kaye Thomas. Nel 2002 debutta a Broadway nell'adattamento teatrale de \"Il laureato\" di Mike Nichols, rimpiazzando Jason Biggs nel ruolo che fu di Dustin Hoffman, a fianco di Kathleen Turner e Alicia Silverstone, mentre nel 2004 recita in \"The Paris Letter\", dove divide la scena con Neil Patrick Harris (suo futuro collega in \"How I Met Your Mother\"). \nNel 2005, dopo varie comparsate in serie come \"Law &amp; Order - I due volti della giustizia\", \"E.R. - Medici in prima linea\" e \"Six Feet Under\", ottiene il ruolo che lo rende noto al grande pubblico, quello dell'architetto Ted Mosby nella fortunata sitcom \"How I Met Your Mother\". La serie \u00e8 terminata nel marzo del 2014, dopo 9 stagioni.\nHa fatto il suo debutto alla regia cinematografica nel 2010 con la commedia drammatica \"happythankyoumoreplease\", da lui anche scritta ed interpretata, che \u00e8 stata premiata al Sundance Film Festival. Nel 2012 realizza il suo secondo film, \"Liberal Arts\", incentrato su un trentacinquenne laureato, impersonato dallo stesso Radnor, che, per il pensionamento di un suo professore, torna al vecchio college dove, attraverso varie esperienze, riesce a crescere e diventare davvero adulto.\nDopo aver preso parte al film \"Afternoon Delight\" nel 2013, recita nel dramma teatrale \"Disgraced\", presso il \"Lyceum Theatre\" a Broadway, nell'ottobre del 2014.\nNel 2018 figura come coprotagonista nel film \"Zoe ci prova\" (\"Social Animals\") e, in veste di protagonista, nella serie drammatico-musicale \"Rise\", cancellata per\u00f2 dopo una sola stagione. Nel 2020 \u00e8 entrato a far parte del cast della serie, distribuita da \"Amazon Prime Video\", \"Hunters\".\nAttivo anche in ambito musicale, nell'ottobre del 2016 fonda, con l'australiano Ben Lee, il duo musicale folk \"Radnor &amp; Lee\", pubblicando l'anno successivo l'album omonimo. Nel 2020 pubblicano il loro secondo album \"Golden State\".\nDoppiatori italiani.\nNelle versioni in italiano dei suoi lavori, Josh Radnor \u00e8 stato doppiato da:"}
{"id": "2213646", "revid": "109095339", "url": "https://it.wikipedia.org/wiki?curid=2213646", "title": "Izaak Walton", "text": "Introduzione.\nNato da una famiglia di commercianti, si trasfer\u00ec a Londra, dove lavor\u00f2 presso Thomas Gresham nel Royal Exchange. Sposato due volte, la sua opera maggiore, \"The Compleat Angler\", (Il perfetto pescatore), venne pubblicata nel 1653. Il perfetto pescatore \u00e8 scritto come un dialogo tra un pescatore ed un cacciatore ( \"piscator\" e \"venator\"), dove il primo dei due insegna la pesca e la filosofia a \"venator\", ed alla sera, in una taverna, sono soliti intonare una canzone che celebra la tranquillit\u00e0 della vita campagnola e peschereccia.\nCuriosit\u00e0.\nSu una delle pareti della cattedrale di Winchester \u00e8 raffigurato mentre indossa un cilindro nero, stivali al ginocchio e con capelli bianchi che gli arrivano alle spalle; mentre ai suoi piedi ha una canna da pesca ed una cesta di vimini, un fiume, una collina e alcuni alberi fanno gli fanno da sfondo, e sulle rive del fiume \u00e8 presente un'iscrizione che dice:\"Industriati a vivere tranquillo\"."}
{"id": "2213647", "revid": "52076", "url": "https://it.wikipedia.org/wiki?curid=2213647", "title": "Itinerario della memoria e della pace", "text": ""}
{"id": "2213649", "revid": "1305772", "url": "https://it.wikipedia.org/wiki?curid=2213649", "title": "Fable II", "text": "Fable II \u00e8 un Action RPG fantasy creato dalla Lionhead Studios e pubblicato dalla Microsoft Game Studios esclusivamente per l'Xbox 360. Il sequel di \"Fable\" e \"\", venne originariamente annunciato nel 2006 e pubblicato nell'Ottobre 2008. Una compilation del gioco e dei suoi due contenuti scaricabili venne pubblicata il 7 ottobre 2009 sottotitolandolo \"Game of the Year\" edition.\nIl gioco \u00e8 ambientato nella terra fantastica di Albion, 500 anni dopo gli eventi narrati nel primo \"Fable\", in epoca coloniale rassomigliante al tempo dei banditi e dell'illuminismo. Le armi da fuoco sono ancora primitive, grandi castelli e citt\u00e0 hanno preso il posto di piccoli paeselli. A differenza del titolo originale, il giocatore potr\u00e0 scegliere di essere maschio o femmina e persino la sua sessualit\u00e0, permettendo matrimoni e legami sessuali con NPC sia maschili che femminili.\nIl Direttore Creativo Peter Molyneux \u00e8 stato fondamentale nella presentazione di questo gioco al pubblico, essendo stato il punto di riferimento gi\u00e0 per il primo \"Fable\".\nTrama.\nL'Inizio.\nIl gioco inizia a partire dall'infanzia del protagonista: \u00e8 inverno e lui e sua sorella Rosaspina sono molto poveri, e stanno contemplando il castello Fairfax. Aggirandosi per la citt\u00e0 di Bowerstone si imbattono in un venditore ambulante che ha attratto a s\u00e9 una gran folla, motivo che spinge i due ad avvicinarsi. Osservano e scoprono che \u00e8 un venditore di oggetti magici, quando mostra alla folla un carillon reputandolo come capace di cose inimmaginabili. Rosaspina, alquanto scettica sulle affermazioni del venditore, reputa il carillon una truffa per idioti, e all'improvviso spunta una donna anziana e vestita in modo misterioso, da zingara, dice loro che dovrebbero comprarlo, dopo di che se ne va. Dopo aver riflettuto un po' su ci\u00f2 che la donna ha detto, i due decidono di guadagnare le 5 monete necessarie ad acquistarlo; cercando di accaparrarsi i soldi incontrano un bulletto intento a colpire un cane, e i due, specie Rosaspina, accorrono in aiuto ad esso, ma viene colpita, cadendo a terra e,dopo aver combattuto contro il bulletto e averlo sconfitto, il cane entrer\u00e0 a far parte dell'avventura. Una volta guadagnati i soldi i due si precipitano a comprare il carillon, dopo di che si dirigono in un posto tranquillo e lo attivano, ma mentre Rosaspina esprime il desiderio il carillon comincia a vibrare, per poi scomparire, il che rende Rosaspina alquanto scocciata, ma tuttavia i due andranno a dormire. La notte verranno svegliati dal cane che sta abbaiando ad una guardia di Fairfax che \u00e8 stata incaricata di invitare i due al castello. All'inizio sono scettici, ma poi accettano e si dirigono nella stanza di Lucien, il re. Una volta arrivati da lui, Lucien comincia a porre loro delle domande, fino a che non gli chiede di andare su un piedistallo su cui \u00e8 inciso un simbolo cerchiato. All'improvviso il cerchio si illumina di blu e Lucien cerca di toccare Rosaspina, ma il cerchio lo respinge diventando rosso. Cos\u00ec, infuriato, spara a Rosaspina, dopo di che butta il protagonista dalla torre che, miracolosamente, si salva e viene aiutato da Theresa, l'anziana signora, accompagnata dal cane che si prender\u00e0 cura di lui per i suoi anni giovani.\nLa Storia Principale.\nUna volta cresciuto, Theresa gli racconta tutto, del fatto che lui \u00e8 un Eroe, una persona che, insieme agli altri Eroi, hanno abilit\u00e0 straordinarie rispetto alla gente comune, e che il loro scopo \u00e8 quello di migliorare il mondo, ma soprattutto sconfiggere Lucien, che intende prendere il comando, con la forza e tramite l'uso della Malatorre, una torre che potrebbe distruggere il mondo, a discapito degli obiettivi di Lucien, e di tutta Albion (la regione in cui svolge il gioco). Inizia cos\u00ec la vera avventura, nella quale dovremo cercare di convincere gli altri eroi (rispettivamente della Forza, della Volont\u00e0 e dell'Abilit\u00e0) a concentrare i loro poteri sul protagonista, che potr\u00e0 cos\u00ec sconfiggere Lucien, ma durante questa procedura appare Lucien che rapisce gli eroi e spara al protagonista. Nella nostra \"morte\" vivremo un sogno in cui Rosaspina e il protagonista abitano in una fattoria, per poi seguire una musica che far\u00e0 mutare il paesaggio, sparire Rosaspina e recuperare il carillon. Una volta recuperato ci ritroveremo nella Malatorre, in cui Lucien sta prendendo le energie degli Eroi rapiti, ma con il carillon glieli sottrarremo, per poi ucciderlo con un colpo di pistola e salvare il mondo.\nModalit\u00e0 di gioco.\nMan mano che si andr\u00e0 avanti nel gioco si avr\u00e0 la possibilit\u00e0 di personalizzare il proprio personaggio con abiti e tagli di capelli e altro. Ma la cosa pi\u00f9 importante sar\u00e0 la possibilit\u00e0 di compiere azioni buone e cattive, che causeranno disprezzo o gratitudine dai cittadini di Albion.\nSi potr\u00e0 anche aumentare la propria forza, fisico, precisione nelle armi, nuove mosse e anche poteri magici grazie al guadagno di esperienza.\nGuadagnare esperienza.\nL'esperienza si guadagna principalmente nei combattimenti, oltre che a trovare pozioni che la faranno aumentare.\nEsistono quattro tipi di esperienza: la Forza, che provveder\u00e0 ad aumentare la salute, la robustezza e il danno provocato dalle armi; l'Abilit\u00e0, che provveder\u00e0 ad aumentare la precisione e la velocit\u00e0; la Volont\u00e0, che procurer\u00e0 al personaggio forti poteri magici e infine l'esperienza Generale.\nInteragire con le persone.\nIl personaggio avr\u00e0 la possibilit\u00e0 di interagire con le persone attraverso espressioni Maleducate, Spaventose, Romantiche e Simpatiche che si acquisiranno avanti nel gioco oppure con appositi libri, i quali sono disponibili anche per apprendere le azioni che riguardano il proprio cane.\nSe si faranno azioni malvagie le espressioni apprese saranno maggiormente quelle maleducate, se invece si faranno buone azioni se ne apprenderanno di educate.\nEspansioni.\nSono state pubblicate al costo di 800 Microsoft Point su Xbox Live due espansioni di Fable II: Knothole Island e Vedere il futuro.\nSequel.\nFable 2 ha avuto un seguito intitolato Fable 3, pubblicato per console Xbox 360 il 29 ottobre 2010."}
{"id": "2213658", "revid": "486946", "url": "https://it.wikipedia.org/wiki?curid=2213658", "title": "Quietata", "text": ""}
{"id": "2213662", "revid": "204949", "url": "https://it.wikipedia.org/wiki?curid=2213662", "title": "Fable 2", "text": ""}
{"id": "2213665", "revid": "986213", "url": "https://it.wikipedia.org/wiki?curid=2213665", "title": "Guglielmo di Urach", "text": "Biografia.\nInfanzia.\nSuo padre era il duca Guglielmo Federico di W\u00fcrttemberg (1761-1830), figlio del duca Federico II Eugenio di W\u00fcrttemberg e della duchessa Federica Dorotea di Brandeburgo-Schwedt; sua madre era la baronessa Wilhelmine von Tunderfeldt-Rhodis (1777-1822). I genitori di Guglielmo avevano contratto un matrimonio morganatico.\nCarriera militare.\nSvolse la propria carriera di ufficiale di cavalleria nell'esercito del Regno di W\u00fcrttemberg e svilupp\u00f2 alcuni cannoni, alcuni dei quali ancora visibili nel Castello di Lichtenstein, che fece restaurare e ricostruire negli anni Quaranta del XIX secolo.\nPrimo matrimonio.\nIl 16 gennaio 1841 a Monaco di Baviera Guglielmo spos\u00f2 la principessa Teodolinda di Leuchtenberg, (1814-1857), figlia di Eugenio di Beauharnais, Duca di Leuchtenberg e della principessa Augusta di Baviera; per sposarla si dovette convertire al cattolicesimo.\nSecondo matrimonio.\nIl 16 gennaio 1863 o, il 15 febbraio 1863, a Monaco di Baviera spos\u00f2 Florestina Gabriella Antonietta Grimaldi, principessa di Monaco (Fontenay, 22 ottobre 1833 - Stoccarda, 24 aprile 1897), figlia del principe Florestano I di Monaco e della principessa Maria Carolina Gibert de Lametz.\nInaspettato effetto di questo matrimonio fu la Crisi per la successione di Monaco del 1918.\nUltimi anni e morte.\nFu creato Duca di Urach il 28 marzo 1867, con il trattamento di Altezza Serenissima.\nIl Duca mor\u00ec il 17 luglio 1869 nel Castello di Liechtenstein.\nDiscendenza.\nGuglielmo e Teodolinda di Leuchtenberg, sua prima moglie, ebbero::\nDalla seconda unione con Florestina di Monaco nacquero due figli:"}
{"id": "2213672", "revid": "125682328", "url": "https://it.wikipedia.org/wiki?curid=2213672", "title": "Dionigi di Augusta", "text": "Secondo gli \"Acta di Santa Afra\" (fine dell'VIII secolo) fu zio di questa e Narcisso, vescovo di Gerona, lo avrebbe battezzato e ordinato vescovo di Augusta. \nMor\u00ec probabilmente sul rogo o con la decapitazione durante la persecuzione di Diocleziano. Qualcuno lo confuse con Zosimo, primo vescovo della citt\u00e0. \nNella prima met\u00e0 del XII secolo furono scoperte, nella chiesa di San Ulrico, le sue reliquie. \nPapa Alessandro IV dispose la loro traslazione il 26 febbraio del 1258 e appunto il 26 febbraio \u00e8 il giorno nel quale San Dionigi \u00e8 ricordato."}
{"id": "2213678", "revid": "11959", "url": "https://it.wikipedia.org/wiki?curid=2213678", "title": "Marwan II", "text": ""}
{"id": "2213687", "revid": "1318658", "url": "https://it.wikipedia.org/wiki?curid=2213687", "title": "121\u00aa Sessione CIO", "text": "La 121\u00aa Sessione CIO si \u00e8 tenuta dal 1\u00ba al 9 ottobre 2009 a Copenaghen, in Danimarca.\nDurante questo convegno internazionale, ospitato al Bella Center della capitale danese, si tenne anche il XIII Congresso Olimpico e si decise l'assegnazione dei Giochi della XXXI Olimpiade a Rio de Janeiro, in Brasile.\nLa sessione.\nLa citt\u00e0 di Copenaghen \u00e8 stata scelta l'8 febbraio 2006 durante la 118\u00aa sessione del CIO tenutasi a Torino, in Italia. Gli altri candidati erano Atene (Grecia), Busan (Corea del Sud), Il Cairo (Egitto), Riga (Lettonia), Singapore (Singapore) e Taipei (Taiwan). Convocato su iniziativa del Presidente del CIO Jacques Rogge, ha riunito circa 1200 partecipanti, tra rappresentanti dei comitati olimpici nazionali, dei comitati organizzativi delle Olimpiadi future, delle federazioni sportive riconosciute dal massimo organo sportivo e i 107 membri del Comitato Olimpico Internazionale (oltre ai 24 membri onorari), oltre ad alcuni rappresentanti dei partner olimpici del CIO, dei media e dei vari sport, come atleti, tecnici e giudici;\nLa cerimonia di apertura si tenne al Teatro dell'Opera di Copenaghen il 1\u00ba ottobre, giorno in cui cominci\u00f2 la sessione del CIO con la discussione relativa alla selezione della citt\u00e0 organizzatrice dei Giochi della XXXI Olimpiade. Alla presentazione delle candidature erano presenti il Presidente degli Stati Uniti d'America, il primo ministro giapponese, il Presidente del Brasile Lula e la Famiglia reale spagnola. Le votazioni si tennero il giorno successivo, vedendo la vittoria di Rio de Janeiro dopo tre turni di votazione.\nDal 3 al 5 ottobre si tenne il XIII Congresso Olimpico, il cui tema era \"Il ruolo del Movimento Olimpico nella societ\u00e0\", occupandosi poi di vari aspetti tra cui gli atleti, i Giochi olimpici, la struttura del Movimento Olimpico, il rapporto tra Olimpismo e giovent\u00f9 e la rivoluzione digitale.\nLa seconda parte della Sessione del CIO si tenne tra il 7 e il 9 ottobre 2009. In questi giorni si tenne l'elezione del presidente del Comitato Olimpico Internazionale, che vide la conferma di Jacques Rogge per altri 4 anni, l'elezione di alcuni membri del CIO e della scelta di un massimo di due sport da aggiungere al programma olimpico; i sette sport che hanno fatto richiesta di inserimento nel programma dei Giochi erano baseball, softball, golf, karate, pattinaggio, rugby e squash. Le discipline che entrarono a far parte del programma olimpico di Rio de Janeiro 2016 furono rugby, approvato con 81 voti a favore e 8 contro, e golf, con il risultato di 63 a 26. Nessuno dei due sport \u00e8 alla prima presenza alle Olimpiadi: il rugby ha fatto parte delle discipline olimpiche l'ultima volta con i Giochi della VIII Olimpiade, mentre il golf fu presente solo alle Olimpiadi del 1904."}
{"id": "2213689", "revid": "122658007", "url": "https://it.wikipedia.org/wiki?curid=2213689", "title": "Superhuman Samurai", "text": "Superhuman Samurai (\"Superhuman Samurai Syber-Squad\") \u00e8 una serie televisiva statunitense, arrivata in Italia nel 1995 sull'onda del successo dei \"Power Rangers\" e come questa \u00e8 il risultato dell'adattamento di una serie televisiva giapponese, in questo caso di \"Denk\u014d ch\u014djin Gridman\". La sigla italiana era cantata da Marco Destro."}
{"id": "2213695", "revid": "239439", "url": "https://it.wikipedia.org/wiki?curid=2213695", "title": "Eh Eh (Nothing Else I Can Say)", "text": ""}
{"id": "2213727", "revid": "118164457", "url": "https://it.wikipedia.org/wiki?curid=2213727", "title": "Katharina Schratt", "text": "Pass\u00f2 alla storia come \"l'imperatrice d'Austria senza corona\" in quanto amante e confidente dell'Imperatore Francesco Giuseppe.\nBiografia.\nKatahrina Schratt era figlia di un commerciante di materiale per ufficio; aveva due fratelli. All'et\u00e0 di 6 anni cominci\u00f2 ad interessarsi al teatro. Gli sforzi dei suoi genitori per contrastarla ebbero come conseguenza l'aumento di interesse per questa sua ambizione. A 18 anni apparve con il Hoftheater di Berlino, ottenendo notevole successo in breve tempo. Tuttavia la Schratt lasci\u00f2 la Germania dopo pochi mesi, a seguito della chiamata dei viennesi per unirsi al teatro della loro citt\u00e0. \nLa Schratt spos\u00f2 l'aristocratico ungherese Nikolaus Kiss de Ittebe nel 1879 (rimanendo poi vedova nel 1909) e diede alla luce un figlio, Anton, nel 1880. Fece una tourn\u00e9e all'estero, che la port\u00f2 anche a New York; dopodich\u00e9 torn\u00f2 definitivamente al Burgtheater di Vienna. Fu una delle attrici pi\u00f9 popolari in Austria fino al suo ritiro dal palcoscenico nel 1900.\nL'esibizione della Schratt nel 1885 all'Esposizione Industriale a Vienna attir\u00f2 l'attenzione di Francesco Giuseppe, che la invit\u00f2 a presenziare per la visita dello Zar Alessandro III di Russia. Ben presto divenne compagna intima e amante di Francesco Giuseppe. Si dice che la moglie di Francesco Giuseppe, l'imperatrice Elisabetta, abbia effettivamente favorito i rapporti tra l'attrice e l'imperatore. Dopo l'assassinio di Elisabetta, la loro relazione continu\u00f2, con una sola interruzione (1900-1901, a causa di una divergenza di opinioni), fino alla morte dell'imperatore, avvenuta nel novembre del 1916.\nDurante la relazione la Schratt fu ricompensata con uno stile di vita generoso tra cui una villa sul Gloriettegasse di Vienna, vicino al Castello di Sch\u00f6nbrunn, e un palazzo a tre piani sul K\u00e4rntner Ring, proprio di fronte alla Staatsoper di Vienna. Dopo la morte di Francesco Giuseppe, visse completamente ritirata nel suo palazzo sul K\u00e4rntner Ring. Rifiut\u00f2 grandi offerte economiche per le sue memorie e, negli ultimi tempi, divenne profondamente religiosa. Mor\u00ec nel 1940 all'et\u00e0 di 86 anni e fu tumulata nel Cimitero Hietzing a Vienna."}
{"id": "2213731", "revid": "1305772", "url": "https://it.wikipedia.org/wiki?curid=2213731", "title": "Fallout 2", "text": "Fallout 2: A Post Nuclear Role Playing Game, meglio conosciuto come Fallout 2, \u00e8 un videogioco di ruolo a mondo aperto sviluppato da Black Isle Studios e pubblicato da Interplay Entertainment nel 1998 per PC.\nSeguito di \"Fallout\", \"Fallout 2\" \u00e8 ambientato ottanta anni dopo nelle lande desolate degli Stati Uniti d'America post-apocalittici.\nTrama.\nNel corso del 2241 il villaggio tribale di Arroyo affront\u00f2 la peggiore siccit\u00e0 della sua storia. Vedendo le scorte del villaggio esaurirsi rapidamente, l'anziana del villaggio chiese aiuto al \"prescelto\" (\"The Chosen One\"), il diretto discendente del Vault Dweller (il protagonista del primo \"Fallout\", nonch\u00e9 fondatore del villaggio), per cercare e recuperare un dispositivo chiamato Garden of Eden Creation Kit (G.E.C.K.). Il G.E.C.K. era un congegno prebellico studiato appositamente per permettere agli occupanti di un Vault di ricostruire e sanare le desolate terre che avrebbero affrontato in caso di un eventuale conflitto nucleare.\nIl prescelto lasci\u00f2 il villaggio partendo alla volta di Klamath per cercare notizie su un mercante che aveva venduto una borraccia del Vault 13 al suo insediamento. Il prescelto scopr\u00ec che il suo nome \u00e8 Vic e che i suoi ultimi avvistamenti risalivano a una cittadina conosciuta come Den; giunto nel villaggio il prescelto avrebbe dovuto liberare il venditore ambulante dagli schiavisti. Successivamente le notizie sul G.E.C.K. condussero il prescelto a Vault City, una citt\u00e0 costruita intorno a un Vault, il cui splendore era dovuto all'uso dello strumento. Indagando nella citt\u00e0 il prescelto scopr\u00ec l'ubicazione del G.E.C.K.: il vecchio e abbandonato Vault 13; dopo un lungo viaggio arriv\u00f2 alla struttura, che scopr\u00ec essere occupata da una colonia di deathclaw insolitamente pacifici e che gli permisero di recuperare l'oggetto.\nAl suo ritorno il prescelto trov\u00f2 il paese deserto e in rovina e ad accoglierlo solo lo sciamano Hakunin, ormai in fin di vita. La trib\u00f9 di Arroyo era stata catturata e portata via da misteriosi e tecnologici nemici piombati sull'insediamento grazie a macchine volanti provenienti dalla citt\u00e0 di Navarro: questi uomini erano truppe dell'Enclave, i superstiti di quello che fu il governo degli Stati Uniti d'America. Seguendo le loro tracce il prescelto giunse a San Francisco, dove scopr\u00ec che l'organizzazione era solita terrorizzare gli abitanti della California con improvvisi e violenti attacchi, a partire dal loro quartier generale: una stazione petrolifera al largo della costa occidentale degli Stati Uniti.\nA San Francisco il prescelto riusc\u00ec a salire a bordo di un'antica petroliera dotata di pilota automatico che gli permise di raggiungere la base centrale del misterioso esercito e scoprire la verit\u00e0: gli abitanti umani e geneticamente puri del Vault 13 e gli abitanti contaminati di Arroyo erano stati rapiti per essere usati come cavie per la sperimentazione di una super tossina derivata dal FEV (\"Forced Evolutionary Virus\"), destinata ad aggredire e uccidere tutte le creature viventi con DNA mutato, dopo esser stato rilasciato nell'oceano Pacifico dai condotti di scarico della Poseidon Oil. Solo dopo il genocidio (che sarebbe durato anni a causa della lenta propagazione) l'Enclave sarebbe subentrata restaurando l'antica e potente America pura.\nCon la distruzione dell'Enclave gli abitanti del Vault 13 e di Arroyo furono finalmente liberi di creare una nuova comunit\u00e0 destinata a prosperare grazie al G.E.C.K.\nModalit\u00e0 di gioco.\n\"Fallout 2\" riprende la visuale isometrica del predecessore e il sistema di creazione dei personaggi S.P.E.C.I.A.L. (basato su sette caratteristiche primarie come forza, percezione, resistenza, carisma, intelligenza, agilit\u00e0 e fortuna che influenzano le altre diciotto abilit\u00e0 del gioco). Ancora una volta \u00e8 possibile radunare i seguaci, che aiutano il giocatore nel corso del gioco; nel secondo capitolo questi personaggi sono pi\u00f9 personalizzabili per quanto riguarda l'equipaggiamento e il combattimento, ma soprattutto sono molto utili per alcune loro abilit\u00e0 particolari, che entrano in azione se il giocatore ha un valore di esse inferiore al compagno. Il numero di compagni \u00e8 basato sul valore di carisma del giocatore e dal suo karma.\nRispetto al predecessore il gioco offre una pi\u00f9 ampia gamma di oggetti, armi e armature a disposizione del giocatore, cos\u00ec come di nemici da affrontare. In precedenza le abilit\u00e0 come il corpo a corpo, la medicina e le trappole erano state meno utilizzate, ma ora tutte vengono sfruttate al massimo aprendo numerose strade per la risoluzioni di missioni; analogo discorso per le abilit\u00e0, il cui numero \u00e8 stato aumentato e la loro utilit\u00e0 incrementata, garantendo un ulteriore fattore di personalizzazione.\nUn altro campo migliorato \u00e8 il sistema del karma, affiancato dalla reputazione che cresce parallelamente ad esso e influisce sull'atteggiamento che i PNG (personaggi non giocanti) hanno nei confronti del giocatore in un qualsiasi insediamento; inoltre le missioni sono influenzate dal tipo di karma posseduto (buono o malvagio) e diventano pi\u00f9 articolate e impegnative, portando il giocatore a svolgere spesso le missioni fuori dai confini cittadini.\nCaratteristiche.\nOttant'anni dopo l'esilio dell'abitante del Vault un nuovo governo, noto come Repubblica della Nuova California, ha unificato le citt\u00e0 del sud della regione e ha cominciato la sua espansione pacifica nel nord. Una potente droga, il Jet, si \u00e8 diffusa come un cancro in molti piccoli borghi, mentre la schiavit\u00f9 continua a essere una pratica comune anche nelle citt\u00e0 pi\u00f9 ricche e fiorenti e i ghoul e mutanti continuano a essere discriminati ovunque. \u00c8 su stridenti contrasti come questi che si basa la California del 2241.\nArmi.\nNel gioco \u00e8 possibile utilizzare una vasta gamma di armi che vanno dalle pistole ai mitragliatori pesanti.\nPistole\nMitragliatori\nFucili d'assalto\nFucili a pompa\nFucili di precisione\nMitragliatrici pesanti\nArmi ad Energia\nCritica.\nIl gioco ottenne un grande successo tra il pubblico ed ebbe recensioni molto positive dalla stampa e dai siti web specializzati come GamePro, GameSpot e IGN."}
{"id": "2213742", "revid": "287204", "url": "https://it.wikipedia.org/wiki?curid=2213742", "title": "Francis Piasecki", "text": "Carriera.\nCentrocampista offensivo, esord\u00ec in massima serie il 12 agosto 1970 con la maglia del Metz, in occasione di un match casalingo con il Bastia. Dopo una breve parentesi con il Valenciennes, Piasecki torn\u00f2 al Metz dove milit\u00f2 per l'intero arco della stagione 1971-72 per poi passare, durante la stagione seguente, al Sochaux, in cui milit\u00f2 per due stagioni. Passato al Paris Saint-Germain nel 1975, Piasecki si afferm\u00f2 definitivamente a partire dalla stagione 1977-78, quando fu acquistato dall'allora neopromosso Strasburgo.\nCon la squadra alsaziana Piasecki milit\u00f2 per nove stagioni, conquistando il campionato nella stagione 1978-79 (durante la quale collezion\u00f2 inoltre tre presenze in nazionale). Durante l'ultima stagione della sua carriera, Piasecki assunse l'incarico di allenatore-giocatore dello Strasburgo, senza per\u00f2 riuscire ad evitare la retrocessione della squadra."}
{"id": "2213743", "revid": "121576714", "url": "https://it.wikipedia.org/wiki?curid=2213743", "title": "Sbandometro", "text": "Lo sbandometro, sovente detto anche \"pallina\", \u00e8 uno strumento atto a indicare la direzione della gravit\u00e0 apparente all'interno della cabina di un velivolo.\n\u00c8 costituito da un tubo trasparente, con le estremit\u00e0 leggermente incurvate verso l'alto, riempito di olio.\nAll'interno del tubo rotola liberamente una pallina di acciaio.\nFa parte della strumentazione di bordo di base.\nIl meccanismo dello sbandometro \u00e8 compreso anche nel pi\u00f9 complesso virosbandometro.\nFunzionamento.\nIn volo orizzontale la pallina giace nel punto pi\u00f9 basso del tubo, cio\u00e8 al centro, cos\u00ec come quando il velivolo \u00e8 fermo al suolo.\nDurante una virata eseguita in modo corretto, sebbene l'aereo sia inclinato, la combinazione di peso e forza centripeta fa in modo che la gravit\u00e0 apparente all'interno del velivolo non cambi direzione, di conseguenza la pallina mantiene la sua posizione centrale.\nSe la virata non \u00e8 corretta e coordinata la gravit\u00e0 apparente spinger\u00e0 la pallina a scivolare verso uno dei lati del tubo.\nTecnica di pilotaggio.\nSi dice normalmente, per semplificare il concetto, che la pallina si allontana con il piede (pedaliera) e si attira con la mano (barra).\nPer spiegare l'affermazione supponiamo di stare pilotando un aereo e di effettuare una virata a destra. Se durante questa virata a destra la pallina scorre verso destra (ovvero va verso il suolo) l'aereo \u00e8 in condizione di scivolata (slittamento laterale o imbardata inversa), cio\u00e8 troppo inclinato rispetto alla sua traiettoria, con la sua componente di peso prevalente.\nIl pilota pu\u00f2 correggere il problema di assetto in due modi: centrare nuovamente la pallina premendo il pedale destro, o portando la mano (la barra) a sinistra. Meglio entrambe le cose per un effetto pi\u00f9 dolce e graduale.\nLa regola \u00e8 identica nel caso in cui la pallina stesse scivolando verso sinistra, cio\u00e8 verso il cielo. Significherebbe che la forza centrifuga sta avendo la meglio, mandando l'aereo in derapata, quindi poco inclinato rispetto al raggio della virata.\nIn questo caso la correzione si ottiene premendo il pedale sinistro (esterno alla virata), o portando la barra a destra."}
{"id": "2213747", "revid": "124776536", "url": "https://it.wikipedia.org/wiki?curid=2213747", "title": "Cobie Smulders", "text": "\u00c8 principalmente nota per aver interpretato Robin Scherbatsky nella serie tv della CBS \"How I Met Your Mother\" (2005-2014) e Maria Hill nel Marvel Cinematic Universe.\nBiografia.\nNata da padre olandese e madre britannica, il soprannome \"Cobie\" \u00e8 il diminutivo di \"Jacoba\", preso dalla pro-zia. Ai tempi delle scuole superiori si interessa alla recitazione, recitando in alcune produzioni scolastiche. Finisce la scuola nel 2000, ricevendo il premio prestigioso \"Most Respected\". Dopo essere stata scoperta in et\u00e0 adolescenziale da una agenzia di moda, inizia a sfilare in tutto il mondo.\nOttiene il suo primo ruolo di rilievo prendendo parte al cast della serie ABC ', dove interpreta Juliet Droil; tuttavia, la serie viene cancellata dopo una sola stagione. Ha partecipato a diverse serie televisive quali \"Tru Calling\", \"Smallville\" e \"Andromeda\". Successivamente diventa famosa per l'interpretazione di Robin Scherbatsky nella sitcom \"How I Met Your Mother\", ricoprendo la parte dal 2005 fino al 2014. Ha interpretato Maria Hill nel Marvel Cinematic Universe in \"The Avengers\", uscito nel 2012, ruolo ricoperto poi anche nella serie televisiva \"Agents of S.H.I.E.L.D.\" e nei film ' (2014), ' (2015), ' (2018), ' (2019) e ' (2019).\nNel 2013 ha preso parte a \"Vicino a te non ho paura\", un film di Lasse Hallstr\u00f6m, inoltre nel 2016 ha recitato al fianco di Tom Cruise in \"Jack Reacher - Punto di non ritorno\".\nNel 2017 \u00e8 nel cast della serie Netflix \"Una serie di sfortunati eventi\", inoltre sempre nello stesso anno recita la parte di Lisa Turner nella serie \"Compagni di universit\u00e0\".\nVita privata.\nL'8 settembre 2012 ha sposato l'attore Taran Killam in California. La coppia aveva gi\u00e0 avuto una figlia, Shaelyn Cado, nata il 14 maggio 2009 e ne ha poi avuta un'altra, Joelle, il 4 gennaio 2015.\nDoppiatrici italiane.\nNelle versioni in italiano delle opere in cui ha recitato, Cobie Smulders \u00e8 stata doppiata da:\nDa doppiatrice \u00e8 sostituita da:"}
{"id": "2213764", "revid": "287204", "url": "https://it.wikipedia.org/wiki?curid=2213764", "title": "Roberto Giammanco", "text": "Si \u00e8 dedicato per lunghi anni allo studio delle dinamiche sociopsicologiche, dei paradigmi culturali e della comunicazione di massa, con particolare interesse per le minoranze, l'emarginazione e i movimenti politici e religiosi antagonistici.\nStudioso della societ\u00e0 americana, ne ha indagato molteplici aspetti: dall'industria culturale di massa ai movimenti politico-religiosi, dalle dinamiche dei ghetti al movimento afroamericano per i diritti umani, dalla contestazione studentesca nelle universit\u00e0 all'espressione ideologica dei \"comics\".\nHa inoltre pubblicato saggi e realizzato documentari sull'America latina, sulle Repubbliche islamiche dell'ex Unione Sovietica, sulla Rivoluzione islamica iraniana, sulla condizione sociale della minoranza occitanica e dei Rom in Italia.\nPer quanto si sia sempre professato ateo, \u00e8 stato attento osservatore dei fenomeni religiosi riguardo ai meccanismi di controllo sociale, acquisendo profonde conoscenze sugli aspetti storici e teologici dei tre monoteismi, tematiche alle quali si collegano molte delle sue opere.\nBiografia e carriera.\nLaureato in Filosofia e in Storia Moderna presso l'Universit\u00e0 degli Studi di Pisa, Fulbright scholar, Lecturer e PhD Candidate alla Columbia University di New York, ha ottenuto borse di ricerca a Francoforte (1953-54), dove ha avuto modo di formarsi presso la \"Scuola di Francoforte\" con Theodor Adorno, e in Spagna (1953).\nNel 1955 ha tradotto \"Il Leviatano\" di Thomas Hobbes, curandone anche il saggio introduttivo (Torino, UTET), che per molti anni \u00e8 stato un punto fondamentale di riferimento per gli studiosi italiani dell'opera e del pensiero del filosofo britannico vissuto tra XVI e XVII secolo.\nNegli anni 1956-57 ha tenuto corsi di Storia moderna per la sede italiana della University of Maryland. Ha insegnato per lunghi anni alla Wayne State University e al Macomb Warren Community College (Detroit, Michigan). Ha tenuto numerosissimi seminari e corsi presso prestigiose istituzioni internazionali a Lima (Per\u00f9), Rio de Janeiro (Brasile) ed alla Columbia University di New York.\nNei primi anni sessanta contribu\u00ec con vari studi e saggi, insieme ad altri importanti autori quali Umberto Eco, Elio Vittorini, Oreste Del Buono, Gioacchino Forte, Rinaldo Traini, Ranieri Carano, sia pure con diversi strumenti di analisi, a dare avvio a quel disgelo culturale nei confronti del fumetto che ebbe la sua legittimazione negli immediati anni successivi e che - in parallelo con il fotoromanzo, al quale ha dedicato nel 1977 un lungo documentario per la RAI - influenz\u00f2 profondamente la storia del costume italiano degli anni sessanta e settanta.\nIl primo dei suoi molteplici saggi sulla societ\u00e0 statunitense \u00e8 stato il \"Dialogo sulla societ\u00e0 americana\" (Torino, Einaudi, 1964), cui sono state dedicate numerose recensioni in Italia ed all'estero, aprendo un vivace confronto tra gli studiosi. Ristampato nel 1995 da La Nuova Italia, il saggio \u00e8 ancora oggi considerato dalla critica come una delle analisi pi\u00f9 originali ed approfondite, tra gli studi europei, della societ\u00e0 americana.\nL'anno seguente ha pubblicato \"Gulp! Il sortilegio a fumetti\" (Milano, Mondadori, 1965) che apr\u00ec il dibattito sulla storia dei comics americani e sulla loro influenza nella nascita della cultura di massa. Il tema \u00e8 stato ripreso ed aggiornato in \"Immagini, vignette, visioni. Comics americani nel postmoderno\" (Firenze, La Nuova Italia, 1991).\nHa pubblicato numerosi saggi e articoli su riviste scientifiche e di cultura, soprattutto italiane e americane. \u00c8 stato opinionista e recensore su svariate pubblicazioni, collaborando con quotidiani e periodici di storia moderna e di sociologia. Per il Terzo Programma radio della RAI ha curato varie rassegne e sceneggiati radiofonici su temi storici e di critica sociale.\nSi \u00e8 occupato con grande partecipazione, anche diretta, del problema dei neri negli Stati Uniti nel periodo dal 1960 al 1975.\nIn particolare sulla figura di Malcolm X, del quale \u00e8 stato uno dei maggiori studiosi internazionali oltre che amico personale, ha curato il saggio introduttivo e la traduzione della \"Autobiografia di Malcolm X\" (Torino, Einaudi, 1967) e de \"Gli ultimi discorsi di Malcolm X\" (Torino, Einaudi, 1968 e 1995). Nel 1994, a quasi trent'anni dall'assassinio del \"Rosso di Detroit\", ha pubblicato \"Malcolm X. Rifiuto, sfida, messaggio\" (Bari, Dedalo).\nQueste opere, assieme ad altre sullo stesso argomento (vedi Bibliografia) sono state e rimangono documenti essenziali per la comprensione dei movimenti neri negli Stati Uniti durante gli anni sessanta/settanta.\nHa diretto ricerche interdisciplinari sulla condizione India in Messico, Guatemala, Per\u00f9, sulle riserve dei Pueblos e dei Navajo negli Stati Uniti, sui \"chicanos\" della California, dedicando a queste realt\u00e0 numerosi saggi su riviste scientifiche e di cultura, nonch\u00e9 vari documentari per la RAI ed altre reti televisive estere, da lui stesso realizzati. Ha curato anche gli inserti: \"La repubblica della morte\", in \"L'Espresso\", 30.9.1973, con fotografie di Paolo Mercadini; \"Dura da secoli il silenzio degli Indios\", in \"Epoca\", ottobre 1973, con foto di Mario De Biasi.\nNel 1978 ha curato alcune voci per \"Il Mondo contemporaneo. Storia del Nord America. Vol. V \" edito da La Nuova Italia.\nAlle repubbliche asiatiche dell'ex Unione Sovietica (Uzbekistan, Tadzikistan, Kazakhstan, Kirghisia, Turkmenia, Azerbajdzan) ed in specifico ai temi della segregazione femminile, del complesso mosaico etnico della regione e dei violenti processi di emancipazione seguiti alla Rivoluzione d'Ottobre, ha dedicato un lungo documentario televisivo in cinque puntate curato nel 1983 ed intitolato, \"La pi\u00f9 lunga frontiera dell'Islam\", come il libro dal titolo omonimo apparso in contemporanea, corredato da una ricca documentazione fotografica dell'autore (Bari, De Donato).\nNel 1985, ha curato il documentario televisivo di due ore \"La Rivoluzione antica\", sulla rivoluzione iraniana che ebbe inizio nel 1979 e che trasform\u00f2 la millenaria monarchia persiana in una Repubblica islamica, realizzando anche un'intervista in esclusiva mondiale con il suo ispiratore, divenutone capo politico e spirituale, l'Ayatollah Ruhollah Khomeyni, pubblicata sul settimanale Epoca (1\u00ba marzo 1985), anch'essa con fotografie dell'autore.\nTutti questi lavori sono stati il risultato di uno studio a vasto raggio sul fondamentalismo e sui problemi della modernizzazione in tessuti sociali fortemente tradizionalistici.\nLa questione dei movimenti politico-religiosi negli Stati Uniti \u00e8 stata sviluppata ne \"L'Immaginario al potere. Religione, media e politica nell'America reaganiana\" (Roma, Pellicani Editore, 1990) e nel saggio \"Fondamentalismo in bianco e nero. Nazione sotto Dio e Chiesa afro-americana in: \" Ai quattro angoli del fondamentalismo: movimenti politico-religiosi nella loro tradizione, epifania, protesta, regressione\", a cura di Roberto Giammanco (Firenze, La Nuova Italia, 1993).\nHa inoltre rivolto particolare attenzione alla \"questione palestinese\", cui ha dedicato svariate recensioni ed interventi.\nIl 3 maggio 2010, in occasione della giornata d'apertura del XXXII Convegno Internazionale di Americanistica, una cospicua parte della sua biblioteca personale (oltre 4000 volumi), insieme ad altro materiale documentaristico originale, sono stati donati al Centro studi americanistici Circolo Amerindiano di Perugia presso il quale \u00e8 stato costituito il \"Fondo Roberto Giammanco\" ospitato nella sala a lui dedicata.\nDiplomato in pianoforte al Conservatorio di Firenze, ha ampliato i suoi interessi anche nell'ambito della musica classica, con particolare riferimento a Beethoven, Chopin e Brahms, rivolgendo altres\u00ec la sua attenzione ai presunti \"messaggi subliminali\" della musica Rock e di alcuni suoi protagonisti."}
{"id": "2213765", "revid": "112886879", "url": "https://it.wikipedia.org/wiki?curid=2213765", "title": "Henry Rono", "text": "Biografia.\nInizi\u00f2 l'attivit\u00e0 agonistica nel 1971, e dopo essersi allenato da solo per molto tempo part\u00ec nel 1976 per gli Stati Uniti d'America dove si iscrisse all'universit\u00e0 di Seattle. Grazie all'allenatore John Chaplin nel 1978 riusc\u00ec a stabilire diversi record mondiali, tra cui quelli dei 5000 m piani (13'8\"4), 10000 m piani (27'22\"5), 3000 m siepi (8'05\"4) e 3000 m piani (7'32\"1).\nNello stesso anno vinse i Giochi panafricani di Algeri nelle specialit\u00e0 dei 10000 m piani e 3000 m siepi e i Giochi del Commonwealth di Edmonton nei 5000 m piani e 3000 m siepi; a causa del boicottaggio del suo Paese, non gli fu possibile prendere parte ai Giochi olimpici di ."}
{"id": "2213774", "revid": "113933081", "url": "https://it.wikipedia.org/wiki?curid=2213774", "title": "I Guermantes", "text": "I Guermantes (\"Le C\u00f4t\u00e9 de Guermantes\") \u00e8 il terzo volume dell'opera di Marcel Proust \"Alla ricerca del tempo perduto\" (\"\u00c0 la recherche du temps perdu\").\nQuesto volume venne pubblicato dall'editore Gallimard in due tomi, di cui il primo, intitolato \"I Guermantes (tomo 1)\", nel 1920 ed il secondo, intitolato \"I Guermantes (tomo 2)\", nel 1921.\nTematiche.\nTra i vari volumi ci sono dei temi ricorrenti, che sono: il tempo e la memoria, dunque il racconto da parte dell'autore di esperienze autobiografiche.\nCome accade in tutti i volumi dell'opera, anche in questo volume il suo titolo e quello dei tomi in cui esso \u00e8 diviso sono strettamente collegati agli avvenimenti narrati dall'autore. \n\"Guermantes\" infatti \u00e8 il cognome di una famiglia di cui il protagonista diventer\u00e0 amico.\nTrama.\nIl volume si apre con la descrizione della famiglia Guermantes. Ha inizio la storia d'amore tra Albertine ed il narratore, che riesce a farsi accogliere dai Guermantes.\nI Guermantes (tomo 1).\nNel primo tomo del terzo volume, il narratore, insieme alla sua famiglia, trasloca in un appartamento nel palazzo della famiglia aristocratica Guermantes. \nMarcel, inoltre, si reca, per la seconda volta nella sua vita, a teatro, per rivedere l'attrice Berma recitare la parte della protagonista del dramma \"Fedra\" (\"Ph\u00e8dre\") di Racine. Questa volta il protagonista non \u00e8 pi\u00f9 interessato all'attrice, ma ad un'altra donna, la duchessa di Guermantes, amica della principessa di Sassonia. Marcel poi si reca a Donci\u00e8res, dove incontra nuovamente Robert de Saint-Loup, che si trova l\u00ec per prestare servizio militare. Si reca da Sain-Loup anche perch\u00e9 desidera che l'amico trasmetta alla duchessa delle buone referenze di modo che il N. possa entrare nelle sue grazie. Proprio in questa occasione viene affrontato, per la prima volta nell'opera, l'argomento dell'\"Affare Dreyfus\", questione che aveva diviso la Francia in quegli anni. \nDopo il soggiorno a Donci\u00e8res, il narratore torna a Parigi, dove scoprir\u00e0 che sua nonna \u00e8 malata (morir\u00e0 proprio nell'inverno successivo). Marcel a Parigi incomincia a frequentare il salotto di Madame de Villeparisis e qui incontra vecchie e nuove conoscenze, tra cui il duca e la duchessa di Guermantes, il barone di Charlus, Robert de Saint-Loup e sua madre, e la signora Swann (Odette de Crecy). Prima di recarsi in visita da Madame de Villeparisis, il narratore scopre l'identit\u00e0 dell'amante di Robert de Saint-Loup, che \u00e8 la giovane attrice ed ex prostituta Rachel \"quand du seigneur\". Nel seguito del racconto, la malattia di sua nonna peggiora. Allora, per rallegrarla, su consiglio di un neurologo, convinto che tutte le malattie abbiano un'origine nervosa, Marcel decide di portarla agli Champs-\u00c9lys\u00e9es ed \u00e8 proprio durante una passeggiata che la donna avr\u00e0 un attacco di cuore e morir\u00e0, nonostante le cure dei medici pi\u00f9 famosi.\nI Guermantes (tomo 2).\nNel secondo tomo, il narratore recupera il rapporto di amicizia con una sua vecchia fiamma, Albertine. \nInizialmente Marcel non sa se l'amore che prova per lei sia vero oppure se sia solo una sensazione di nostalgia verso Balbec, il luogo in cui si erano conosciuti. Ad ogni modo i due torneranno ad essere una coppia con i loro momenti di alti e bassi.\nTraduzioni italiane.\nOggi le edizioni di riferimento di questo volume sono considerate quelle di Mondadori, tradotto da Giovanni Raboni e curato da Luciano De Maria, e quella di Einaudi, con il testo tradotto da Mario Bonfantini e la cura di Mariolina Bongiovanni Bertini."}
{"id": "2213775", "revid": "83531", "url": "https://it.wikipedia.org/wiki?curid=2213775", "title": "Personent hodie", "text": "Personent hodie \u00e8 un canto natalizio latino medievale, il cui testo rimanda a un precedente del XII secolo, con una musica che mostra analogie con un inno del XIV secolo. \u00c8 tramandato nelle \"Pi\u00e6 Cantiones\", una raccolta di 74 inni della latinit\u00e0 medievale, che fu pubblicata da curatori finlandesi nel 1582.\nOrigini.\nIl testo di \"Personent hodie\" rivela delle analogie con un inno latino del XII secolo che inizia con le parole \"intonent hodie voces ecclesie\", del quale \u00e8 forse una parodia scritta probabilmente per la Festa dell'Episcopello (6 - 28 dicembre)\nLa melodia ha invece delle similitudini con quella inserita in un manoscritto del 1360, ritrovato nella citt\u00e0 bavarese di Moosburg an der Isar (Germania).\nTesto.\nIl testo parla della nascita di Ges\u00f9 e dell'arrivo a Betlemme dei Re Magi. Da notare l'uso della formula \u201cGloria in excelsis Deo:\n\"Personent hodie\"\n\"voces puerulae,\"\n\"laudantes iucunde\"\n\"qui nobis est natus,\"\n\"summo Deo datus,\"\n\"et de virgineo ventre procreatus\"\n\"In mundo nascitur,\"\n\"pannis involvitur\"\n\"praesepi ponitur\"\n\"stabulo brutorum,\"\n\"rector supernorum.\"\n\"perdidit spolia princeps infernorum.\"\n\"Magi tres venerunt,\"\n\"parvulum inquirunt,\"\n\"Bethlehem adeunt,\"\n\"stellulam sequendo,\"\n\"ipsum adorando,\"\n\"aurum, thus, et myrrham ei offerendo\"\n\"Omnes clericuli,\"\n\"pariter pueri,\"\n\"cantent ut angeli:\"\n\"advenisti mundo,\"\n\"laudes tibi fundo.\"\n\"ideo gloria in excelsis Deo.\"\nVersioni in altre lingue.\nVersioni in lingua inglese.\nDiversi sono stati gli adattamenti dell'inno in lingua inglese. La versione pi\u00f9 comune in inglese \u00e8 quella di Jane M. Joseph (1894 \u2013 1929), \"On this day earth shall ring\".\n\"On this day earth shall ring\"\n\"with the song children sing\"\n\"to the Lord, Christ our King,\"\n\"born on earth to save us;\"\n\"him the Father gave us.\"\n\"Id-e-o-o-o, id-e-o-o-o,\"\n\"Id-e-o gloria in excelsis Deo!\"\n\"His the doom, ours the mirth;\"\n\"when he came down to earth,\"\n\"Bethlehem saw his birth;\"\n\"ox and ass beside him\"\n\"from the cold would hide him.\"\n\"Id-e-o-o-o, id-e-o-o-o,\"\n\"Id-e-o gloria in excelsis Deo!\"\n\"God's bright star, o'er his head,\"\n\"Wise Men three to him led;\"\n\"kneel they low by his bed,\"\n\"lay their gifts before him,\"\n\"praise him and adore him.\"\n\"Id-e-o-o-o, id-e-o-o-o,\"\n\"Id-e-o gloria in excelsis Deo!\"\n\"On this day angels sing;\"\n\"with their song earth shall ring,\"\n\"praising Christ, heaven's King,\"\n\"born on earth to save us;\"\n\"peace and love he gave us.\"\n\"Id-e-o-o-o, id-e-o-o-o,\"\n\"Id-e-o gloria in excelsis Deo!\"\nTra le altre versioni, si possono citare \"Boys' Carol\" a cura di Elizabeth Poston (1965) e \"Let The Song be Begun\", a cura di John Mason Neal, il cui testo per\u00f2 si discosta dall'originale."}
{"id": "2213780", "revid": "712828", "url": "https://it.wikipedia.org/wiki?curid=2213780", "title": "Elphias Doge", "text": ""}
{"id": "2213782", "revid": "1429175", "url": "https://it.wikipedia.org/wiki?curid=2213782", "title": "Hermione Granger", "text": "Hermione Jean Granger (pronuncia britannica o , nel doppiaggio italiano dei film pronunciato come il nome italiano \"Ermione\", ) \u00e8 una dei protagonisti della serie letteraria di \"Harry Potter\", scritta da J. K. Rowling. \u00c8 la migliore amica di Harry Potter e Ron Weasley, con cui forma un trio affiatato e indissolubile.\nDotata di grande intelligenza e conoscenze in qualsiasi ambito della magia, Hermione \u00e8 la mente del trio: spesso infatti i due sono aiutati nelle imprese dagli elaborati piani della ragazza, rivelatasi talvolta pi\u00f9 competente di molti maghi adulti. Strega nata da genitori babbani, non presta importanza alla sua ascendenza dimostrandosi spesso pi\u00f9 capace di molti maghi purosangue, arrivando ad essere la migliore del suo anno e in generale una delle studentesse pi\u00f9 brillanti di Hogwarts.\nHermione \u00e8 stata considerata come un esempio eccezionale di eroina femminista moderna. \u00c8 interpretata da Emma Watson e doppiata in italiano da Letizia Ciampa.\nCreazione e sviluppo.\nL'autrice J. K. Rowling ha ammesso che Hermione \u00e8 simile a lei da giovane. Il nome \"Hermione\" \u00e8 il femminile di \"Hermes\", dio della mente acuta e in grado di viaggiare da un mondo all'altro, analogamente alla ragazza che vive tra il mondo babbano e quello magico; ha scelto il nome dall'opera teatrale \"Il racconto d'inverno\" di William Shakespeare. Sebbene in un'intervista la Rowling abbia affermato che il secondo nome di Hermione fosse Jane, \u00e8 stato cambiato a Jean nel settimo libro per fare in modo che lei e Dolores Umbridge non condividessero lo stesso secondo nome; inoltre, Jean \u00e8 anche il secondo nome della figlia della Rowling, Mackenzie.\nBiografia del personaggio.\nHermione \u00e8 una strega nata babbana da genitori dentisti. A undici anni viene ammessa a Hogwarts, dove sin da subito si rivela essere una studentessa modello, facendo anche conoscenza con Harry Potter e Ron Weasley e venendo smistata a Grifondoro assieme a loro. Sebbene inizialmente stia loro antipatica a causa del suo carattere saccente e arrogante, dopo che questi la salvano dall'attacco di un troll di montagna diventa loro amica. Nel corso del primo anno aiuta i due a fermare Quirinus Raptor che, posseduto da Lord Voldemort, era alla ricerca della pietra filosofale per far risorgere il Signore Oscuro. Al secondo anno, per scoprire chi si celi dietro gli attacchi ai danni dei nati babbani collegati alla leggenda della camera dei segreti, prepara la Pozione Polisucco, una pozione avanzata in grado di modificare l'aspetto delle persone, per far introdurre Harry e Ron di nascosto nella sala comune di Serpeverde. Scoperto che il mostro racchiuso nella camera \u00e8 un basilisco si appresta ad avvertire gli amici, ma viene pietrificata dal mostro stesso fino al termine dell'anno scolastico. L'anno successivo si batte per la difesa di Fierobecco, un ippogrifo accusato di aver aggredito Draco Malfoy, riuscendo a salvare sia l'animale che Sirius Black, condannato ingiustamente all'ergastolo ad Azkaban, con l'aiuto di una giratempo consegnatale dalla professoressa Minerva McGranitt per poter seguire pi\u00f9 corsi contemporaneamente. Quando Harry si trova suo malgrado iscritto al Torneo Tremaghi come campione di Hogwarts Hermione lo aiuta a prepararsi, intraprendendo anche una breve relazione con Viktor Krum, campione di Durmstrang, che suscita la gelosia di Ron.\nDopo il ritorno di Voldemort, Hermione, nominata nel frattempo prefetto di Grifondoro assieme a Ron, convince Harry a fondare un gruppo segreto di esercitazioni di Difesa contro le Arti Oscure, poich\u00e9 la professoressa Dolores Umbridge ha vietato l'utilizzo di incantesimi difensivi nel corso regolare su ordine del Ministero. Dopo la morte di Silente, accompagna Harry nella ricerca degli Horcrux di Voldemort: a Godric's Hollow, per difendere Harry da un attacco di Nagini, Hermione distrugge involontariamente la bacchetta di Harry. Catturati dai Ghermidori e condotti a Villa Malfoy Hermione viene torturata da Bellatrix Lestrange per scoprire dove avevano trovato la spada di Godric Grifondoro con cui avevano distrutto il medaglione di Serpeverde. Liberati da Dobby, Harry, Ron e Hermione si introducono alla Gringott per rubare la coppa di Tassorosso dalla camera blindata di Bellatrix tornando quindi ad Hogwarts per il diadema di Corvonero; dopo averlo distrutto, Ron e Hermione si dirigono alla camera dei segreti, dove la ragazza distrugge la coppa con una zanna del basilisco. Durante la battaglia Hermione si dichiara apertamente a Ron, e nello scontro finale affronta Bellatrix assieme a Ginny Weasley e Luna Lovegood. Diciannove anni dopo la sconfitta di Voldemort, Hermione \u00e8 sposata con Ron e hanno due figli, Rose e Hugo; inizia poi a lavorare al Ministero della magia, facendo rapidamente carriera.\nDescrizione.\nAspetto fisico.\nHermione \u00e8 descritta come una ragazza dagli occhi marroni, folti capelli castani un po' crespi e i denti davanti piuttosto grandi che vengono sistemati dopo che, nel quarto libro, le viene inflitto per dispetto da Draco Malfoy un incantesimo per farle crescere a dismisura i denti: nel curarli fa in modo che vengano rimpiccioliti pi\u00f9 di quanto li avesse prima, guadagnando cos\u00ec un bellissimo sorriso.\nCarattere e personalit\u00e0.\nHermione \u00e8 descritta come una delle studentesse pi\u00f9 brillanti di Hogwarts: molto intelligente, \u00e8 in grado di effettuare incantesimi e preparare pozioni di livello ben superiore a quello di una normale ragazza della sua et\u00e0. Un esempio pu\u00f2 essere trovato nella preparazione della Pozione Polisucco al secondo anno, che lei stessa descrive come una delle pozioni pi\u00f9 complesse che abbia mai visto. La sua passione per lo studio nasce da una profonda insicurezza che lei tenta di mascherare provando ad essere la migliore in tutto ci\u00f2 che fa, proiettando cos\u00ec una falsa e talvolta irritante sicurezza di s\u00e9. Questa sua insicurezza \u00e8 causata anche dalla solitudine: nel primo libro appare inizialmente come saccente e antipatica, causando un commento acido da parte di Ron che la fa scoppiare in lacrime. Dopo il suo salvataggio da parte di Harry e Ron stringe amicizia con i due, realizzando che gli amici e la sua nuova casa sono molto pi\u00f9 importanti della carriera scolastica.\nInizialmente ha una vera e propria ossessione per il rispetto delle regole: dopo aver incontrato Fuffi, il gigantesco cerbero a guardia della pietra filosofale, la sua unica preoccupazione era l'eventuale espulsione per aver girato per il castello di notte. Dopo aver stretto amicizia con i due compagni, per\u00f2, comprende che talvolta le regole possono essere infrante per il bene altrui: alcuni esempi possono essere la preparazione della Pozione Polisucco, la fondazione dell'Esercito di Silente e le irruzioni al Ministero della Magia e alla Gringott.\nHermione \u00e8 una nata babbana, ossia una strega con entrambi i genitori non maghi: nonostante le prese in giro e le discriminazioni, specialmente da parte dei Serpeverde, non ha mai provato a nascondere la sua natura e nel settimo libro si dichiara fiera di esserlo. Ha uno spiccato senso di giustizia sociale che la porta, nel quarto libro, a fondare una societ\u00e0 per la lotta contro la schiavit\u00f9 degli elfi domestici, il C.R.E.P.A., ovvero \"Comitato per la Riabilitazione degli Elfi Poveri e Abbruttiti (Abietti nelle nuove traduzioni)\", nonostante questo non abbia alcun successo tra gli studenti. La sua pi\u00f9 grande paura \u00e8 il fallimento: quando si trova alle prese con un molliccio questo si trasforma infatti nella professoressa McGranitt che le dice di essere stata bocciata in tutte le materie.\nBacchetta magica e animale domestico.\nLa bacchetta di Hermione \u00e8 di legno di vite con il nucleo di cuore di drago. La vite \u00e8 stata assegnata in base all'associazione celtica di un albero ad un particolare periodo dell'anno: Hermione \u00e8 nata a settembre, e il legno associato al periodo che va dal 2 al 29 settembre \u00e8 proprio la vite.\nNel terzo libro Hermione entra in possesso di un gatto chiamato Grattastinchi (Crookshanks), dal folto pelo rosso, le gambe storte e il muso schiacciato. Per causa sua al terzo anno entra in contrasto con Ron, quest'ultimo convinto che abbia intenzione di mangiare il suo topo domestico, Crosta. \u00c8 un animale molto intelligente, riuscendo ad intuire la vera identit\u00e0 del topo, in realt\u00e0 Peter Minus, e di Sirius Black trasformato in gramo.\nApparizioni in altri media.\nAdattamenti cinematografici.\nEmma Watson interpreta Hermione Granger in tutti e otto i film della serie di \"Harry Potter\". L'insegnante di teatro della Watson a Oxford segnal\u00f2 il suo nome agli agenti del cast di \"Harry Potter e la pietra filosofale\", colpito dal talento dimostrato a scuola dalla bambina. Sebbene la Watson prese molto sul serio la sua audizione, \"non pens\u00f2 mai per un istante di avere qualche chance\" di ottenere la parte. I produttori restarono impressionati dalla sicurezza della Watson, e il suo provino si rivel\u00f2 di gran lunga il migliore delle centinaia di bambine presentatesi alle audizioni.\nLa stessa J. K. Rowling la caldeggi\u00f2 per la parte di Hermione dopo aver assistito al suo primo provino. Quando le venne chiesto se gli attori scritturati fossero da lei ritenuti adatti ai suoi personaggi, Rowling disse: \u00abSi, lo penso. Emma Watson in particolare era molto, molto simile a Hermione quando le parlai la prima volta, seppi che era perfetta fin da quella prima telefonata\u00bb.\nLa performance di Emma Watson fu ben accolta in occasione dell'uscita del primo film della saga; Brian Linder di IGN scrisse: \"a partire dalla prima introduzione di Hermione Granger e fino alla sua ultima scena, la Watson \u00e8 meglio di quanto avessi mai potuto immaginare. Lei ruba letteralmente la scena a tutti\".\nPrima della produzione di \"Harry Potter e il principe mezzosangue\", Emma Watson consider\u00f2 la possibilit\u00e0 di non tornare a recitare nel ruolo di Hermione, ma alla fine decise di partecipare ancora alla serie non potendo sopportare di vedere qualche altra attrice impersonare Hermione sullo schermo.\nLa Watson ha detto di considerare Hermione un personaggio che punta \"sul cervello e non sulla bellezza\" e che, sebbene Hermione sia \"leggermente asociale\", non \"ha paura di se stessa\". Mentre stava girando \"Harry Potter e la camera dei segreti\", Emma era conscia di non essere come Hermione, ma pensava che \"crescendo, avrebbe capito come il personaggio fosse uno dei migliori che una ragazza potesse sperare di interpretare\". Nel 2007, prima dell'uscita nei cinema di \"Harry Potter e l'Ordine della Fenice\", l'attrice dichiar\u00f2: \u00abCi sono troppe ragazzine stupide nei media. Hermione non \u00e8 spaventata dal fatto di essere intelligente. Penso che qualche volta ci siano ragazze davvero intelligenti che si sminuiscono un po' per essere accettate socialmente, e questo \u00e8 un male. Quando avevo nove o dieci anni, mi arrabbiavo davvero quando cercavano di farmi sembrare una secchiona, ma adesso lo adoro. Trovo ci sia molta pi\u00f9 pressione nell'essere belli. Hermione non si preoccupa di come appare. \u00c8 un maschiaccio totale\u00bb.\nLo sceneggiatore Steve Kloves rivel\u00f2 nel 2003 che Hermione \u00e8 il suo personaggio preferito della serie: \u00abC'\u00e8 qualcosa nel suo fiero intelletto unito alla sua completa mancanza di comprensione di come lei colpisce le persone a volte, che trovo affascinante e che rende irresistibile scrivere di lei\u00bb.\nTeatro.\nIn \"Harry Potter e la maledizione dell'erede\", Hermione Granger \u00e8 interpretata dall'attrice swazilandese Noma Dumezweni: nell'opera Hermione \u00e8 stata eletta Ministro della Magia ed aiuta i suoi vecchi amici a salvare Albus Severus Potter e Scorpius Malfoy da Delphini Riddle, figlia di Voldemort. Dumezweni descrisse il ruolo assegnatole come un \"privilegio e una responsabilit\u00e0\". La scelta di scritturare un'attrice di colore per impersonare Hermione port\u00f2 a qualche critica sui social media, che J.K. Rowling tacci\u00f2 di razzismo, aggiungendo che nei libri non viene mai esplicitamente menzionata la razza o il colore della pelle di Hermione. Anche Emma Watson si espresse in favore dell'attrice, con un tweet di incoraggiamento. Dumezweni defin\u00ec la polemica venutasi a creare \"abbastanza banale\", dichiarando come \"molti giovani attori e attrici di colore le avessero detto di essere contenti di vederla interpretare Hermione cos\u00ec da poter vedere una versione di loro stessi sul palco\".\nNonostante le polemiche, Noma Dumezweni ricevette buone critiche per la sua performance; \"The Independent\" scrisse che aveva fatto un \"lavoro straordinario\". Ai Laurence Olivier Awards del 2017, Dumezweni ha ricevuto l'Olivier Award alla miglior attrice non protagonista per la sua interpretazione di Hermione Granger.\nAccoglienza.\nCritica.\nHermione viene vista da molti come un'icona femminista. In \"The Ivory Tower and Harry Potter\", il primo libro che analizza la serie di \"Harry Potter\" (scritto da Lana A. Whited), il capitolo intitolato \"Hermione Granger and the Heritage of Gender\", di Eliza T. Dresang, tratta del ruolo di Hermione nella serie e delle sue relazioni con le tematiche femministe. Il capitolo inizia con un'analisi del nome di Hermione e dei precedenti personaggi nella storia cos\u00ec chiamati nella mitologia e nella letteratura, e del lascito che il personaggio di Hermione Granger ha ricevuto da questi. Inoltre, Dresang enfatizza il parallelismo tra Hermione e la stessa J. K. Rowling, e di come, essendo Hermione in possesso di alcuni tratti della personalit\u00e0 della Rowling, debba necessariamente essere un personaggio forte.\nInoltre il capitolo mette in evidenza il fatto di come, nonostante lei sia nata da genitori babbani, i poteri magici di Hermione siano innati. La sua \"compulsione per lo studio\" aiuta lo sviluppo del personaggio, che rende Hermione \"un esempio primario di come la cultura porti potere\", e nella trama della serie, le sue conoscenze magiche vengono spesso utilizzate per \"salvare la situazione\". Dresang asserisce che \"Harry e Ron sono pi\u00f9 dipendenti da Hermione di quanto lo sia lei da loro\". Tuttavia, la scrittrice nota anche che le frequenti crisi isteriche di pianto di Hermione accadono troppo di frequente per considerarle credibili come parte dello sviluppo effettivo del personaggio, e di come siano leggermente \"fuori contesto\" rispetto al suo ruolo nei libri della serie di \"Harry Potter\".\nUGO Networks indica Hermione come uno dei migliori personaggi positivi di sempre, scrivendo: \"La maggior parte di noi, probabilmente, ricorda di aver avuto a scuola una compagna di classe come Hermione \u2014 una che all'inizio pu\u00f2 essere un po' scoraggiante, ma che una volta conosciuta, non \u00e8 una cattiva ragazza da avere dalla tua parte\". IGN indica Hermione quale secondo miglior personaggio della serie di \"Harry Potter\", lodando lo sviluppo e la maturazione del personaggio nel corso della serie. Nel 2016 \"The Hollywood Reporter\" condusse un sondaggio rivolto a professionisti di Hollywood, inclusi attori, sceneggiatori e registi, nel quale veniva a loro chiesto quale fosse il loro personaggio femminile preferito di sempre, e Hermione arriv\u00f2 al primo posto.\nPhilip Nel della Kansas State University not\u00f2 come J. K. Rowling, che collabora con Amnesty International, evochi il suo attivismo sociale attraverso l'impegno di Hermione contro l'oppressione nei confronti degli elfi (cosa riscontrabile maggiormente nei libri che nei film della serie) e della sua formazione della \"Society for the Promotion of Elfish Welfare\".\nTuttavia, in un'analisi scritta in occasione dell'uscita di \"Harry Potter e i Doni della Morte\", Rowland Manthrope fu molto critico verso il personaggio di Hermione scrivendo: \"Ben sette libri dopo, ancora la conosciamo solo come l'intelligente e sensibile Hermione, una caricatura, non un personaggio a tutto tondo\".\nNella cultura di massa.\nData la sua popolarit\u00e0, nel corso degli anni Hermione \u00e8 stata oggetto di numerose parodie in vari sketch comici e serie animate. Al \"Saturday Night Live\", Hermione veniva interpretata da Lindsay Lohan. Nel suo show \"Big Impression\", Alistair McGowan fece una scenetta chiamata \"Louis Potter and the Philosopher's Scone\". Nello sketch Hermione era impersonata da Nigella Lawson. Nel 2003, Comic Relief mise in scena una parodia intitolata \"Harry Potter and the Secret Chamberpot of Azerbaijan\", nella quale Miranda Richardson, che interpreta Rita Skeeter nei film di \"Harry Potter\", recitava nel ruolo di Hermione. Inoltre, Hermione \u00e8 presente negli sketch della serie \"Harry Bladder\" dello show comico statunitense \"All That\", in cui appare con il nome \"Herheiny\" e viene interpretata da Lisa Foiles. \"The Wedge\", una serie comica televisiva australiana, ha fatto una parodia di Hermione e Harry innamorati in uno show \"Cooking With...\" prima di essere sorpresi da Severus Piton. Inoltre Hermione appare come \"Hermione Ranger\" in \"Harry Podder: Dude Where's My Wand?\", una piece teatrale messa in scena dal Desert Star Theater nello Utah, scritta dalle sorelle Laura J., Amy K. e Anna M. Lewis. Nel film comico del 2008 \"Yes Man\", Allison (interpretata da Zooey Deschanel) accompagna Carl (Jim Carrey) a una festa \"a tema Harry Potter\" vestita da Hermione."}
{"id": "2213783", "revid": "76767705", "url": "https://it.wikipedia.org/wiki?curid=2213783", "title": "Motore sovralimentato", "text": ""}
{"id": "2213791", "revid": "1305887", "url": "https://it.wikipedia.org/wiki?curid=2213791", "title": "Sodoma e Gomorra", "text": "Sodoma e Gomorra (\"Sodome et Gomorrhe\") \u00e8 il quarto volume dell'opera di Marcel Proust \"Alla ricerca del tempo perduto\" (\"\u00c0 la recherce du temps perdu\").\nQuesto volume, l'ultimo dell'opera ad essere stato edito quando l'autore era ancora in vita, \u00e8 stato pubblicato dall'editore Gallimard in due parti, di cui la prima, intitolata \"Sodoma e Gomorra I\" venne pubblicata nel 1921 nello stesso volume che conteneva \"I Guermantes (tomo 2)\", e la seconda, intitolata \"Sodoma e Gomorra II\", nel 1922.\nTematiche.\n\"Sodoma e Gomorra\" prende il nome dalle due citt\u00e0 che, secondo il racconto biblico, vennero distrutte per volont\u00e0 divina, a causa dell'empiet\u00e0 dei comportamenti omosessuali dei loro abitanti. \nLa scelta di questo titolo \u00e8 probabilmente dovuta al fatto che Proust era convinto che l'umanit\u00e0 stesse andando verso il degrado totale, proprio come era stato per gli abitanti delle citt\u00e0 di Sodoma e Gomorra.\nTra i vari volumi ci sono dei temi ricorrenti, che sono: il tempo e la memoria, dunque il racconto da parte dell'autore di esperienze autobiografiche. Ma rispetto agli altri volumi, in questo viene data particolare importanza al tema dell'omosessualit\u00e0, che \u00e8 stato gi\u00e0 affrontato nel volume precedente e sar\u00e0 comunque affrontato anche in alcuni dei volumi successivi.\nTrama.\nCresce la gelosia per Albertine: Marcel prima sembra volerla lasciare e poi volerla sposare.\nIl primo tomo del quarto volume inizia con l'ultima apparizione nell'opera del signor Swann, il quale \u00e8 affetto da una malattia incurabile. \nAl momento i protagonisti dell'opera si trovano, non pi\u00f9 a Parigi, ma a Balbec e proprio qui continuano le vicende amorose di due coppie: da una parte, Marcel e Albertine, dall'altra, il barone di Charlus ed il violinista Morel.\nNel secondo tomo, il narratore riesce a superare il grande dolore causatogli dalla morte della nonna, che era stata per lui un importante punto di riferimento. Sar\u00e0 proprio il ricordo di lei a spingerlo ad abbandonarsi ad Albertine. Cos\u00ec la loro storia d'amore sboccer\u00e0 e proseguir\u00e0 bene fino a quando il narratore non far\u00e0 una scoperta per lui sconvolgente. Marcel scoprir\u00e0 che Albertine ha avuto dei rapporti omosessuali con la signorina Vinteuil e, alla luce di ci\u00f2, decider\u00e0 di ritornare con l'amata a Parigi.\nEdizioni.\nTraduzioni italiane.\nOggi le edizioni di riferimento di questo volume sono considerate quelle di Einaudi, a cura di Mariolina Bongiovanni Bertini, con la traduzione di Elena Giolitti, e quella di Mondadori, con il testo tradotto da Giovanni Raboni e la cura di Luciano De Maria."}
{"id": "2213793", "revid": "1543377", "url": "https://it.wikipedia.org/wiki?curid=2213793", "title": "Good Beer Guide", "text": "Il Good Beer Guide (\"Guida per la buona birra\"), \u00e8 un libro pubblicato annualmente dalla Campaign for Real Ale (CAMRA), elenco che consiglia i migliori pub nel Regno Unito che servono le birre inglesi in barile.\nDettagli.\nIl libro \u00e8 pubblicato nella sede del CAMRA ed \u00e8 diretto da Roger Protz, ma il contenuto \u00e8 montato da circa 200 persone locali del CAMRA. La sezione locale consiste in membri che hanno un interesse nel visitare i pub locali. Ogni sezione gli viene assegnata una serie di pub che potranno essere inclusi nella guida. Ad ogni sezione viene data l'autonomia per decidere quali pub possono entrare e quali omettere, c'\u00e8 la considerevole variazione da zona a zona, secondo gli interessi dei membri locali.\nLe descrizioni degli stessi pub, vengono sviluppate in una singola riga, in piccoli saggi e a volte cos\u00ec abbastanza lunghi da includere storia e leggenda. Negli ultimi 20 anni questo \u00e8 stato il fattore principale nel raddoppiamento dello spessore di \"Good Beer Guide\".\nLa guida sebbene si concentri sui pub, comprende anche una lista delle fabbriche di birra inglese nel barile nel Regno Unito, con le liste e le note dell'assaggio delle loro birre.\nStoria.\nLa guida \u00e8 stata pubblicata per la prima volta nel 1974, e contiene il commento sulla fabbrica di birra di Watneys: \"Evitare come la peste\", la quale ha generato molta attenzione dai media ed ha causato all'editore, Waddington, di richiamare la prima stampa eseguendo la modifica della scritta in \"Evitare a tutti i costi\"."}
{"id": "2213797", "revid": "115870187", "url": "https://it.wikipedia.org/wiki?curid=2213797", "title": "Antonio Maria Biscioni", "text": "Biografia.\nDivenuto ecclesiastico, si impegn\u00f2 nell'insegnamento privato ed ebbe fra gli allievi anche Giovanni Gaetano Bottari. \nFece annotazioni sopra le prose di Dante e del Boccaccio, al \"Malmantile racquistato\" di Perlone Zipoli, a \"Il Riposo\" del Borghini, alle \"Satire\" di Benedetto Menzini e ad altre opere.\nScrisse \"Historie pistolesi, ovvero delle cose avvenute in Toscana dall'anno 1300 al 1348\".\nNelle note poste alla vita e alle rime del Lasca, Biscioni diede molte notizie di Girolamo Amelonghi."}
{"id": "2213801", "revid": "767487", "url": "https://it.wikipedia.org/wiki?curid=2213801", "title": "Wally Walker", "text": ""}
{"id": "2213805", "revid": "123123904", "url": "https://it.wikipedia.org/wiki?curid=2213805", "title": "Ordine della Vittoria", "text": "L'Ordine della Vittoria () era la pi\u00f9 alta onorificenza militare dell'Unione Sovietica ed uno dei pi\u00f9 rari Ordini del mondo. Fu concesso solo a Generali e Marescialli che avessero condotto azioni vittoriose cui avessero preso parte una o pi\u00f9 armate che avessero comportato \"il successo di un'operazione su uno o pi\u00f9 fronti risultante in un cambiamento radicale della situazione a favore dell'Armata Rossa\". Nella sua storia, fu concesso venti volte a tredici personalit\u00e0, (pi\u00f9 cinque leader stranieri), con un unico caso di revoca.\nStoria.\nL'Ordine venne proposto dal Colonnello N. S. Neyolov, in servizio al comando della retroguardia dell'Armata rossa durante il giugno 1943. Il nome originale proposto dal Colonnello era \"Ordine per la Fedelt\u00e0 alla Madrepatria\", ma in seguito, nell'ottobre dello stesso anno, assunse il nome definitivo. Fu ufficialmente creato l'8 novembre 1943. La prima volta che venne assegnato fu il 10 aprile 1944, ai Marescialli Aleksandr Michajlovi\u010d Vasilevskij e Georgij Konstantinovi\u010d \u017dukov e a Josif Stalin in quanto Comandante in Capo dell'Armata Rossa. L'Ordine venne anche conferito ai Comandanti in Capo delle forze Alleate. Tutti gli insigniti ottennero il riconoscimento durante la Seconda guerra mondiale, tranne Leonid Il'i\u010d Bre\u017enev, che lo ebbe nel 1978. A quest'ultimo venne revocato postumo nel 1989 per mancanza di requisiti.\nCome altre onorificenze sovietiche, l'Ordine della Vittoria poteva essere concesso pi\u00f9 volte alla stessa persona. In totale, l'Ordine venne concesso venti volte a sedici persone (incluso Bre\u017enev).\nA differenza degli altri ordini sovietici, questo non aveva inciso il numero di serie, menzionato solamente nel certificato allegato. Inoltre, dopo la morte di un possessore di questa onorificenza, la decorazione doveva tornare allo Stato. Le medaglie sono oggi conservate a Mosca, nel palazzo del Cremlino.\nNastro.\nPer creare il nastro rappresentativo dell'Ordine della Vittoria furono combinati i nastri di diversi ordini militari sovietici preesistenti. La lunghezza del nastro \u00e8 di 44\u00a0mm ed \u00e8 utilizzato sulle uniformi da campo. In ordine (dall'esterno verso l'interno) sono presenti sul nastro i seguenti ordini:\nCuriosit\u00e0.\nTutti gli Ordini consegnati ai capi militari sovietici, cos\u00ec come il distintivo dell'Ordine, \nconsegnato al Maresciallo Rola-Zymierski (Polacco) sono custoditi nel Fondo Diamanti della Russia. \nL'Ordine consegnato ad Eisenhower si trova al Memorial Museum di Abilene, Kansas. \nL'Ordine del Maresciallo Tito \u00e8 esposto al Museo \"25 Maggio\" di Belgrado. \nL'Ordine del maresciallo Montgomery \u00e8 in mostra all'Imperial War Museum di Londra. \nSolo un ordine della \"Vittoria\", che apparteneva un tempo al Re Michele I di Romania, si trova in una collezione privata. \nSecondo alcuni, \u00e8 stato venduto all'asta da uno dei parenti di Nicolae Ceau\u0219escu.\nIl valore stimato dell'ordine nel 1945 era di 3.750 sterline, mentre nel 2010 era di 5.000.000 USD circa."}
{"id": "2213808", "revid": "484362", "url": "https://it.wikipedia.org/wiki?curid=2213808", "title": "La prigioniera (romanzo)", "text": "La prigioniera (\"La Prisonni\u00e8re\") \u00e8 il quinto volume dell'opera di Marcel Proust \"Alla ricerca del tempo perduto\" (\"\u00c0 la recherce du temps perdu\").\nVicenda editoriale.\nPubblicato nel 1923, questo \u00e8 il primo volume dell'opera ad essere pubblicato dopo la morte dell'autore, avvenuta nel 1922. Proust non riusc\u00ec nemmeno a vedere le bozze di stampa.\nAlcuni frammenti apparvero sulla Nouvelle Revue Fran\u00e7aise prima della pubblicazione dell'intero volume: due frammenti nel 1922 (\"La regarder dormir\" e \"Mes r\u00e9veils\"), e altri due nel 1923 (\"Une matin\u00e9e au Trocad\u00e9ro\" e \"La Mort de Bergotte\").\nTematiche.\nTra i vari volumi ci sono dei temi ricorrenti, che sono: il tempo e la memoria, dunque il racconto da parte dell'autore di esperienze autobiografiche.\nRispetto agli altri volumi, in questo viene data particolare importanza al tema della gelosia. \nEsso \u00e8 intitolato \"La prigioniera\" proprio perch\u00e9 il narratore per gelosia decide di imprigionare la sua amata, Albertine.\nTrama.\nIl narratore racconta della sua convivenza con Albertine, di cui \u00e8 molto geloso.\nMarcel, prima di sposare Albertine, \u00e8 vittima di un senso di possesso e di gelosia morbosi nei suoi confronti. \nIl narratore probabilmente prova questi sentimenti dopo aver saputo di alcune vicende di tradimento che riguardavano la relazione omosessuale del barone di Charlus; per questo motivo fa sorvegliare la ragazza, la accusa di avere relazioni omosessuali e, alla fine, prova ad imprigionarla in casa sua, approfittando dell'assenza dei suoi genitori. \nQuesta prigionia sar\u00e0 sopportata per poco tempo da Albertine, la quale decider\u00e0 di scappare di casa di nascosto.\nInfatti, alla fine del volume, Marcel scoprir\u00e0 dalla domestica Fran\u00e7oise che Albertine \u00e8 andata via di casa e che gli ha lasciato una lettera di addio.\nEdizioni.\nTraduzioni italiane.\nOggi le edizioni di riferimento di questo volume sono considerate quelle di Einaudi, a cura di Mariolina Bongiovanni Bertini, con la traduzione di Paolo Serini, e quella di Mondadori, con il testo tradotto da Giovanni Raboni e la cura di Luciano De Maria."}
{"id": "2213810", "revid": "293377", "url": "https://it.wikipedia.org/wiki?curid=2213810", "title": "Giacomo Maria Brignole Sale", "text": ""}
{"id": "2213817", "revid": "287204", "url": "https://it.wikipedia.org/wiki?curid=2213817", "title": "Basi ideologiche del nazionalsocialismo", "text": "Le basi ideologiche del nazionalsocialismo possono essere ritrovate nell'esigenza di imporre un nuovo ordine per una Germania nazista, quali una rinnovata potenza militare-economica del paese, la ricerca dell'unit\u00e0 nazionale germanica, un rapporto collaborativo fra le classi sociali e una forte gerarchizzazione politica e sociale della societ\u00e0, la militarizzazione della comunit\u00e0 nazionale vissuta come impegno morale e la fede assoluta del popolo nei capi e nel capo supremo, il F\u00fchrer.\nFine della democrazia.\nTutti questi presupposti, affermati e voluti, anche con la violenza, dal nazismo, comportavano necessariamente la morte della democrazia parlamentare liberale oltre che del movimento operaio organizzato.\nL'organizzazione sociale che Hitler voleva fondare e imporre non era egualitaria bens\u00ec fortemente gerarchica.\nAntiebraismo.\nNella costruzione ideologica nazista Hitler pose come fondamento essenziale \nil mito negativo dell'ebraismo quale \"suprema malattia, vera e propria lebbra sociale da cui discendevano, quali manifestazioni derivate, liberalismo, democrazia, marxismo\".\nHitler indic\u00f2 gli ebrei come corpo estraneo alla razza ariana, colpevoli di inquinare la purezza della nazione tedesca, accusandoli di servirsi subdolamente della grande finanza internazionale, del marxismo, che avevano infiltrato, e al tempo stesso del capitalismo, da loro dominato, per aggredire il popolo tedesco.\nGli ebrei erano il male assoluto da estirpare per salvare la nazione tedesca e creare un nuovo ordine costruito sulla potenza, sulla purezza razziale e sulla necessit\u00e0 espandersi internazionalmente.\nLa rinascita della Germania poteva attuarsi solo con la soppressione degli ebrei assieme ai liberali, ai marxisti e ai democratici.\nLegittimazione ideologica.\nGottfried Feder, mentore di Hitler, fu il primo ideatore della ideologia nazista con il suo \"Stato Tedesco ed i suoi fondamenti nazionali e sociali\", in cui sosteneva la necessit\u00e0, per la rinascita della Germania, della eliminazione degli ebrei, in quanto soggetti antinazionali, e l'esigenza di un nuovo ordine sociale basato sul corporativismo.\nHitler riprese dalla teoria dell'eroe di Hegel, del Principe di Machiavelli e del superuomo di Nietzsche e di D'Annunzio, la concezione dell' archetipo di Jung del guerriero, l'idea di Platone secondo cui la nazione deve essere guidata da uomini ritenuti saggi, la visione del Velo di Maya espresso da Schopenhauer, la teoria dell' origine degli Ariani come discendenti di Atlantide sostenuta dalla Blavatsky e alcuni elementi che si confacevano con la propria visione della storia, e poneva la sua persona come creatrice di una nuova morale e di un nuovo percorso storico.\nNel \"Mein Kampf\", il vangelo del nazismo, Hitler ide\u00f2 una societ\u00e0 tipo militare, in cui solo la fede e l'obbedienza assolute nel Fuhrer del momento potevano portare alla rinascita nazionale.\nSecondo Hitler era una legge naturale che le masse obbedissero ai capi e che le razze inferiori fossero sottomesse a quelle superiori: la razza ariana dei tedeschi aveva il diritto-dovere al dominio.\nLo Stato hitleriano era lo strumento con cui creare una civilt\u00e0 superiore e con cui raggiungere gli obiettivi fondamentali di liberare il popolo tedesco dalla piaga ebraica, che voleva la distruzione del paese, e di dare lo spazio vitale, Lebensraum, di cui la nazione tedesca, razza dominatrice, necessitava.\nA proposito dell'elaborazione ideologica e razzista scrive Georges Dum\u00e9zil: \"Gi\u00e0 a met\u00e0 degli anni venti il mondo degli studi si avviava a stabilire quel che oggi \u00e8 chiaro: l'originalit\u00e0 unitaria indoeuropea, capace di esplicitare il mondo attraverso un'organizzazione sociale nettamente gerarchizzata. In Germania tutto questo era nell'aria da decenni, ma all'insegna restrittiva della teoria della razza. Societ\u00e0 segrete come quella di Thule, come il \"Vril\", come l'Ahnenerbe di Friedrich Hielscher innestarono i miti indoeuropei sul malcontento di Versailles (trattato di Versailles). E sulla base di un altro mito antichissimo, quello dell\"'eterno ritorno\" che Mircea Eliade dimostr\u00f2 essere indoeuropeo, costituirono un'ideologia che preconizz\u00f2 da una parte il ritorno ai \"miti barbari\" di Odino, Thor, Freya e dall'altra la lotta al monoteismo ebraico-cristiano che li aveva distrutti. Il nazismo si costitu\u00ec un'organizzazione precisa sin dal 1933, basata sulle tre funzioni, ovvero la \"Partei\" (sovranit\u00e0 magico-giuridica), la \"Reichwehr\" (la funzione guerriera) e l\"Arbeitfront\" (l'organizzazione del lavoro)\". \nLo studioso Giorgio Galli evidenzia che dopo la rivoluzione scientifica del Cinquecento e del Seicento ed il razionalismo dell'Illuminismo certe forme di occultismo ed esoterismo parevano scomparse, ma riemersero alla fine dell'Ottocento, al tempo della crisi del Positivismo. Questa cultura fondata sull'esoterismo, presente in sette negli Stati Uniti, in Francia ed in Gran Bretagna, si diffuse anche in Germania dove si innest\u00f2 sullo storicismo romantico di Herder e Schlegel. Tale cultura contribu\u00ec alla formazione ideologica di Hitler e di molti esponenti dell'\u00e9lite nazista. A questi fattori ideologici ne vanno sicuramente aggiunti altri ben determinanti per l'ascesa del nazismo: la frustrazione dopo la sconfitta nella prima guerra mondiale; la grande depressione del 1929; le debolezze strutturali del liberalismo tedesco gi\u00e0 studiate da Max Weber; gli errori dei comunisti della Terza Internazionale (l'idea del \"social-fascismo\"); gli errori della socialdemocrazia tedesca che sottovalut\u00f2 il nazismo.\nGerhard Ritter, studioso del militarismo tedesco, vede nel nazismo una forma specificatamente tedesca di un fenomeno europeo. Esso \u00e8 da mettere in relazione con la scomparsa della vigorosa fede nella libert\u00e0 civile, nella persuasione pacifica, nei parlamenti, nel sistema democratico, nella iniziativa privata e nella libera concorrenza, dovuta al fallimento del liberalismo, incapace di risolvere i gravi problemi sorti dallo sviluppo della grande industria e dall'ascesa delle grandi masse proletarie. I parlamenti, fondati sulla pluralit\u00e0 dei partiti opposti, non riscuotevano pi\u00f9 la fiducia dei popoli e nell'opinione pubblica erano sostituiti dalle grandi organizzazioni economiche e sociali extra-parlamentari; declinava la fede nei valori spirituali, nell'ordine razionale, si esaltavano gli istinti di forza, gli slanci vitali, la volont\u00e0 di potenza, il nazionalismo, l'irrazionale. S'afferm\u00f2 la convinzione che ci\u00f2 che non pu\u00f2 risolvere il contrasto dei partiti \u00e8 facile al superuomo, il solo capace d'impersonare la volont\u00e0 delle masse, e d'interpretare l'interesse di tutta la nazione.\nNazismo ed occultismo.\nCome gi\u00e0 si \u00e8 detto nel precedente paragrafo l'occultismo e la magia svolsero una parte importante nello sviluppo dell'ideologia nazista.\nNegli ultimi decenni del XIX secolo in Germania, Austria nacquero associazioni e cenacoli che avevano analogie in Inghilterra le cui caratteristiche fondamentali erano quelle di ritenersi depositari di un'antica sapienza primordiale che in varie sue manifestazioni sfociava nell'esoterismo e nell'occultismo. Nel 1867 un gruppo di studenti liceali di Vienna fond\u00f2 l'associazione \"Die Telyn\", un'arpa i cui suoni paramagici erano l'espressione della cultura dei Celti del Galles, suonata dai bardi durante i festival. In questa associazione militavano ammiratori di Nietzsche e Wagner, collaboratori di Georg von Sch\u00f6nerer, fondatore del movimento pangermanista al quale Hitler si richiama nel Mein Kampf. Le idee razziste ed antisemite di Joseph Arthur de Gobineau (\"Saggio sull'ineguaglianza delle razze umane\") e del suo seguace Houston Stewart Chamberlain, genero di Wagner e autore de \"I fondamenti del secolo XIX\" (1899), furono ispiratrici dell'ideologia di Alfred Rosenberg, collaboratore di Hitler e trovarono un centro diffusore nel cenacolo di Wagner a Bayreuth. \nNel 1865 Robert Wentworth Little fond\u00f2 la Societ\u00e0 rosacrociana inglese dalla quale deriver\u00e0 nel 1887 la Golden Dawn, a sua volta collegata con associazioni tedesche legate alla \"dottrina segreta\" di madame Blavatsky e all'antroposofia di Rudolf Steiner (del resto il collegamento dei Rosacroce tra Germania ed Inghilterra risaliva al secolo XVII). Sul rapporto tra queste correnti e il nazismo, tuttavia \u00e8 utile ricordare che Hitler aveva pesantemente attaccato Steiner nel 1921, definendolo \"agente dell'ebraismo\", e che il fondatore dell'antroposofia, prima di morire in circostanze poco chiare nel 1925, avrebbe profetizzato che nel 1933 (che sar\u00e0 l'anno dell'ascesa di Hitler) si sarebbe manifestata la Bestia dell'Apocalisse, che molti steineriani identificarono appunto con il f\u00fchrer. Nel 1935 Reinhard Heydrich chiuse le scuole fondate da Steiner in quanto \"incompatibili\" con il nazismo.\nL'esoterismo rosacrociano giunse a convergere con il magismo delle rune (l'interpretazione \u00e8 di origine austriaca) nella versione germanica di questi gruppi \"occultistici\" (la \"societ\u00e0 del Vril\", la \"Loggia luminosa\", la Societ\u00e0 Thule). Le premesse a questi movimenti erano state poste negli ultimi decenni del XIX secolo, nel periodo di sviluppo della societ\u00e0 occultista Golden Dawn. A Vienna si era costituito un influente gruppo occultista, guidato da Guido von List, un erudito austriaco con l'ossessione di dimostrare che Vienna era stata la citt\u00e0 santa dell'antichit\u00e0. Egli si vantava di aver individuato il \"kala\", il linguaggio segreto degli antichi Germani. Le sue idee si diffusero in Germania, specie nel quartiere degli artisti di Monaco di Baviera. Dalle rune proviene la sigla delle SS ed Hitler mutu\u00f2 da queste societ\u00e0 segrete l'idea di un rapporto particolare, magico, tra forze cosmiche ed individui particolarmente dotati. In questa cultura era dominate il credo nella metempsicosi e Heinrich Himmler si riteneva l'incarnazione del re di Germania Enrico l'Uccellatore, personaggio dell'epoca delle leggende di Parsifal e di Lohengrin, del mito del Graal che \u00e8 un'altra importante componente della cultura nazista. Tali idee, unite ad un marcato antisemitismo, furono divulgate anche dalla rivista viennese \"Ostara\" assiduamente letta da Hitler. La pubblicazione, fondata nel 1905, prendeva il nome da un'antica dea germanica della primavera ed era diretta da J\u00f6rg Lanz von Liebenfels (Adolf Lanz), un ex frate seguace di List.\nBibliografia.\nDella sterminata bibliografia sul nazismo si segnalano solo alcune opere particolarmente significative, la cui elencazione tuttavia non vuole essere, n\u00e9 \u00e8, esaustiva. "}
{"id": "2213818", "revid": "287204", "url": "https://it.wikipedia.org/wiki?curid=2213818", "title": "Charkhi Dadri", "text": "Charkhi Dadri \u00e8 una citt\u00e0 dell'India di 44.892 abitanti, situata nel distretto di Bhiwani, nello stato federato dell'Haryana. In base al numero di abitanti la citt\u00e0 rientra nella classe III (da 20.000 a 49.999 persone).\nGeografia fisica.\nLa citt\u00e0 \u00e8 situata a 28\u00b0 36' 0 N e 76\u00b0 16' 0 E e ha un'altitudine di 223 .\nStoria.\nIncidente aereo.\nLa citt\u00e0 fu teatro del terzo incidente aereo pi\u00f9 grave occorso ad un volo di linea commerciale: il 12 novembre 1996 il volo Saudia 763 operato da un Boeing 747 si scontr\u00f2 frontalmente con il volo Kazakhstan Airlines 1907 operato da un Ilyushin Il-76. Nella collisione aerea di Charkhi Dadri persero la vita 349 persone.\nSociet\u00e0.\nEvoluzione demografica.\nAl censimento del 2001 la popolazione di Charkhi Dadri assommava a 44.892 persone, delle quali 24.026 maschi e 20.866 femmine. I bambini di et\u00e0 inferiore o uguale ai sei anni assommavano a 6.025, dei quali 3.397 maschi e 2.628 femmine. Infine, coloro che erano in grado di saper almeno leggere e scrivere erano 31.333, dei quali 18.296 maschi e 13.037 femmine."}
{"id": "2213822", "revid": "287204", "url": "https://it.wikipedia.org/wiki?curid=2213822", "title": "Cheeka", "text": "Cheeka \u00e8 una citt\u00e0 dell'India di 32.126 abitanti, situata nel distretto di Kaithal, nello stato federato dell'Haryana. In base al numero di abitanti la citt\u00e0 rientra nella classe III (da 20.000 a 49.999 persone).\nGeografia fisica.\nLa citt\u00e0 \u00e8 situata a 30\u00b0 2' 56 N e 76\u00b0 20' 40 E e ha un'altitudine di 230 .\nSociet\u00e0.\nEvoluzione demografica.\nAl censimento del 2001 la popolazione di Cheeka assommava a 32.126 persone, delle quali 17.524 maschi e 14.602 femmine. I bambini di et\u00e0 inferiore o uguale ai sei anni assommavano a 4.503, dei quali 2.543 maschi e 1.960 femmine. Infine, coloro che erano in grado di saper almeno leggere e scrivere erano 19.050, dei quali 11.382 maschi e 7.668 femmine."}
{"id": "2213831", "revid": "287204", "url": "https://it.wikipedia.org/wiki?curid=2213831", "title": "Chhachhrauli", "text": "Chhachhrauli \u00e8 una citt\u00e0 dell'India di 9.720 abitanti, situata nel distretto di Yamuna Nagar, nello stato federato dell'Haryana. In base al numero di abitanti la citt\u00e0 rientra nella classe V (da 5.000 a 9.999 persone).\nGeografia fisica.\nLa citt\u00e0 \u00e8 situata a 30\u00b0 15' 0 N e 77\u00b0 22' 0 E e ha un'altitudine di 257 .\nSociet\u00e0.\nEvoluzione demografica.\nAl censimento del 2001 la popolazione di Chhachhrauli assommava a 9.720 persone, delle quali 4.990 maschi e 4.730 femmine. I bambini di et\u00e0 inferiore o uguale ai sei anni assommavano a 1.251, dei quali 686 maschi e 565 femmine. Infine, coloro che erano in grado di saper almeno leggere e scrivere erano 6.772, dei quali 3.718 maschi e 3.054 femmine."}
{"id": "2213839", "revid": "287204", "url": "https://it.wikipedia.org/wiki?curid=2213839", "title": "John Brown", "text": ""}
{"id": "2213841", "revid": "287204", "url": "https://it.wikipedia.org/wiki?curid=2213841", "title": "Ellenabad", "text": "Ellenabad \u00e8 una citt\u00e0 dell'India di 32.786 abitanti, situata nel distretto di Sirsa, nello stato federato dell'Haryana. In base al numero di abitanti la citt\u00e0 rientra nella classe III (da 20.000 a 49.999 persone).\nGeografia fisica.\nLa citt\u00e0 \u00e8 situata a 29\u00b0 26' 60 N e 74\u00b0 39' 0 E e ha un'altitudine di 188 .\nSociet\u00e0.\nEvoluzione demografica.\nAl censimento del 2001 la popolazione di Ellenabad assommava a 32.786 persone, delle quali 17.657 maschi e 15.129 femmine. I bambini di et\u00e0 inferiore o uguale ai sei anni assommavano a 5.074, dei quali 2.769 maschi e 2.305 femmine. Infine, coloro che erano in grado di saper almeno leggere e scrivere erano 18.847, dei quali 11.370 maschi e 7.477 femmine."}
{"id": "2213843", "revid": "73843", "url": "https://it.wikipedia.org/wiki?curid=2213843", "title": "Carlo De Cardona", "text": "Autore emblematico del meridionalismo calabrese a cavallo fra XIX e XX secolo, viene ricordato come una delle figure pi\u00f9 carismatiche e discusse del Partito Popolare Italiano in Calabria, oltre che come fondatore di leghe contadine ed operaie e di istituzioni economiche volte allo sradicamento dell'usura ai danni dei ceti pi\u00f9 umili. Il 25 novembre 2010, \u00e8 stato aperto il processo di beatificazione dal tribunale diocesano di Cassano all'Jonio costituitosi nella sua citt\u00e0 natale, dichiarandolo servo di Dio. Il 2 dicembre 2018 le sue spoglie mortali sono state traslate nella Collegiata di Santa Maria Maddalena in Morano calabro.\nBiografia.\nDopo aver concluso gli studi presso la Pontificia Universit\u00e0 Gregoriana di Roma, nel 1895 venne ordinato sacerdote nella diocesi di Cassano all'Jonio da mons. Evangelista di Milia.\nL'arcivescovo di Cosenza, mons. Camillo Sorgente, lo chiam\u00f2 nel 1898 come suo segretario personale: in questo periodo De Cardona ebbe modo di cominciare il lungo cammino pastorale che di l\u00ec a poco lo port\u00f2 ad interessarsi alle problematiche sociali che maggiormente affliggevano il territorio calabrese, quali ad esempio, il totale asservimento delle fasce deboli del proletariato ai ricchi possidenti e la lotta contro l'usura che ne derivava. A tal proposito, nel 1898 fond\u00f2 la rivista \"La Voce Cattolica\", principale manifesto delle sue convinzioni, inizialmente ispirate dall'opera di Don Romolo Murri. Per quanto concerne le attivit\u00e0 pi\u00f9 segnatamente economico-sociali, cre\u00f2 nel 1901 la \"Lega del Lavoro\", ed al fine di concedere un servizio di efficiente credito bancario soprattutto agli agricoltori, fond\u00f2 nel 1902 la \"Cassa Rurale Cattolica di Cosenza\", prima di una lunga serie che verranno costituite fra le province di Cosenza e Catanzaro.\nNel 1914 venne chiamato al seguito di Don Sturzo a far parte del \"Comitato per il Mezzogiorno dell'Unione Popolare dei Cattolici Italiani\". Successivamente fond\u00f2 a Cosenza insieme a don Luigi Nicoletti e Federico Sorbaro, il Partito Popolare Italiano in Calabria nel 1919.\nIl nascente regime fascista, approfittando della contrariet\u00e0 di alcuni settori del clero locale che ne avversavano le ideologie, signific\u00f2 per De Cardona, gi\u00e0 consigliere comunale e provinciale, un progressivo allontanamento dalla vita politica e sociale finch\u00e9 il governo lo pose al confino nel 1934. A seguito di tali vicissitudini trov\u00f2 riparo a Todi, dove visse fino al 1940 presso la casa di suo fratello che li esercitava la professione medica. Ritornato a Cosenza, vi rimase fino al 1949, non venendo peraltro eletto ad incarichi politici anche per l'aggravarsi del suo stato di salute. Dopo un secondo periodo a Todi, si spense nella sua citt\u00e0 natale nel 1958.\nIl pensiero.\nPur non meritando mai la sua condotta alcun richiamo ufficiale dalla Santa Sede, alcuni aspetti controversi circa la sua posizione ideologica compaiono in una relazione del visitatore apostolico Pietro Pacifici del 1907, in cui De Cardona, nonostante molti pregiudizi alimentati dal suo apostolato \"attivo\", si dissocia ideologicamente dalle posizioni intransigenti del Murri e dei modernisti, vista la separazione di questi dalla dottrina della chiesa. In principio venne accusato di divulgare teorie ritenute sovversive dalla chiesa all'interno del seminario diocesano cosentino, nonostante queste voci non fossero suffragate nella realt\u00e0 e De Cardona chiedesse di modellare le proprie posizioni sulle direttive della Santa Sede, qualora discordanti.\nIl pensiero decardoniano \u00e8 improntato su un'azione cristiana attiva, che rappresenti un compendio concreto e vissuto del messaggio evangelico, interpretando i rimedi di cooperazione di credito e di lavoro in senso sociale. Il pensiero di De Cardona nacque sull'onda della \"Rerum Novarum\" di Leone XIII e sulla scorta della sua notevole forza politica e sociale, di cui divenne interprete in senso attivo nonostante i contrasti con i grandi proprietari fondiari dell'epoca ed il generale distaccamento politico degli ultimi anni.\nCuriosit\u00e0.\nAl sacerdote \u00e8 dedicato il fumetto \"Don Carlo De Cardona. Un passato sempre vivo\", promosso dal Club Giovani Soci della Banca di Credito Cooperativo di Mediocrati e ristampato con diffusione nazionale da Ecra, la casa editrice delle Banche di Credito Cooperativo.\nCollegamenti esterni.\nhttps://web.archive.org/web/20130515065746/http://www.doncarlodecardona.it/"}
{"id": "2213850", "revid": "599013", "url": "https://it.wikipedia.org/wiki?curid=2213850", "title": "Bingo Smith", "text": ""}
{"id": "2213851", "revid": "830939", "url": "https://it.wikipedia.org/wiki?curid=2213851", "title": "John Brown (medico)", "text": "Biografia.\nDopo aver frequentato la scuola parrocchiale a Duns, frequent\u00f2 la facolt\u00e0 di teologia all'universit\u00e0 di Edimburgo. Nel 1759, dopo aver interrotto gli studi teologici, inizi\u00f2 lo studio della medicina. Ben presto attir\u00f2 l'attenzione di William Cullen, professore di medicina e di chimica all'universit\u00e0, che lo assunse come precettore per i propri figli e per alcuni aspetti lo consider\u00f2 come proprio assistente. Rimase nell'universit\u00e0 di Edimburgo. A partire dal 1778 cominci\u00f2 a elaborare una teoria medica basata sull'eccitabilit\u00e0 del cervello e delle fibre muscolari da parte dell'ambiente esterno: se gli stimoli esterni vengono meno, si configura uno stato patologico. Col tempo port\u00f2 vigorosi attacchi alle concezioni mediche dei suoi tempi; litig\u00f2 con Cullen e con tutti i professori dell'universit\u00e0. Nel 1780 pubblic\u00f2 la sua opera pi\u00f9 importante, \"Elementa Medicinae\", nella quale espose la propria teoria della medicina, detta \"Eccitabilismo\" o anche \"Teoria Brunoniana, che per un certo periodo ebbe un grande diffusione in Europa. La sua teoria venne ripresa in Italia da Giovanni Rasori, che nel 1792 tradusse gli \"Elementa Medicinae\". Nel 1786 Brown si trasfer\u00ec a Londra, nella vana speranza di migliorarne la sua posizione economica, e nella capitale inglese mor\u00ec di apoplessia il 17 ottobre 1788.\nL'edizione delle sue opere, con notizie della sua vita, apparve nel 1804 a cura del figlio William Cullen Brown."}
{"id": "2213854", "revid": "287204", "url": "https://it.wikipedia.org/wiki?curid=2213854", "title": "Ferozepur Jhirka", "text": "Ferozepur Jhirka \u00e8 una citt\u00e0 dell'India di 17.751 abitanti, situata nel distretto di Gurgaon, nello stato federato dell'Haryana. In base al numero di abitanti la citt\u00e0 rientra nella classe IV (da 10.000 a 19.999 persone).\nGeografia fisica.\nLa citt\u00e0 \u00e8 situata a 27\u00b0 48' 0 N e 76\u00b0 57' 0 E e ha un'altitudine di 204 .\nSociet\u00e0.\nEvoluzione demografica.\nAl censimento del 2001 la popolazione di Ferozepur Jhirka assommava a 17.751 persone, delle quali 9.307 maschi e 8.444 femmine. I bambini di et\u00e0 inferiore o uguale ai sei anni assommavano a 3.448, dei quali 1.808 maschi e 1.640 femmine. Infine, coloro che erano in grado di saper almeno leggere e scrivere erano 9.090, dei quali 5.707 maschi e 3.383 femmine."}
{"id": "2213855", "revid": "892776", "url": "https://it.wikipedia.org/wiki?curid=2213855", "title": "La fuggitiva (romanzo)", "text": "La fuggitiva o Albertine scomparsa (\"La Fugitive\" o \"Albertine disparue\") \u00e8 il sesto volume dell'opera di Marcel Proust \"Alla ricerca del tempo perduto\" (\"\u00c0 la recherche du temps perdu\").\nVicenda editoriale.\nQuesto volume, pubblicato nel 1925, \u00e8 il secondo dell'opera ad essere pubblicato postumo, sebbene l'episodio del viaggio a Venezia fosse apparso gi\u00e0 nel 1919, prima sul quotidiano \"Le Matin\" col titolo \"Madame de Villeparisis \u00e0 Venise\", e in seguito in versione pi\u00f9 ampia su \"Feuillets d'Art\" col titolo \"A Venise\".\nLa prima edizione usc\u00ec col titolo \"Albertine disparue\". Edizioni successive sono apparse sia col titolo \"Albertine disparue\" che \"La Fugitive\", in quanto entrambi i titoli apparvero nelle diverse redazioni dei manoscritti di Proust. \u00c8 una questione ancora controversa quale fosse stata la volont\u00e0 di Proust al riguardo.\nTematiche.\nIn questo volume, come suggerisce il titolo stesso, si d\u00e0 particolare importanza al tema della fuga e a quello della sofferenza amorosa, che si attenua lentamente attraverso l'oblio, altro tema importante. \nIl romanzo narra di come Albertine, per sfuggire alla gelosia di Marcel, decida di scappare e scomparire. Da questo deriva il secondo titolo di questo volume, ovvero \"Albertine scomparsa\".\nL'episodio della prigionia, della fuga e della morte di Albertine, sono ritenuti basati su fatti realmente accaduti nella vita dell'autore. Infatti, Alfred Agostinelli, segretario e amante di Proust, sar\u00e0 prima prigioniero, poi fuggitivo ed infine scomparso, morendo in un incidente aereo.\nTrama.\nNel primo capitolo, il protagonista, dopo la partenza di Albertine, all'inizio prova a fare l'indifferente nei suoi confronti, in seguito prova in tutti i modi a convincerla a tornare da lui. Ad esempio, Marcel invia il suo amico Robert de Saint-Loup a parlarle e convincerla a tornare da lui, in cambio di alcuni regali, come uno yacht ed una Rolls-Royce.\nMa, alla fine, ogni sforzo del narratore \u00e8 vano e, come se egli non stesse soffrendo gi\u00e0 abbastanza, accade una cosa terribile: Albertine muore in un incidente a cavallo.\nMarcel, venuto a conoscenza della notizia, apprende anche che Albertine, prima di morire, aveva deciso di ritornare a vivere con lui e ci\u00f2 aumenta il suo dolore.\nA questo punto dell'opera, viene fatta una lunga descrizione di come il passare del tempo porti a dimenticare le cose e ad attenuare i dolori che affliggono l'animo umano.\nNel secondo capitolo, il narratore incontra una sua vecchia conoscenza, Gilberte Swann, una donna con la quale aveva avuto una storia d'amore durante la sua adolescenza trascorsa a Combray. Questo incontro fa riflettere Marcel e lo porta a capire di aver ormai dimenticato Albertine, cos\u00ec come aveva dimenticato Gilberte quando era pi\u00f9 giovane.\nGrazie a questa consapevolezza, il protagonista si sente pronto a partire per andare a fare un viaggio a Venezia.\nIl terzo capitolo rappresenta la rievocazione da parte del narratore del suo viaggio a Venezia.\nQuesto viaggio ha rappresentato per lui l'addio definitivo alla giovinezza e anche a sua madre.\nIl quarto capitolo si apre con il matrimonio tra Gilberte ed il Marchese di Saint-Loup.\nInizialmente il narratore pensa di essersi innamorato nuovamente di Gilberte, poi, una volta appresa la notizia del suo matrimonio, Marcel decide di dimenticarsi di lei, proprio come aveva fatto con Albertine.\nIn seguito, il protagonista far\u00e0 una scoperta sconcertante, ovvero che anche il marchese di Saint-Loup \u00e8 omosessuale, proprio come lo \u00e8 anche lo zio, il barone di Charlus.\nQuesta tematica, insieme a quella del matrimonio, sar\u00e0 ampiamente ripresa nel volume successivo, intitolato \"Il tempo ritrovato\".\nEdizioni.\nTraduzioni italiane.\nOggi le edizioni di riferimento di questo volume sono considerate quelle di Einaudi, con il testo tradotto da Franco Fortini e la cura di Mariolina Bongiovanni Bertini, e quella con il testo tradotto da Giovanni Raboni e curato da Luciano De Maria."}
{"id": "2213857", "revid": "287204", "url": "https://it.wikipedia.org/wiki?curid=2213857", "title": "Farrukhnagar", "text": "Farrukhnagar \u00e8 una citt\u00e0 dell'India di 9.520 abitanti, situata nel distretto di Gurgaon, nello stato federato dell'Haryana. In base al numero di abitanti la citt\u00e0 rientra nella classe V (da 5.000 a 9.999 persone).\nGeografia fisica.\nLa citt\u00e0 \u00e8 situata a 28\u00b0 26' 60 N e 76\u00b0 49' 0 E e ha un'altitudine di 222 .\nSociet\u00e0.\nEvoluzione demografica.\nAl censimento del 2001 la popolazione di Farrukhnagar assommava a 9.520 persone, delle quali 5.040 maschi e 4.480 femmine. I bambini di et\u00e0 inferiore o uguale ai sei anni assommavano a 1.312, dei quali 727 maschi e 585 femmine. Infine, coloro che erano in grado di saper almeno leggere e scrivere erano 6.128, dei quali 3.677 maschi e 2.451 femmine."}
{"id": "2213861", "revid": "767487", "url": "https://it.wikipedia.org/wiki?curid=2213861", "title": "Mike Gminski", "text": ""}
{"id": "2213863", "revid": "1522738", "url": "https://it.wikipedia.org/wiki?curid=2213863", "title": "I vecchietti fanno O", "text": "I vecchietti fanno O \u00e8 un singolo del rapper italiano J-Ax, pubblicato il 19 dicembre 2008 come primo estratto dal secondo album in studio \"Rap n' Roll\".\nDescrizione.\nIl titolo della canzone \u00e8 un ovvio riferimento al celebre brano del 2005 \"I bambini fanno \"ooh...\"\" di Povia, mentre la base del ritornello \u00e8 un campionamento di \"Ride on Time\" dei Black Box (1989).\nNel testo vengono fatti numerosi riferimenti alla musica e alla recente cultura pop, visti nell'ottica di un futuro prossimo. Vengono citati tra gli altri, l'orchestra Casadei, i Green Day, Texas hold 'em, Tony Montana, protagonista del film \"Scarface\", il Silk-\u00e9pil, il PIL, Google, le lampade UVA, la console Nintendo Wii e il V-Day.\nVideo musicale.\nIl videoclip \u00e8 stato girato nella Valle della Morte a Los Angeles, e a Malib\u00f9, dal regista Gaetano Morbioli. Il video \u00e8 stato trasmesso in anteprima da MTV a partire dal 19 dicembre 2008. Nel video di ambientazione futuristica, un ologramma di J-Ax, vestito sullo stile del rapper P. Diddy, interpreta il brano nel deserto, alternando a queste sequenze altre in cui il brano \u00e8 suonato da un gruppo di bambini."}
{"id": "2213864", "revid": "486946", "url": "https://it.wikipedia.org/wiki?curid=2213864", "title": "Gn\u00f2sis", "text": ""}
{"id": "2213869", "revid": "1123217", "url": "https://it.wikipedia.org/wiki?curid=2213869", "title": "Br\u0101hm\u012b", "text": ""}
{"id": "2213870", "revid": "53508", "url": "https://it.wikipedia.org/wiki?curid=2213870", "title": "Gottfried Feder", "text": " \nGottfried Feder svolse un ruolo decisivo sulla concezione hitleriana dell'economia, divenendo il teorico economico del NSDAP.\nAdolf Hitler fece, nel settembre 1919, la sua prima apparizione politica pubblica a una conferenza di Feder.\nFeder \u00e8 stato appropriatamente soprannominato \"il William Jennings Bryan dell'Europa centrale\".\nEvoluzione politica.\nFeder a partire dal 1917, studi\u00f2 da autodidatta scienze politiche ed economiche.\nDurante la prima guerra mondiale, svilupp\u00f2 una grande ostilit\u00e0 verso i banchieri e elabor\u00f2 nel 1919 il \"Brechung der Zinsknechtschaft\", un manifesto contro l'asservimento ai grandi interessi.\nSegu\u00ec, subito dopo, la fondazione d'un gruppo per la nazionalizzazione di tutte le banche e per l'abolizione degli interessi bancari, il \"Deutschen Kampfbund zur Brechung der Zinsknechtschaft\".\nLo stesso anno partecip\u00f2 assieme a Anton Drexler, Dietrich Eckart e a Karl Harrer alla fondazione del Partito operaio tedesco, il \"Deutsche Arbeiterpartei\", DAP, che sarebbe diventato \"Nationalsozialistische Deutsche Arbeiterpartei\" (NSDAP)."}
{"id": "2213872", "revid": "2210568", "url": "https://it.wikipedia.org/wiki?curid=2213872", "title": "Oreste Perri", "text": "Biografia.\nInizi\u00f2 l'attivit\u00e0 agonistica grazie ad un consiglio medico, scelse la canoa iniziando a gareggiare all'et\u00e0 di 14 anni. Nella vita \u00e8 stato un insegnante di educazione fisica, commissario tecnico dal 1984 al 2008 della FICK (Federazione Italiana Canoa e Kayak), sindaco della Citt\u00e0 di Cremona dal 2009 al 2014 e dal 2015 \u00e8 Presidente del CONI Comitato Regionale Lombardia.\nAttivit\u00e0 agonistica.\nIl suo primo trofeo lo vinse a Orbetello, titolo italiano juniores nel K1 sui 5.000 metri.\nNel 1969 partecip\u00f2 a Mosca ai campionati Europei juniores classificandosi al 9\u00ba posto nel K4 500 metri, insieme a Ughi, Massimi, e Negretti, mentre nel 1970 con il livornese Ughi, vinse a Parigi una gara internazionale giungendo 4\u00ba nel K2 1000 metri e ai Campionati Mondiali di Belgrado nel 1971 fu 6\u00b0 nel K4 10000 metri.\nAi Giochi Olimpici di Monaco del 1972 non arriv\u00f2 al podio e lo stesso avvenne ai Campionati Mondiali di Tampere (Finlandia) nel 1973 dove arriv\u00f2 quarto nel K1 10.000 metri.\nNel 1974 vinse ai Campionati Mondiali di Citt\u00e0 del Messico la medaglia d'oro nel K1 10.000 metri e la medaglia di bronzo nei 1.000 metri.\nNel 1975 vinse ai Campionati Mondiali di Belgrado la medaglia d'oro nel K1 10000 metri e nel K1 1000 metri. \nNel 1976 ai Giochi Olimpici di Montreal manc\u00f2 il podio arrivando 4\u00ba nel K1 1000 metri mentre ai Campionati Mondiali di Sofia nel 1977 vinse la medaglia d'oro nel K1 10.000 metri e la medaglia di bronzo nel K1 1000 metri.\nA Mosca nel 1980 decise di partecipare all'Olimpiade dove giunse 5\u00b0 nel K1 1000 metri e in quell'occasione decise di ritirarsi dall'attivit\u00e0 agonistica.\nPerri \u00e8 stato il primo atleta occidentale a sconfiggere l'egemonia agonistica degli atleti dell'ex URSS, i quali fino a quel momento dominavano la scena inerente al mondo della canoa.\nAttivit\u00e0 Commissario tecnico.\nDal 1984 ha ricoperto il ruolo di Commissario Tecnico della Squadra Nazionale di Canoa Olimpica, partecipando a sei Olimpiadi consecutive: Seul 1988, Barcellona 1992, Atlanta 1996, Sydney 2000, Atene 2004 e Pechino 2008. In queste occasioni ha collezionato ben 12 medaglie olimpiche allenando atleti come Antonio Rossi, Beniamino Bonomi, Josefa Idem, Bruno Dreossi, Daniele Scarpa, Andrea Facchin e Antonio Scaduto.\nAttivit\u00e0 politica.\nOreste Perri \u00e8 stato iscritto ad Alleanza Nazionale prima della fusione del partito all'interno del Popolo della Libert\u00e0.\nIl 7 aprile 2009 Perri si \u00e8 ufficialmente presentato come candidato sindaco di Cremona: la sua figura ha prevalso su altre personalit\u00e0 cremonesi. L'ex atleta ha quindi concorso al primo turno delle elezioni amministrative, sostenuto da una lista civica chiamata \"Obiettivo Cremona\" e dalle liste del Popolo della Libert\u00e0 e della Lega Nord, risultando il candidato pi\u00f9 votato ottenendo il 45% dei consensi. Al ballottaggio ha sfidato il candidato del centrosinistra Gian Carlo Corada (sindaco uscente) che al primo turno aveva ottenuto il 41,7% dei voti, ottenendo il 51,51% dei voti (contro il 48,49% dell'avversario). Il 22 giugno 2009 l'ex canoista \u00e8 stato proclamato sindaco di Cremona.\nPer le elezioni amministrative del 25 maggio 2014 Perri si candida per il secondo mandato sostenuto dalla lista civica \"Obiettivo Cremona con Perri\", da Forza Italia, Fratelli d'Italia, Nuovo Centrodestra, \"Demicheli uno di voi\" e Alleanza Ecologica. Al primo turno si piazza al secondo posto con il 33,3% dei voti, al ballottaggio perde la sfida elettorale con il 43% dei consensi contro il candidato del centrosinistra Gianluca Galimberti che ottiene il 56%.\nLa presidenza del CONI Comitato Regionale Lombardia.\nIl 23 maggio 2015 viene eletto presidente del CONI Comitato Regionale Lombardia, votato dalle Federazioni Sportive Regionali, dalle Discipline Sportive Associate, dagli Enti di Promozione Sportiva Regionali e dalle Associazioni Benemerite. Perri (candidato unico) subentra a Pierluigi Marzorati, decaduto a inizio anno 2015 e il cui ruolo era stato commissariato da Carlo Mornati."}
{"id": "2213874", "revid": "287204", "url": "https://it.wikipedia.org/wiki?curid=2213874", "title": "Dharuhera", "text": "Dharuhera \u00e8 una suddivisione dell'India, classificata come \"census town\", di 18.890 abitanti, situata nel distretto di Rewari, nello stato federato dell'Haryana. In base al numero di abitanti la citt\u00e0 rientra nella classe IV (da 10.000 a 19.999 persone).\nGeografia fisica.\nLa citt\u00e0 \u00e8 situata a 28\u00b0 13' 0 N e 76\u00b0 46' 60 E e ha un'altitudine di 243 .\nSociet\u00e0.\nEvoluzione demografica.\nAl censimento del 2001 la popolazione di Dharuhera assommava a 18.890 persone, delle quali 10.750 maschi e 8.140 femmine. I bambini di et\u00e0 inferiore o uguale ai sei anni assommavano a 3.221, dei quali 1.781 maschi e 1.440 femmine. Infine, coloro che erano in grado di saper almeno leggere e scrivere erano 12.595, dei quali 8.058 maschi e 4.537 femmine."}
{"id": "2213876", "revid": "123594874", "url": "https://it.wikipedia.org/wiki?curid=2213876", "title": "Cesare Fracassini", "text": "Biografia.\nNacque a Roma da Paolo Serafini di Orvieto e Teresa Iacobini romana. Il padre in seguito assunse il cognome del padrino Domenico Fracassini, diventando Paolo Serafini Fracassini, come ricorda Cesare nelle sue Memorie . Studi\u00f2 all'Accademia di San Luca e divenne presto un pittore molto attivo, il cui stile accademico-naturalista era molto apprezzato nella Roma papalina e in provincia, dividendosi fra le commesse religiose e opere di ambiente teatrale.\nTra le sue opere, la decorazione del Teatro Mancinelli di Orvieto, con la realizzazione del maestoso sipario raffigurante Belisario che libera Orvieto dai Goti e il plafond dove raffigura le dodici ore in maniera allegorica. Un trionfo del gusto neo-cinquecentesco molto diffuso nel XIX secolo.\nMor\u00ec a trent'anni di febbre tifoide, lasciando incompiuti gli affreschi nella basilica di S. Lorenzo fuori le mura, con grande compianto del mondo artistico per la sua morte precoce. La citt\u00e0 di Roma gli dedic\u00f2 un busto al Pincio e una via, nel 1920, nel quartiere Flaminio.\nOpere.\nSi riporta il dettagliato elenco delle sue opere pubblicato con il suo necrologio su \"Il Buonarroti\", Quaderno I, gennaio 1868, pag. 297:"}
{"id": "2213877", "revid": "599013", "url": "https://it.wikipedia.org/wiki?curid=2213877", "title": "Danny Young", "text": ""}
{"id": "2213879", "revid": "1392946", "url": "https://it.wikipedia.org/wiki?curid=2213879", "title": "Il tempo ritrovato", "text": "Il tempo ritrovato (\"Le temps retrouv\u00e9\") \u00e8 il settimo ed ultimo volume dell'opera di Marcel Proust \"Alla ricerca del tempo perduto\" (\"\u00c0 la recherche du temps perdu\"). \nQuesto volume, pubblicato nel 1927, \u00e8 il terzo ed ultimo volume dell'opera ad essere pubblicato postumo.\nTematiche.\nTra i vari volumi ci sono dei temi ricorrenti, che sono: il tempo e la memoria, dunque il racconto da parte dell'autore di esperienze autobiografiche.\nQuesto volume \u00e8 intitolato \"Il tempo ritrovato\", proprio perch\u00e9 si narra di come Marcel, ormai avanti con gli anni, ricordi il proprio passato e lo percepisca in modo diverso da come lo aveva vissuto. Ogni avvenimento, infatti, assume un significato differente rispetto a quello che era stato per il protagonista, proprio perch\u00e9 ogni avvenimento \u00e8 come se fosse un \u201c\"tempo ritrovato\"\u201d.\nTrama.\nDopo molti anni passati in provincia, il narratore torna a Parigi. Qui sono avvenuti molti cambiamenti nei circoli mondani che frequentava e che hanno perso il loro prestigio. L'opera si chiude con una riflessione sul tempo.\nIl settimo ed ultimo volume si apre con il narratore che soggiorna per qualche giorno nella villa di Gilberte. I due trascorrono del tempo insieme a ricordare la loro infanzia ed il loro amore e sar\u00e0 proprio questo ricordo a causare tristezza a Gilberte. La ragazza soffre perch\u00e9 prova nostalgia per quei tempi in cui era felice, a differenza di ora, che \u00e8 triste, a causa dell'infedelt\u00e0 del marito Saint-Loup. \nPoi segue una dettagliata descrizione di Parigi durante il periodo della Prima guerra mondiale. Qui allora soggiornava il barone di Charlus, sempre alle prese con storie d'amore omosessuali. \nNel 1918, ovvero nel momento in cui termina la prima guerra mondiale, il narratore, dopo essere stato in una casa di cura, si reca ad un ricevimento della principessa Guermantes (madame Verdurin, rimasta vedova e subito risposatasi). Qui Marcel ha l'occasione di rincontrare dei suoi vecchi amici, ma purtroppo non riesce a riconoscerli, in quanto \u00e8 passato molto tempo dall'ultima volta che li ha visti. \nIl protagonista al ricevimento si sofferma nell'osservare alcuni particolari, come l'irregolarit\u00e0 del pavimento del cortile ed il rumore provocato da un cucchiaio appoggiato su un piatto. Questi particolari, per chiunque banali, sono significativi invece per Marcel, poich\u00e9 fanno riaffiorare in lui alcuni ricordi gioiosi della sua giovinezza. Saranno proprio questi ricordi a convincere il protagonista a scrivere un libro al riguardo. \nInfatti il narratore pensa che la sua et\u00e0 avanzata rappresenti il momento migliore per scrivere questo libro, in quanto egli avr\u00e0 modo di raccontare e giudicare i suoi ricordi da un punto di vista pi\u00f9 maturo.\nEdizioni.\nTraduzioni italiane.\nOggi le edizioni di riferimento di questo volume sono considerate quelle di Einaudi, con il testo tradotto da Giorgio Caproni, a cura di Mariolina Bongiovanni Bertini, e quella di Mondadori, con il testo tradotto da Giovanni Raboni e la cura di Luciano De Maria."}
{"id": "2213884", "revid": "287204", "url": "https://it.wikipedia.org/wiki?curid=2213884", "title": "Dundahera", "text": "Dundahera \u00e8 una suddivisione dell'India, classificata come \"census town\", di 10.640 abitanti, situata nel distretto di Gurgaon, nello stato federato dell'Haryana. In base al numero di abitanti la citt\u00e0 rientra nella classe IV (da 10.000 a 19.999 persone).\nGeografia fisica.\nLa citt\u00e0 \u00e8 situata a 28\u00b0 30' 46 N e 77\u00b0 04' 41 E.\nSociet\u00e0.\nEvoluzione demografica.\nAl censimento del 2001 la popolazione di Dundahera assommava a 10.640 persone, delle quali 6.238 maschi e 4.402 femmine. I bambini di et\u00e0 inferiore o uguale ai sei anni assommavano a 1.276, dei quali 713 maschi e 563 femmine. Infine, coloro che erano in grado di saper almeno leggere e scrivere erano 8.073, dei quali 5.181 maschi e 2.892 femmine."}
{"id": "2213885", "revid": "61051", "url": "https://it.wikipedia.org/wiki?curid=2213885", "title": "Convair 240", "text": ""}
{"id": "2213887", "revid": "767487", "url": "https://it.wikipedia.org/wiki?curid=2213887", "title": "Ren\u00e9 Deutschmann", "text": "Carriera.\nLa carriera di Ren\u00e9 Deutschmann \u00e8 esclusivamente legata allo Strasburgo, in cui esord\u00ec da professionista durante la stagione 1969-1970 in occasione di un incontro di campionato contro l'Olympique Lione. Con la squadra alsaziana milit\u00f2 fino al 1985 (vincendo anche un campionato nella stagione 1978-1979), quando si ritir\u00f2 dal calcio professionistico anche a causa di un infortunio ai ligamenti crociati anteriore e posteriore che aveva ridotto notevolmente il suo apporto sul campo nelle ultime due stagioni."}
{"id": "2213892", "revid": "287204", "url": "https://it.wikipedia.org/wiki?curid=2213892", "title": "Farakhpur", "text": "Farakhpur \u00e8 una suddivisione dell'India, classificata come \"census town\", di 8.738 abitanti, situata nel distretto di Yamuna Nagar, nello stato federato dell'Haryana. In base al numero di abitanti la citt\u00e0 rientra nella classe V (da 5.000 a 9.999 persone).\nGeografia fisica.\nLa citt\u00e0 \u00e8 situata a 30\u00b0 08' 13 N e 77\u00b0 12' 23 E.\nSociet\u00e0.\nEvoluzione demografica.\nAl censimento del 2001 la popolazione di Farakhpur assommava a 8.738 persone, delle quali 4.704 maschi e 4.034 femmine. I bambini di et\u00e0 inferiore o uguale ai sei anni assommavano a 1.128, dei quali 644 maschi e 484 femmine. Infine, coloro che erano in grado di saper almeno leggere e scrivere erano 6.436, dei quali 3.739 maschi e 2.697 femmine."}
