{"id": "2245487", "revid": "1305772", "url": "https://it.wikipedia.org/wiki?curid=2245487", "title": "Girolamo Vandelli", "text": "Biografia.\nVandelli era figlio del nobile modenese Cristoforo del fu Lodovico, e si form\u00f2 all'Universit\u00e0 di Modena ottenendo la docenza. Svolse la sua ampia attivit\u00e0 di ricerca attuando una profonda rivisitazione della medicina e della chirurgia del XVIII secolo occupandosi di anatomia di sintomatologia, di oculistica ed anche di chimica, e di chimica industriale. \nI suoi fratelli Domenico e Francesco divennero entrambi importanti personaggi dediti alle scienze.\nEgli ebbe come figli dalla moglie Francesca Stringa, Domenico Agostino Vandelli che divenne un famoso scienziato naturalista e botanico, e Leopoldo, pubblico e celebrato filantropo modenese, noto anche come l\"'Avvocato de' poveri\".\nNel 1730 il Vandelli fu fondatore della cattedra di Chirurgia presso l'Universit\u00e0 degli Studi di Padova giungendo richiesto dall'Universit\u00e0 di Modena per la rilevanza dei suoi contributi scientifici. \nGli succedette Camillo Bonioli nel 1776.\nFu maestro di Antonio Scarpa e collega di Giovanni Battista Morgagni, lettore di anatomia. La collaborazione tra il Vandelli e questi accademici, a cui si aggiungono lo Spallanzani, Valsalva, Ramazzini, Caldani, Haller e l'olandese Anton de Haen determin\u00f2 una progressione del sapere scientifico in ambito chirurgico portando la medicina e la chirurgia italiana all'avanguardia in Europa.\nContemporaneo di Antonio Vallisneri mantenne con lui una fitta corrispondenza scientifica (1729) ancora oggi disponibile ed oggetto di studio. La citt\u00e0 di Modena ricorda Vandelli anche attraverso la figura insigne di Ludovico Antonio Muratori che lo cita ampiamente su pi\u00f9 scritti anche inediti.\nRicordato da Giovanni Arduino nella sua risposta sopra il seguente quesito: \"a richiesta del signor dottore Girolamo Vandelli.\" \"In un luogo molto abitato fabbricasi in una casa, e si estrae il vetriuolo nel modo seguente\". \u201cAtti Acc. Sc. Siena d. Fisiocratici\u201d, IV, 1771, pp. 357-368.\nPrimo professore di Chirurgia nella citt\u00e0 di Modena viene ricordato da Girolamo Tiraboschi che lo cita con le seguenti parole: \n\".. fece risorgere la chirurgia a quella perfezione da cui alcuni de' suoi predecessori l'avevano di troppo allontanata.\"\n\"A pegno luminoso dell'approvazione e del credito di cui godeva, si riporta che ottenne stipendi fino a 1200 Ducati Veneti nel 1775. (Tratto da: Storia della Letteratura Italiana nel secolo XVIII scritta da Antonio Lombardi, primo bibliotecario di sua altezza reale il Sig. Duca di Modena - Socio e Segretario della Societ\u00e0 Italiana delle Scienze - Tomo II, Modena MDCCCXXVIII - Pagina 286)\".\nLa sua fama crebbe e varc\u00f2 i confini del Ducato di Modena e dell'Universit\u00e0 di Padova che gli conferm\u00f2 sino alla sua morte la cattedra di chirurgia.\nVandelli ader\u00ec alla massoneria, cos\u00ec come tutti i membri della sua famiglia, e ne divenne maestro e fu un membro idell'Accademia dei Lincei..\n\".. onorato dell'associazione di Professori rinomati nelle mediche Facolt\u00e0, Soci delle maggiori Academie d'Europa;\"\nPer la sua notoriet\u00e0 frequent\u00f2 ambienti di alto lignaggio al punto da essere anche coinvolto con figure di potere insigni quali il Doge di Venezia Marco Foscarini.\nVandelli Girolamo si spense, improvvisamente mentre lavorava, a Padova nel 1776.\nOpere.\nVandelli incise profondamente nell'ambito medico e chirurgico; possiamo ricordare la \"Schedula chirurgicarum dissertationum de tumoribus quas sub auspiciis amplissimorum rei litterariae triumvirum habebit hoc anno 1733, in Archigymnasio Patavino Hieronymus Vandellus publicus chirurgiae professor ordinarius (Patavii: typis Jo. Baptistae Conzatti, 1733)\", e la \"Schedula chirurgicarum dissertationum de tumoribus quas sub auspiciis amplissimorum rei litterariae triumvirum Habebit hoc anno 1764, in Archigymnasio Patavino Hieronymus Vandellus publicus chirurgiae professor ordinarius (Patavii: typis Jo. Baptistae Conzatti, 1764)\"\nRilevante il suo \"Prodromus chirurgicarum dissertationum de ossibus fractis, et luxatis, quas jussu amplissimorum rei litterariae triumvirum Habebit hoc anno 1763. in Archigymnasio Patavino Hieronymus Vandellus publicus chirurgiae professor ordinarius (Patavii : Typis Joan. Baptistae Conzatti)\".\nImportante \u00e8 l\"'Elenchus lectionum de vulneribus; quas sub auspiciis amplissimorum rei litterariae triumvirum habebit hoc anno 17 Hieronymus Vandellius In Archigymnasio Patavino publicus chirurgiae professor (Patavii: Ex typographia Conzatti, 17)\".\nGli studi del Vandelli lo condussero alla stesura nel 1763 di un importante trattato sui tumori ossei: \"De ossium morbis\".\nDoveroso riportare il \"De usu et abusu turundarum et penicillorum in curandis vulneribus\" giunto sino a noi in forma di manoscritto di Chirurgia.\nDi notevole contributo, scientifico e storico, il trattato \"Responsvm pro veritate expletum \u00e0 clarissimis professoribus tum medicis, tum anatomicis Vniuersitatis patauinae, ac extensum \u00e0...\" del 1739, i cui autori sono Giambattista Morgagni, Alessandro Knips Macoppe, Girolamo Vandelli, Nicolaus Mediavia.\nScrisse numerosi commentari tra i quali si ricorda: \"Commentari sopra il Capitolo decimo terzo delle Ulceri con carie d'osso del Signor Gian-Andrea della Croce, Medico e Chirurgo Veneziano. Umiliati all'Illustris. Signor Girolamo Vandelli, Dottor di Filosofia, e Medicina, Pubblico Lettore di Chirurgia nello Studio di Padova da Antonio Forzellini, Alunno in Chirurgia Pratica del Signor Sebastiano Melli. in 8 pag.52.\".\nTra le sue numerose opere figurano anche alcune pubblicazioni riguardanti le acque curative e salutari. Si ricorda tra queste una \"Succinta descrizione delle Terme Padovane\", Padova 1775. edito dalla storica Stamperia Conzatti Nell'opuscolo il Vandelli introduce il lettore con le seguenti parole: \"Lettera intorno alle Terme d'Abano di Girolamo Vandelli P.P.P. di Chirurgia nell'Universit\u00e0 di Padova, Protomedico, e Consigliere di Sua A. Serenissima Sig. Duca di Modena, reggio, Mirandola ec. scritta al Celebratissimo Sig. Cavaliere Giovanni Strange della Societ\u00e0 reale di Londra, e dell'accademia delle Scienze di Montpellier, de Curiosi della natura di Germania, dell'Istituto di Bologna, e della Societ\u00e0 Botanica di Firenze, e di Cortona, e della societ\u00e0 Fisica di Zurigo: Ministro Residente di S. M. Britannica presso la Serenissima Repubblica di Venezia; in occasione del suo soggiorno in Abano.\" \nSempre nello stesso opuscolo il Prof. Girolamo Vandelli ricorda il figlio in merito alle analisi chimiche compiute: \"Dagli esperimenti, e dalle analisi chimiche fatte da Domenico Vandelli, e descritte nel suo Tractatus De Thermis agri Patavinii, si possono rilevare le differenze, che passano tra le acque termali di Abano, e quelle dell'altre circonvicine terme, e quanto l'acqua d'una delle terme differisca dall'altra per lo spirito, per il Marte, per il Solfo, e per la quantit\u00e0 de' fiumi di sale, e per la quantit\u00e0 di sal neutro, e del sale selenitico, e della terra alcalina.\"\nContributi scientifici.\nVandelli diede fondamentali contributi scientifici, metodologici ed investigativi in medicina, chirurgia e chimica. Notevoli i suoi contributi letterari-filosofici propri del suo tempo che vedeva la nascita della scienza stessa e che per questo necessitava di una stesura metodologica del sistema scientifico. \nAcquis\u00ec notoriet\u00e0 come scienziato per il suo riordino delle conoscenze mediche dell'epoca."}
{"id": "2245496", "revid": "1305772", "url": "https://it.wikipedia.org/wiki?curid=2245496", "title": "Playfair", "text": ""}
{"id": "2245498", "revid": "117521120", "url": "https://it.wikipedia.org/wiki?curid=2245498", "title": "Leptospira", "text": "Leptospira (combinazione della parola greca \u03bb\u03b5\u03c0\u03c4\u03bf\u03c2, \"leptos\", \"sottile\", e della parola latina \"spira\", con lo stesso significato dell'italiano \"spira\") \u00e8 un genere di batteri appartenente al phylum Spirochaetes. Ha forma di filamento elicoidale ad estremit\u00e0 uncinate e possiede 2 flagelli che lo rendono mobile. Alcune specie sono patogeniche (v. leptospirosi), altre sono semplicemente saprofitiche.\n\"Leptospira\" fu osservato per la prima volta nel 1907 nei tessuti renali di un paziente morto per quella che fu descritta erroneamente come febbre gialla.\nTassonomia.\n\"Leptospira\", insieme ai generi \"Leptonema\" e \"Turneria\", appartiene alla famiglia delle Leptospiraceae.\nIl genere \u00e8 diviso in 20 specie in base a studi sul DNA come segue:\nSpecie patogeniche:\nSpecie intermedie o opportunistiche:\nSpecie non patogeniche:\nIl genere viene anche diviso in sierotipi in base all'affinit\u00e0 antigenica. Attualmente vengono riconosciuti oltre 200 sierotipi; qualche sierotipo \u00e8 trasversale a due o pi\u00f9 specie.\nMorfologia.\nNonostante l'alto numero di sierotipi, tutti i membri del genere hanno morfologia simile: sono batteri a forma di spirale, lunghi 6-20\u00a0\u00b5m, con un diametro di 0.1\u00a0\u00b5m (distanza tra le spire di circa 0.5\u00a0\u00b5m). Una o entrambe le estremit\u00e0 sono di solito uncinate.\nPoich\u00e9 sono cos\u00ec sottili, esemplari di \"Leptospira\" viventi sono osservati meglio mediante microscopio in campo oscuro.\nStruttura cellulare.\n\"Leptospira\" possiede un rivestimento simile alla parete cellulare dei Gram-negativi, formato da una membrana citoplasmatica, uno strato di peptitoglicano e una membrana esterna. Tuttavia, lo strato di peptidoglicano \u00e8 associato con la membrana citoplasmatica piuttosto che con quella esterna, un arrangiamento che \u00e8 esclusivo delle spirochete. I due flagelli di \"Leptospira\", emergenti dalle estremit\u00e0 del batterio, si estendono all'interno dello spazio periplasmico, e sono indispensabili per la motilit\u00e0 della \"Leptospira\".\nLa membrana esterna contiene diverse lipoproteine e proteine transmembrana. Come previsto, la composizione proteica della membrana esterna differisce quando si confrontano ceppi di \"Leptospira\" cresciuti in un mezzo artificiale con ceppi di \"Leptospira\" isolati da un animale infetto. Diverse proteine della membrana esterna della \"Leptospira\" hanno mostrato la propriet\u00e0 di legarsi alla matrice extracellulare dell'ospite e al fattore H. Queste proteine potrebbero giocare un ruolo importante nell'adesione della \"Leptospira\" ai tessuti dell'ospite e nella resistenza al complemento, rispettivamente.\nLa membrana esterna della \"Leptospira\", analogamente a quella dei batteri Gram-negativi, contiene lipopolisaccaridi (LPS). Differenze nella struttura altamente immunogenica degli LPS spiegano la presenza di numerosi sierotipi di \"Leptospira\".. Di conseguenza, l'immunit\u00e0 \u00e8 sierotipo specifica; i vaccini attuali per la leptospirosi, che consistono di uno o pi\u00f9 sierotipi di \"Leptospira\" endemici nella popolazione, proteggono solo contro i sierotipi contenuti nella preparazione. Il lipopolisaccaride (LPS) leptospirale ha mostrato una bassa attivit\u00e0 come endotossina.. Un aspetto insolito dei lipopolosaccaridi leptospirali \u00e8 che attivano le cellule ospiti via TLR-2 piuttosto che TLR4. La struttura unica del lipide A nella molecola di LPS pu\u00f2 spiegare queste osservazioni. Infine, l'antigene O della molecola LPS di \"L. interrogans\" differisce in un animale con infezione acuta rispetto a un altro con infezione cronica. In ogni caso, non \u00e8 ancora noto, se esiste, il ruolo che questi cambiamenti dell'antigene O assumono nell'instaurarsi o nel mantenimento di infezioni acute o croniche.\nHabitat.\nEsemplari di \"Leptospira\" sono stati trovati in ambienti diversissimi, in tutto il mondo eccetto l'Antartide.\nLa presenza di acqua o di forte umidit\u00e0 e il pH neutro (6.9-7.4) sono essenziali per la sopravvivenza di questi batteri. L'habitat naturale usuale \u00e8 costituito da acque stagnanti.\nNutrizione.\n\"Leptospira\" \u00e8 coltivata a 30\u00a0\u00b0C sul terreno di Ellinghausen-McCullough-Johnson-Harris (EMJH), che pu\u00f2 essere arricchito con siero di coniglio 0,2-1% per aumentare la crescita di ceppi esigenti. La crescita di \"Leptospire\" patogene in un terreno artificiale come l'EMJH si evidenzia in 4-7 giorni, mentre la crescita di ceppi saprofitici avviene in 2-3 giorni. Per le specie patogene, la temperatura minima di crescita \u00e8 di 13-15\u00a0\u00b0C. Poich\u00e9 la temperatura minima di crescita delle specie saprofite \u00e8 di 5-10\u00a0\u00b0C, questa differenza pu\u00f2 essere usata per distinguere le specie saprofitiche di \"Leptospira\" da quelle patogene. Il pH ottimale di crescita di \"Leptospira\" \u00e8 7.2-7.6.\nLe \"Leptospire\" sono organismi aerobi nei quali la principale sorgente di carbonio ed energia durante la crescita \"in vitro\" \u00e8 rappresentata da acidi grassi a catena lunga, che sono metabolizzati mediante beta-ossidazione. Gli acidi grassi sono presenti nel terreno EMJH sotto forma di Tween. Nel suddetto terreno gli acidi grassi sono legati dall'albumina e rilasciati lentamente nel mezzo per prevenire il loro accumulo tossico.\nCome la maggior parte dei batteri, \"Leptospira\" richiede ferro per la crescita. \"L. interrogans\" e \"L. biflexa\" hanno la capacit\u00e0 di acquisire il ferro in differenti forme. \"L. biflexa\" possiede un recettore TonB-dipendente richiesto per l'utilizzazione della forma ferrosa del ferro, ed un gene ortologo del recettore \u00e8 stato identificato anche nel genoma di \"L. interrogans\". \"L. interrogans\" pu\u00f2 anche ricavare il ferro dall'eme, che \u00e8 legato alla maggior parte del ferro presente nel corpo umano. Sulla superficie di \"L. interrogans\" \u00e8 stata identificata la proteina HbpA emina-legante, che pu\u00f2 essere coinvolta nella cattura dell'emina. In alcune specie patogene (\"L. biflexa\") non \u00e8 presente la proteina HbpA, ma un'altra proteina emina-legante, la LipL41, che pu\u00f2 spiegare la loro capacit\u00e0 di usare l'emina come sorgente di ferro. Sebbene non secernano siderofori, \"L. biflexa\" and \"L. interrogans\" sono capaci di ricavare il ferro dai siderofori secreti da altri microrganismi."}
{"id": "2245499", "revid": "123982716", "url": "https://it.wikipedia.org/wiki?curid=2245499", "title": "Gary McAllister", "text": "Carriera.\n\u00c8 membro dell'Ordine dell'Impero britannico dal 31 dicembre 2001.\nHa capitanato la 31 volte su 57 presenze.\nNel settembre 2010 diventa l'assistente di G\u00e9rard Houllier sulla panchina dell'Aston Villa, e dal 23 aprile 2011, lo sostituisce a causa dei problemi cardiaci del manager francese."}
{"id": "2245500", "revid": "124123", "url": "https://it.wikipedia.org/wiki?curid=2245500", "title": "Coanacoch", "text": "Biografia.\nFu uno dei figli di Nezahualpilli, e sal\u00ec al trono dopo la morte del fratellastro Cacamatzin avvenuta nel 1520.\nNel 1524 Hern\u00e1n Cort\u00e9s cattur\u00f2 Coanacochtzin e molti altri capi indigeni durante la sua spedizione in Honduras. Nel 1525, a Campeche, Coanacochtzin fu giustiziato insieme a Cuauht\u00e9moc, il tlatoani di Tenochtitl\u00e1n. \nDopo la sua morte Ixtlilxochitl II, altro fratellastro di Coanacochtzin, fu nominato tlatoani di Texcoco dagli spagnoli."}
{"id": "2245502", "revid": "827882", "url": "https://it.wikipedia.org/wiki?curid=2245502", "title": "Ninja Tune", "text": "Ninja Tune \u00e8 un'etichetta musicale indipendente di Londra, fondata nel 1991 dal duo Coldcut, con una forte propensione alla musica elettronica, alternative hip hop, hip hop strumentale, nu jazz, drum and bass e \"chillout\"."}
{"id": "2245506", "revid": "84184", "url": "https://it.wikipedia.org/wiki?curid=2245506", "title": "Margherita d'Angi\u00f2 (1273-1299)", "text": "Era figlia secondogenita (prima femmina) di Carlo II d'Angi\u00f2, detto lo Zoppo, principe di Salerno e futuro conte d'Angi\u00f2 e del Maine, conte di Provenza e Forcalquier, re di Napoli e re titolare di Sicilia, principe di Taranto, re d'Albania, principe d'Acaia e re titolare di Gerusalemme, e di Maria d'Ungheria (1257 ca. \u2013 25 marzo 1323). Fu la nipote del re d'Ungheria, Ladislao IV.\nBiografia.\nSuo padre le diede in dono le contee di Angi\u00f2 e del Maine, quando il 16 agosto del 1290, a Corbeil, spos\u00f2 il fratello del re di Francia, Filippo IV il Bello, il conte di Valois e re titolare d'Aragona, Carlo di Valois, figlio terzogenito del re di Francia Filippo III e di Isabella d'Aragona, figlia di Giacomo I \"il Conquistatore\", re d'Aragona, e di Iolanda d'Ungheria.\nCarlo di Valois non era diventato e non divenne mai re d'Aragona perch\u00e9 la guerra che suo padre, Filippo III, fece contro il re d'Aragona, Pietro III fu disastrosa e lo condusse alla morte, mentre il fratello, Filippo IV, non voleva impegnarsi molto per garantirgli un trono, per cui il suo matrimonio con Margherita, che portava in dote le due contee era una specie di compensazione. E infatti, con il trattato di Anagni, stipulato nel 1295, Carlo dovette rinunciare definitivamente al trono d'Aragona.\nMargherita mor\u00ec giovane, l'ultimo giorno dell'anno 1299. i suoi titoli passarono al marito, Carlo di Valois, che ben presto pass\u00f2 a seconde nozze.\nFigli.\nMargherita d'Angi\u00f2 a Carlo di Valois diede sei figli:"}
{"id": "2245508", "revid": "1904508", "url": "https://it.wikipedia.org/wiki?curid=2245508", "title": "Gruzinski", "text": "Gruzinsky (In russo: \u0413\u0440\u0443\u0437\u0438\u0301\u043d\u0441\u043a\u0438\u0439; in georgiano: \u10d2\u10e0\u10e3\u10d6\u10d8\u10dc\u10e1\u10d9\u10d8) \u00e8 il nome di due diverse famiglie principesche cadette dei Bagration della Georgia. Ambedue ottennero il suffisso Gruzinsky (ma anche \"Gruzinski\" o \"Gruzinskii\") una volta entrata la Georgia a far parte dell'Impero russo poich\u00e9 letteralmente significa \"della Georgia\".\n\"Principi Gruzinsky\" (\"Linea antica\"), ramo cadetto dei sovrani di Mukhrani che perse il trono di Kartli in 1726. Discendono dal principe Bakar di Georgia (1699/1700-1750) che si rifugi\u00f2 in Russia nel 1724; si sono estinti con la morte di Pyotr Nikolaevic Gruzinsky (1837-1892). La famiglia aveva propriet\u00e0 nel governatorato di Mosca e Nizhegorod e nel 1833 venne confermata fra la nobilt\u00e0 principesca russa in 1833.\n\"Principi Gruzinsky\" (\"Linea nuova\"), ramo derivato dai sovrani di Kakheti (dopo il 1462) e di Kartli (dopo 1744). Il titolo del principe (sse) Gruzinsky (Principi Serenissimi dopo il 1865) fu conferito ai nipoti del penultimo re georgiano Eraclio II di Georgia (1720/1-1798) dopo l'annessione russa della Georgia nel 1801 . I discendenti del principe Bagrat di Georgia (1776-1841), nipote di Eraclio II e figlio dell'ultimo re della Georgia Giorgio XII (1746-1800), ancora vivono nella terra natia: l'attuale Capo della Casata \u00e8 Nugzar Bagration-Gruzinsky (nato nel 1950), basa il proprio diritto alla corona in quanto discendente legittimo maschile per primogenitura. Poich\u00e9 non ha eredi maschi, Pyotr Pyotrovich Gruzinsky (n. 1916), pro-pronipote del fratello minore del principe Bagrat, il principe Ilia Bagration (1791-1854), \u00e8 considerato suo erede presuntivo all'interno dello stesso principio di primogenitura."}
{"id": "2245519", "revid": "1543377", "url": "https://it.wikipedia.org/wiki?curid=2245519", "title": "Rados\u0142aw Sobolewski", "text": "Carriera.\nClub.\nHa iniziato a giocare da professionista nella stagione 1994-1995 con il Jagiellonia Bia\u0142ystok. Nel 1998 si trasfer\u00ec al Wis\u0142a P\u0142ock, dove ha militato per quattro stagioni e con cui ha debuttato in Ekstraklasa (la Serie A polacca) il 7 marzo 1998 contro il Rak\u00f3w Cz\u0119stochowa; nella stagione 2001-2002, a causa di divergenze d'opinioni con l'allora presidente Krzysztof Dmoszy\u0144ski, Sobolewski fu costretto a giocare nella squadra delle riserve. A met\u00e0 della stagione 2002-2003 pass\u00f2 al Dyskobolia Grodzisk Wielkopolski, restandovi poi fino alla primavera del 2004. Dal 2005 al 2013 ha militato nel Wis\u0142a Cracovia, con cui ha vinto quattro campionati polacchi.\nNazionale.\nNella Nazionale di calcio polacca Sobolewski ha collezionato 32 presenze, segnando un gol nell'amichevole disputata a Tallinn il 20 agosto 2003 e vinta contro l'Estonia per 1-2. Inoltre fu convocato per il in Germania: nel torneo fu espulso nella seconda partita del girone preliminare contro la Germania, risultando cos\u00ec il quarto calciatore espulso in quell'edizione dei Mondiali ed il primo polacco espulso in assoluto nella storia della manifestazione.\nSobolewski si \u00e8 ritirato dalle competizioni internazionali il 20 novembre 2007, tre giorni dopo aver contribuito a far qualificare la Polonia agli Europei 2008 con la vittoria contro il Belgio per 2-0."}
{"id": "2245520", "revid": "1573940", "url": "https://it.wikipedia.org/wiki?curid=2245520", "title": "Bagration-Davitashvili", "text": "I Bagration-Davitashvili (in lingua georgiana: \u10d1\u10d0\u10d2\u10e0\u10d0\u10e2\u10d8\u10dd\u10dc-\u10d3\u10d0\u10d5\u10d8\u10d7\u10d0\u10e8\u10d5\u10d8\u10da\u10d8) sono un ramo cadetto del ramo della famiglia reale di Georgia i Bagrationi che regnava su Kakheti. Traggono origine dal principe Davit, il cui padre Demetrio fu accecato da suo fratello Giorgio II di Kakheti, dopoch\u00e9 questi aveva ucciso il proprio padre Alessandro I e ne aveva usurpato il trono nel 1511. I Bagration-Davitashvili abbandonarono Kakheti per rifugiarsi nel vicino regno georgiano di Kartli dove vissero come una famiglia principesca. Dopo l'annessione della Georgia da parte dell'Impero russo, la famiglia, nella persona di Solomon Bagration-Davitashvili, ebbe confermata nella dignit\u00e0 principesca come \"Bagration-Davidov\" (\u0411\u0430\u0433\u0440\u0430\u0442\u0438\u043e\u043d\u044b-\u0414\u0430\u0432\u044b\u0434\u043e\u0432\u044b) il 21 dicembre 1849."}
{"id": "2245525", "revid": "2056951", "url": "https://it.wikipedia.org/wiki?curid=2245525", "title": "Brani musicali", "text": ""}
{"id": "2245526", "revid": "15756", "url": "https://it.wikipedia.org/wiki?curid=2245526", "title": "Carl Friedrich von Weizs\u00e4cker", "text": "Biografia.\n\u00c8 stato il pi\u00f9 longevo membro del team di scienziati che fece ricerche nucleari nella Germania nazista durante la seconda guerra mondiale, sotto il comando di Werner Heisenberg.\nWeizs\u00e4cker era figlio del diplomatico Ernst von Weizs\u00e4cker, fratello maggiore dell'ex presidente tedesco Richard von Weizs\u00e4cker, padre del fisico e ricercatore ambientale Ernst Ulrich von Weizs\u00e4cker e suocero dell'ex segretario generale del Consiglio Ecumenico delle Chiese Konrad Raiser.\nNato a Kiel, Weizs\u00e4cker trascorse l'infanzia a Stoccarda e a Copenaghen. Dal 1929 al 1933 studi\u00f2 fisica, matematica e astronomia a Berlino, Gottinga e Lipsia. Il supervisore delle sue tesi di dottorato fu Friedrich Hund.\nI suoi maggiori interessi come giovane ricercatore erano l'energia di legame degli atomi e i processi nucleari nelle stelle. Assieme a Hans Bethe cre\u00f2 una formula riguardante questi ultimi, chiamata formula Bethe-Weizs\u00e4cker, e studi\u00f2 il processo ciclico di fusione nelle stelle.\nNegli anni trenta partecip\u00f2 al programma nucleare militare tedesco facendo parte del gruppo di scienziati raccolti intorno alla prestigiosa guida del premio Nobel Werner Karl Heisenberg, che condusse una serie di ricerche tese a verificare la possibilit\u00e0 di costruire armi nucleari, che non trovarono compimento. A pochi mesi dall'inizio della seconda guerra mondiale, il suo nome venne menzionato da Albert Einstein in una lettera al presidente statunitense Roosevelt, in cui Einstein sollecitava quest'ultimo a predisporre risorse e particolare attenzione alla ricerca sull'uranio. Carl Friedrich von Weizs\u00e4cker viene citato nella lettera come ricercatore legato al Kaiser-Wilhelm-Institut di Berlino, dove venivano portate avanti ricerche sull'uranio, e come persona influente, figlio dell'allora segretario di stato per gli esteri tedesco Ernst von Weizs\u00e4cker, capace di attirare risorse sul progetto nucleare tedesco.\nNel 1945 fu catturato da reparti speciali alleati, nella cosiddetta operazione Alsos, insieme ad altri scienziati che si occupavano del programma nucleare e internato a Farm Hall, vicino a Cambridge. Il gruppo durante i sei mesi di reclusione fu costantemente sottoposto a controllo con microfoni nascosti, al fine di conoscere lo stato e le finalit\u00e0 delle ricerche nucleari svolte dal gruppo di cui von Weizs\u00e4cker e Heisenberg erano gli esponenti pi\u00f9 in vista. Le trascrizioni furono pubblicate solo nel 2001; non chiarirono comunque l'ambiguit\u00e0 che ha sempre avvolto le ricerche e le intenzioni dei fisici atomici durante il nazismo.\nNel dopoguerra riprese i suoi studi scientifici, dedicandosi all'insegnamento e collaborando alla Societ\u00e0 Max Planck. Gi\u00e0 nel 1944 aveva riproposto l'ipotesi nebulare per la formazione del sistema solare, introducendo perfezionamenti che lo sviluppo del sapere aveva reso possibili dall'epoca di Laplace. Tale ipotesi \u00e8 ora ritenuta la pi\u00f9 probabile.\nNegli stessi anni intensific\u00f2 l'interesse per gli aspetti storici e filosofici della fisica che aveva gi\u00e0 manifestato anche in giovent\u00f9, frequentando Heidegger. Fu anche professore di Filosofia all'universit\u00e0 di Amburgo dal 1957 al 1970 dove ebbe come collaboratore per gli studi su Platone e Kant il filosofo della scienza Gernot B\u00f6hme.\nNel 1989 gli fu assegnato il Premio Templeton per i suoi contributi scientifici.\nGli \u00e8 stato dedicato un asteroide, 13531 Weizs\u00e4cker."}
{"id": "2245530", "revid": "21880", "url": "https://it.wikipedia.org/wiki?curid=2245530", "title": "Sarpa", "text": ""}
{"id": "2245535", "revid": "1347902", "url": "https://it.wikipedia.org/wiki?curid=2245535", "title": "Kosmos (lanciatore)", "text": "Kosmos (anche scritto Cosmos) \u00e8 una famiglia di vettori spaziali di costruzione sovietica e russa. Costruiti in diverse versioni, dal punto di vista tecnico sono un'evoluzione degli SS-4 Sandal e degli SS-5 Skean di impiego militare.\nI razzi Kosmos sono idonei sia per i trasporto di oggetti in orbita (volo orbitale), sia come razzi da ricerca (volo suborbitale). Il primo volo si svolse il 27 ottobre 1967. Un paio di versioni sono utilizzate ancora oggi.\nVersioni.\nIl primo volo di un vettore Kosmos ebbe luogo il 27 ottobre 1967. Complessivamente, ne sono stati lanciati fino ad oggi oltre 700 esemplari.\nKosmos-2I.\nKosmos 2I \u00e8 la versione base dei vettori per impiego spaziale Kosmos. Lo sviluppo fu portato avanti dall'ufficio tecnico Yuzhonye, partendo dall'SS-4 Sandal militare. Ne sono state costruite due varianti principali, identificate dai rispettivi nomi di progetto.\nKosmos-2M.\nIl Kosmos-2M (nome di progetto 63S1M) era la versione modernizzata del precedente Kosmos-2I. Le caratteristiche tecniche erano identiche alla versione 2I, ma il carico pagante era stato portato a 450\u00a0kg. Utilizzato per lanci suborbitali dal 1965 al 1967, fu usato come base per lo sviluppo della versione 2I \u2013 63SM.\nKosmos-1.\nIl Kosmos-1 (nome di progetto 65S3) \u00e8 stato il primo razzo della serie Kosmos sviluppato da Mikhail Jangel a partire dall'SS-5 Skean. Costruito presso l'industria di macchinari di Krasnojarsk, si trattava di un missile bistadio dell'altezza di 26,3 metri e con un diametro di 2,4 metri. Il peso al lancio era di 107.500\u00a0kg, ed il carico pagante raggiungeva i 1.400\u00a0kg. Complessivamente, furono effettuati 8 lanci, dal 28 agosto 1964 al 28 dicembre 1965, dei quali solo uno fall\u00ec (percentuale successi: 87,5%). Il payload tipico era costituito da satelliti Strela-1, e ne poteva portare in orbita fino a cinque. Il costo di un lancio \u00e8 stato calcolato in 10 milioni di dollari (dati del 1994). Si tratt\u00f2 di un vero e proprio missile \u201cad interim\u201d, e fu presto sostituito dal Kosmos-3.\nKosmos-3.\nIl Kosmos-3 (indice GRAU: 11K65) \u00e8 stato sviluppato a partire dal Kosmos-1. Si trattava di un razzo bistadio idoneo sia per voli orbitali, sia suborbitali. Caratterizzato da una lunghezza di 26,3 metri e da un diametro di 2,4 metri, aveva un peso al lancio di 107.500\u00a0kg. Il carico massimo era di 1.400\u00a0kg (apogeo a 4.000\u00a0km). Complessivamente, furono effettuati sei lanci, di cui quattro coronati da successo (percentuale successi: 66,67%). Il primo volo ebbe luogo il 16 novembre 1966, e l'ultimo il 27 agosto 1968. Tutti i lanci furono effettuati presso il sito 41/45 del cosmodromo di Baikonur. Fu sostituito dal pi\u00f9 perfezionato Kosmos-3M.\nKosmos-3M.\nIl Kosmos-3M (indice GRAU: 11K65M) \u00e8 l'evoluzione del Kosmos-3. Si tratta di un razzo bistadio il cui primo volo risale al 15 maggio 1967. I dati tecnici inseriti in tabella si riferiscono a questa versione. Utilizzato ancora oggi, ha compiuto ben 440 voli, di cui venti falliti (percentuale di successo: 95,45%). Il costo di ogni singolo lancio \u00e8 di 12 milioni di dollari (dati del 1999).\nKosmos-3MR.\nIl Kosmos-3MR (codice costruttore: K65M-R) \u00e8 un razzo a due stadi per test suborbitali. Il primo volo ha avuto luogo il 1\u00ba gennaio 1973, e risulta ancora oggi operativo. Complessivamente, sono stati effettuati 326 lanci (l'ultimo il 22 aprile 2006), con un solo fallimento (percentuale successo: 99,69%). Le dimensioni sono praticamente le stesse della versione 3M.\nKosmos-3MP.\nIl Kosmos-3MP (codice costruttore: 65MP) era una particolare versione del Kosmos-3M, progettata per i test suborbitali ed orbitali degli spazioplani Spiral e Buran. I dati tecnici sono i medesimi della versione 3M, con l'eccezione del peso al lancio (107.500\u00a0kg) e della lunghezza (26,3 metri). Il costo di un lancio era di 10 milioni di dollari (1994).\nKosmos-3MRB.\nIl Kosmos-3MRB (codice costruttore: 65MRB o 65M-RB) era una versione del Kosmos-3M progettata per svolgere test suborbitali. Il primo lancio venne effettuato il 5 dicembre 1980 e l'ultimo il 21 giugno 1988."}
{"id": "2245540", "revid": "464957", "url": "https://it.wikipedia.org/wiki?curid=2245540", "title": "Diagnosi differenziale", "text": "Per diagnosi differenziale in ambito sanitario si intende uno specifico procedimento seguito per arrivare ad effettuare una diagnosi precisa sul paziente. Poich\u00e9 alcune malattie o sindromi possono manifestarsi attraverso i medesimi sintomi, per arrivare a una diagnosi precisa pu\u00f2 essere necessario scartare alcune ipotesi che possono essere avanzate sulla base dei sintomi o dei segni riscontrati o riferiti dal paziente. La diagnosi differenziale porta quindi ad escludere dal novero delle patologie o condizioni che potrebbero essere diagnosticate quelle che non comprendono l'insieme di sintomi effettivamente riscontrati, fino ad arrivare alla diagnosi corretta.\nPer effettuarla si confrontano i segni e sintomi del soggetto malato. Il fine ultimo \u00e8 una corretta diagnosi evitando possibili errori di valutazione. Importanti in questo senso sono una corretta anamnesi, l'esame obiettivo e i vari esami di laboratorio. Esiste anche una diagnostica differenziale effettuata con l'uso di software specializzati. Questo tipo di diagnostica nulla toglie al medico che valuta di volta in volta i risultati offerti dal software."}
{"id": "2245541", "revid": "339392", "url": "https://it.wikipedia.org/wiki?curid=2245541", "title": "Neustadt a.d.Aisch-Bad Windsheim", "text": ""}
{"id": "2245543", "revid": "339392", "url": "https://it.wikipedia.org/wiki?curid=2245543", "title": "Circondario Neustadt a.d.Aisch-Bad Windsheim", "text": ""}
{"id": "2245545", "revid": "56588", "url": "https://it.wikipedia.org/wiki?curid=2245545", "title": "Santa Maria in Portico (diaconia)", "text": ""}
{"id": "2245559", "revid": "19580", "url": "https://it.wikipedia.org/wiki?curid=2245559", "title": "Strada regionale 203 Agordina", "text": ""}
{"id": "2245568", "revid": "1543377", "url": "https://it.wikipedia.org/wiki?curid=2245568", "title": "Razzie Awards 2008", "text": "La 29\u00aa edizione dei Razzie Awards si \u00e8 svolta il 21 febbraio 2009 all'interno del Barnsdall Gallery Theatre di Hollywood, per premiare i peggiori film dell'anno 2008. Le candidature erano state annunciate esattamente un mese prima, il 21 gennaio, il giorno prima delle candidature ai Premi Oscar 2009. \"Love Guru\" \u00e8 stato il maggiore vincitore del 2008, con tre premi, incluso il peggior film.\nIl film del 2008 pi\u00f9 premiato \u00e8 stato \"Love Guru\", con sette nomination inclusa quella per il peggior film. Essa ne ha vinte in seguito tre, compresa quest'ultima. Uwe Boll ricevette un Razzie Award speciale per la peggior carriera, premio che non veniva assegnato dal 1987.\nVincitori e candidati.\nVerranno di seguito indicati in grassetto i vincitori.\nOve ricorrente e disponibile, viene indicato il titolo in lingua italiana e quello in lingua originale tra parentesi.\nStatistiche vittorie/candidature.\nPremi vinti/candidature:"}
{"id": "2245570", "revid": "287204", "url": "https://it.wikipedia.org/wiki?curid=2245570", "title": "Contesto educativo", "text": "Contesto educativo \u00e8 un concetto chiave di ogni concezione di educazione che interpreti i processi di apprendimento come \u201csituati\u201d, cio\u00e8 come strettamente collegati ad un insieme di relazioni che coinvolgono, in maniera reciproca, educatori ed alunni in un ambiente determinato. \nIl \"contesto educativo\", in particolare, \u00e8 un elemento centrale per la pedagogia istituzionale che considera la relazione educativa come \"situata\" nel \"qui\" ed \"ora\" di un \u201cgruppo classe\u201d e di esso si dovrebbe tener conto all'interno di un progetto educativo. \nIl \"contesto educativo\" nell'ambito della \"pedagogia istituzionale\".\nMettere esplicitamente a tema la questione dell'organizzazione del \"contesto educativo\" \u00e8 un elemento che caratterizza la pedagogia istituzionale, cos\u00ec come \u00e8 stata sviluppata in Italia, a partire dagli anni 1970, da Andrea Canevaro e dal gruppo di ricerca di \"Pedagogia speciale\" dell'Universit\u00e0 di Bologna.\nOltre la riduzione del \"contesto educativo\" ad \"ambiente educativo\".\nLa pedagogia istituzionale si discosta decisamente dalle tendenze neo-comportamentistiche diffuse nelle proposte didattiche degli anni settanta, che tendevano a far coincidere \"contesto\" con \"ambiente\".\nPer \"ambiente\" si intende, nelle proposte curricolari di derivazione comportamentistica e neo-comportamentistica, lo \"sfondo\" in riferimento al quale acquista significato l'azione di un individuo. Pertanto, l'ambiente viene, in genere, definito come tutto ci\u00f2 che resta di una situazione \"a prescindere\" dal soggetto di cui si sta parlando. In questo senso, ad esempio, ambiente di un bambino in classe \u00e8 il \"gruppo classe\" (insegnanti, compagni, spazi, oggetti materiali, ecc.) meno il bambino stesso.\nPer queste concezioni, il problema diviene quello di creare un ambiente sufficientemente stimolante o, comunque, adeguato per ottenere, come risultato, l'apprendimento da parte del bambino.\nUna concezione co-evolutiva di \"contesto educativo\".\nIn una prospettiva educativa complessa, come vuole essere la pedagogia istituzionale, il \"contesto educativo\" \u00e8 costituito, oltre che dagli elementi materiali della situazione (spazi, tempi, oggetti...), da individui (bambini ed educatori) e dalle loro interazioni.\nRiferendosi agli studi di Gregory Bateson, alcuni studiosi italiani che fanno riferimento alla pedagogia istituzionale interpretano il contesto educativo come \"coevoluzione\" di educatori/insegnanti, bambini/studenti e ambiente scolastico (spazi, materiali, tempi, ecc.).\nIn questa prospettiva, l'organizzazione dell\u2019\"ambiente educativo\" (spazi, tempi, materiali, ecc.) \u00e8 sempre correlata ad un'organizzazione pi\u00f9 complessiva del \"contesto educativo\", che comprende anche le relazioni, i sistemi di regole e le narrazioni, con le quali le persone interpretano e stabilizzano i rapporti reciproci. Scrive, in proposito, Paolo Zanelli, un ricercatore che ha studiato l'organizzazione del \"contesto educativo\", che \u201cl'organizzazione dell'ambiente - sfondo non \u00e8 mai organizzazione di qualcosa di esterno e indipendente; \u00e8, in primo luogo, un \"mettersi in gioco\", un agire su se stessi, su quella parte, cio\u00e8, di \"contesto\" che rientra nel proprio dominio d'azione. Non \u00e8 una mera manipolazione di \u2018dati\u2019; \u00e8 sempre una \"costruzione\" di relazioni, di regole, di narrazioni (cio\u00e8 di significati)\u201d.\nDimensione istituzionale e dimensione narrativa dell'organizzazione educativa del contesto.\nOgni \"contesto educativo\", sostiene Paolo Zanelli, pu\u00f2 essere analizzato secondo due diversi punti di vista:\nIn relazione all\u2019\"organizzazione\", in particolare, la pedagogia istituzionale ritiene di primaria importanza che gli educatori agiscano sugli elementi di \"sfondo\" (sfondo integratore) al fine di sostenere i processi di autoorganizzazione cognitiva dei bambini. Questo pu\u00f2 avvenire mediante un'adeguata strutturazione del contesto educativo che pu\u00f2 essere realizzata attraverso una serie di strumenti organizzatori del contesto educativo che consentono di:\nCollegamenti esterni.\nSfondo integratore\nMediazione\nGoogle_Contesto"}
{"id": "2245576", "revid": "1543377", "url": "https://it.wikipedia.org/wiki?curid=2245576", "title": "Obsidian", "text": "Obsidian, il cui vero nome \u00e8 Todd James Rice, \u00e8 un personaggio dei fumetti creato da Roy Thomas e Jerry Ordway, pubblicato dalla DC Comics. La sua prima apparizione \u00e8 in \"All-Star Squadron\" n. 25 (settembre 1985).\nBiografia del personaggio.\nObsidian \u00e8 il figlio biologico di Alan Scott e Rose Canton, rispettivamente la Lanterna Verde della Golden Age e la super criminale Thorn. Todd fu cresciuto in una casa adottiva abusiva in Milwaukee, nel Wisconsin. Durante l'adolescenza scopr\u00ec di avere una sorella gemella, Jennifer-Lynn Hayden, alias Jade. Si incontrarono, scoprirono di avere entrambi dei superpoteri e, operando sotto la presupposizione che Lanterna Verde fosse loro padre (cosa che non sapevano per certo, ma che poi si rivel\u00f2 esatta), decisero di seguirne le orme.\nCome Obsidian e Jade, furono membri fondatori della Infinity, Inc., un gruppo composto principalmente di ragazzini, nipoti, e protetti dei membri della Justice Society of America. Il gruppo comparve nel fumetto \"Infinity, Inc.\". Obsidian serv\u00ec anche nella Justice League in una base spaziale, dove ebbe diverse avventure, tra le quali aiutare la League a vedersela con dozzine di alieni che erano gli ultimi membri della loro specie. Durante il suo mandato con la League, fin\u00ec sotto terapia. Per qualche tempo, dovette fare i conti con gravi lesioni alla sua forma ombrosa.\nObsidian sembr\u00f2 aver ereditato da sua madre una predisposizione per le malattie mentali. Corrotto da Ian Karkull, Obsidian divenne malvagio, utilizzando i suoi poteri ombra per rubare tutte le ombre di un'intera citt\u00e0, e quindi spargere le tenebre su tutto il mondo. Suo padre, con l'aiuto degli altri membri della JSA, riusc\u00ec a batterlo. Obsidian si ritir\u00f2 nel Mondo delle Ombre, un altro piano dimensionale da cui derivano i suoi poteri. Pi\u00f9 tardi, si allea con i criminali mistici Eclipso e Mordru per cercare vendetta (senza riuscirci) su Lanterna Verde e la JSA. Dopo la sua sconfitta, Obsidian fu curato dal suo squilibrio mentale.\nDopo essere stato curato, Obsidian si ritira. Fu durante questo periodo che Todd usc\u00ec e si dichiar\u00f2 gay. Incontr\u00f2 e si innamor\u00f2 di Damon Matthews, un assistente procuratore distrettuale che lavorava con Kate Spencer, la vigilante conosciuta come Manhunter. I poteri di Todd erano dormienti per la maggior parte di quel tempo, ma ritornarono, seguendo la morte dei sua sorella Jade durante \"Crisi infinita\". Da l\u00ec in poi ritorn\u00f2 ad essere un supereroe e sta ancora felicemente con Damon.\nObsidian compare durante \"52\". Guardando una parata del Giorno del Ringraziamento, vede avvicinarsi il team \"Everyman\" di Lex Luthor. Furibondo dal fatto che uno dei membri si chiamava \"Jade\", si confront\u00f2 col gruppo con ferocia, ferendo alcune persone nel frattempo. Gli eroi di Everyman portarono al sicuro la folla e Obsidian fu fermato prima che potesse commettere qualcosa di drastico.\nPrima di \"Justice Society of America\" (terza serie) n. 1, Obsidian si unisce al gruppo. Divenne il guardiano del loro quartier generale a New York.\nSessualit\u00e0.\nHa avuto una relazione di breve durata con Marcie Cooper, la terza Harlequin, poco prima dello scioglimento della Infinity, Inc. Pi\u00f9 tardi fu mostrata una confusione sessuale durante il suo mandato nella Justice League, quando disse al suo amico Nuklon che le uniche due persone che egli avrebbe mai potuto amare erano sua sorella e lui. Quando Nuklon gli chiese se fosse gay, Obsidian non diede una risposta, piuttosto chiese \u00abPerch\u00e9 devono esserci delle etichette?\u00bb. Dopo il pentimento di Obsidian, il disegnatore della JSA, Steven Sadowsky, afferm\u00f2 che si avrebbe avuto a che fare con la sessualit\u00e0 di Todd non appena avrebbe fatto ritorno su quel fumetto.\nTodd comparve in \"Manhunter\" n. 18 dove si baci\u00f2 con Damon Matthews, un personaggio omosessuale ricorrente e ne parl\u00f2 in modo amorevole, confermando il suo orientamento sessuale. Marc Andreyko, lo scrittore di \"Manhunter\", entr\u00f2 nel dettaglio quando selezion\u00f2 Obsidian come amante di Damon affermando che:\n\u00abNon volevo creare un personaggio gay a meno che non risultasse naturale. Dunque la lista era molto corta. Mi ricordai allora di quando Obsidian era nella JLA anni prima e Gerard Jones, lo scrittore, gir\u00f2 attorno all'argomento. Io tornai indietro e rilessi i miei Infinity, Inc. e sebbene Todd uscisse con le donne, era sempre confuso. Andreyko disse che la DC fu incoraggiante, perch\u00e9 voleva un \"personaggio gay visibile\" e che c'era \"un vuoto generale nel DCU che andava esplorato\". Anche Geoff Johns, da tempo scrittore di \"JSA\", dichiar\u00f2 il proprio sostegno all'idea.\nAltre versioni.\nNell'ultimo numero di \"52\", viene svelato un nuovo multiverso, originariamente consistente di 52 realt\u00e0 identiche. Tra le multiple realt\u00e0 parallele mostrate ce n'\u00e8 una chiamata \"Terra-2\". Come risultato del \"mangiare\" di Mr. Mind in questa realt\u00e0, prende le sembianze simili alla Terra-2 pre-crisi, includedo Obsidian tra i membri della Justice Society of America. I nomi dei personaggi e del team non vengono menzionati nella vignetta in cui appaiono.\nNella nuova Terra-9, una versione di Obsidian pu\u00f2 trasformarsi in una pietra vivente.\nIn \"Kingdom Come\", Obsidian \u00e8 raffigurato come uno dei membri degli Outsiders di Batman. In apparenza somiglia all'Ombra."}
{"id": "2245577", "revid": "599", "url": "https://it.wikipedia.org/wiki?curid=2245577", "title": "Adelardus Bathensis", "text": ""}
{"id": "2245581", "revid": "287204", "url": "https://it.wikipedia.org/wiki?curid=2245581", "title": "Perch\u00e9 la Chiesa", "text": "Perch\u00e9 la Chiesa \u00e8 un saggio del sacerdote cattolico e teologo Luigi Giussani, fondatore del movimento Comunione e Liberazione. \u00c8 il terzo e ultimo volume del \"PerCorso\", opera in tre parti, pubblicata per la prima volta tra il 1986 e il 1992, nella quale don Giussani riassume il suo itinerario di pensiero e di esperienza e che rappresenta la base, sviluppata in quarant'anni di insegnamento, della sua proposta educativa.\nStoria editoriale.\nIl \"PerCorso\" nacque, come impianto iniziale, quale base delle lezioni di religione tenute da don Giussani al liceo Berchet di Milano negli anni cinquanta e in seguito rielaborata per l'insegnamento di introduzione alla teologia all'Universit\u00e0 Cattolica. L'opera intende esemplificare le modalit\u00e0 secondo le quali si pu\u00f2 aderire coscientemente e ragionevolmente al cristianesimo, tenendo conto dell'esperienza reale.\nIl libro ricalca, sviluppandola, l'impostazione data da don Giussani in una sua prima opera intitolata \"Il senso religioso\" e pubblicata originariamente nel 1966. Seguendo lo schema l\u00ec adottato, il \"PerCorso\" inizia col tema del \"senso religioso\" inteso come \u00abessenza stessa della razionalit\u00e0 e la radice della coscienza umana\u00bb. Il secondo volume riguarda il tema della \"rivelazione\", mentre il terzo verte sul tema della Chiesa.\n\"Perch\u00e9 la Chiesa\" fu pubblicato in due tomi: il primo, intitolato \"La pretesa permane\" (con chiaro riferimento al titolo del secondo volume \"All'origine della pretesa cristiana\"), usc\u00ec per Jaca Book nel maggio del 1990; il secondo, intitolato \"Il segno efficace del divino nella storia\", usc\u00ec invece nel marzo del 1992 come conclusione dell'intero progetto editoriale del \"PerCorso\".\nNel 2003 Rizzoli Editore, che aveva iniziato a pubblicare i libri di Giussani sin dal decennio precedente e aveva gi\u00e0 ripubblicato i primi volumi del \"PerCorso\", realizz\u00f2 quella che, riveduta e corretta, con un nuovo apparato bibliografico e di note, una nuova introduzione dell'autore e un nuovo capitolo finale, \u00e8 considerata l'edizione \"definitiva\" di \"Perch\u00e9 la Chiesa\", riunendo in un unico volume i due tomi precedentemente editi da Jaka Book. Il testo fu poi pubblicato anche in edizione economica nella Biblioteca Universale Rizzoli nel 2005.\nL'intero \"PerCorso\" \u00e8 stato pubblicato da Rizzoli nel volume antologico \"L'itinerario della fede\" nel 2007 all'interno della collana \"Firme Oro\".\nNel 2014 Rizzoli ha pubblicato una edizione rinnovata del volume del 2003 con l'identico testo, ma con un aggiornamento dell'apparato delle note.\n\"Perch\u00e9 la Chiesa\" e gli altri testi del \"PerCorso\" sono alla base del volume per l'insegnamento della religione cattolica rivolto agli studenti delle scuole superiori intitolato \"Scuola di religione\" e pubblicato dalla SEI di Torino nel 1999 (e in una nuova edizione nel 2003).\nL'edizione in lingua spagnola di \"Perch\u00e9 la Chiesa\" fu presentata il 15 giugno 2005 a Buenos Aires dall'allora arcivescovo della capitale argentina Jorge Mario Bergoglio divenuto poi papa Francesco.\nContenuti.\nDopo il tema del senso religioso, sviluppato nel primo volume del \"PerCorso\", e quello dell'avvenimento cristiano, la \"pretesa\" di Cristo di essere risposta al destino dell'uomo, sviluppato nel secondo, don Giussani affronta il tema della Chiesa, \u00abil fenomeno storico il cui unico significato consiste nell'essere per l'uomo la possibilit\u00e0 di raggiungere la certezza su Cristo\u00bb.\nIn tal senso l'autore sviluppa la risposta alla domanda \u00abIo, che vengo il giorno dopo quello in cui Cristo se ne \u00e8 andato, come faccio a sapere se veramente si tratta di qualcosa che sommamente mi interessa, e come faccio a saperlo con ragionevole sicurezza?\u00bb. Questo \u00e8 il problema di ci\u00f2 che si chiama \"Chiesa\". Per la verifica a tale domanda, dice Giussani, \u00e8 necessaria una \u00abadeguata convivenza\u00bb e una \u00absintonia col fenomeno\u00bb.\nL'indagine sul \"problema Chiesa\".\nGiussani antepone all'approfondimento del problema due premesse. La prima indaga sul \"metodo\" da utilizzare per raggiungere una certezza sul \"problema Chiesa\". L'autore individua tre atteggiamenti culturali che offrono diverse rispostae alla domanda posta. Il primo \u00e8 considerare la Chiesa un fatto del passato secondo un metodo \"storico-razionalistico\". Il secondo \u00e8 quello della posizione protestante, secondo cui la certezza su Cristo avviene attraverso un'illuminazione interiore. Il terzo atteggiamento \u00e8 quello che Giussani giudica pi\u00f9 ragionevole e adeguato alla domanda iniziale e che definisce \"ortodosso-cattolico\" secondo i metodo dell\"'incontro\" con un fatto integralmente umano.\nNella seconda premessa Giussani individua i motivi e la dinamica secondo cui l'uomo, in particolare quello moderno, ha difficolt\u00e0 nel comprendere il significato dell'esperienza cristiana. In tal senso Giussani colloca storicamente tra la fine del Medioevo e l'inizio dell'Umanesimo una discuntinuit\u00e0 che segna l'avvio di un processo di disarticolazione della mentalit\u00e0 religiosa originaria e unitaria. L'uomo inizia a bastare a se stesso e inizia la frammentazione in una moltitudine di ideali diversi fino al Rinascimento quando la \"natura\", e non Dio, diventa la fonte ultima dell'energia umana. Il tutto porta infine alla concezione moderna razionalista e scientista. Il fattore comune a questa evoluzione frammentaria della mentalit\u00e0 \u00e8 il concetto della centralit\u00e0 dell'uomo concepito astrattamente: \u00abDio non \u00e8 negato. [...] purch\u00e9 sia chiaro che con la realt\u00e0 umana non c'entra.\u00bb.\nI fattori costitutivi del fenomeno cristiano nella storia.\nNell'affrontare il tema centrale del libro e aiutato da citazioni del Nuovo Testamento e di testi storici sul cristianesimo primitivo, Giussani afferma che la Chiesa si pone nella storia come nesso vivo con Cristo, cio\u00e8 come luogo del rapporto con Ges\u00f9. Prosegue descrivendo come negli Apostoli \u00e8 continuata l'evidenza del rapporto con Cristo dopo la sua morte e risurrezione.\nL'autore individua poi quelli che sono i tre fattori costitutivi del fatto cristiano cos\u00ec come si \u00e8 reso evidente nella storia. Innanzitutto l'aspetto comunitario in una realt\u00e0 sociologicamente identificabile e visibile, l\"'ecclesia Dei\", la comunit\u00e0 di Dio. Non pi\u00f9 una appartenenza etnica com'era per gli Ebrei, ma un popolo costituito da coloro che Dio ha messo insieme nella fede in Cristo. In secondo luogo i primi cristiani sono consapevoli che tutto ci\u00f2 che accade in loro di eccezionale non \u00e8 frutto della loro adesione, intelligenza o volont\u00e0, ma \u00abdono dello Spirito\u00bb, di una \u00abForza dall'Alto\u00bb che li ha investiti. Per i primi cristiani si tratta dell'esperienza di un cambiamento sperimentabile che ha come esito anche la capacit\u00e0 missionaria.\nInfine il cristianesimo d\u00e0 inizio per ognuno a un nuovo tipo di vita, anche comunitaria (descritta con il termine neotestamentario \"koinon\u00eca\", che indica un gruppo di persone che ha qualcosa in comune). I primi cristiani hanno in comune la ragione della vita, cio\u00e8 Cristo. La comunione si esprime cos\u00ec in un ideale etico, la tendenza a mettere in comune tutte le risorse materiali e spirituali, non solo per la risposta ai bisogni materiali, ma con gratuit\u00e0, in un fenomeno nuovo e inedito dentro la societ\u00e0.\nLa Chiesa come segno del divino nella storia.\nNella seconda sezione (che corrisponde al secondo tomo della edizione originale Jaca Book) Giussani descrive come la Chiesa definisce se stessa: \u00abla Chiesa si pone di fronte al mondo come realt\u00e0 sociale carica di divino, vale a dire, si pone come realt\u00e0 umana e realt\u00e0 divina.\u00bb\nIl primo aspetto analizzato \u00e8 quello del \"fattore umano\", veicolo del divino attraverso l'uomo, che \u00e8 la stessa pretesa di Cristo che costitu\u00ec il principale scandalo suscitato presso la gente del suo tempo. Attraverso san Paolo l'autore descrive come la Chiesa delle origini avesse coscienza del metodo usato da Dio per comunicarsi all'umanit\u00e0 attraverso l'uomo, nonostante la sua debolezza e la sua inadeguatezza, ma anche attraverso temperamento e mentalit\u00e0 precisi e particolari. Inoltre il metodo scelto da Dio \u00e8 quello di scommettere sulla libert\u00e0 dell'uomo: \u00abla libert\u00e0 delle persone \u00e8 ci\u00f2 attraverso cui definitivamente passa il comunicarsi del divino.\u00bb\nCome conseguenza della scelta di Dio del fenomeno umano come strumento di comunicazione efficace di s\u00e9, Giussani affronta la risposta alla domanda su qual \u00e8 la funzione che la Chiesa pretende di avere sul corso degli eventi storici. \u00abLa funzionalit\u00e0 della Chiesa nella scena del mondo \u00e8 gi\u00e0 implicita nella consapevolezza di essere prolungamento di Cristo: \u00e8 ci\u00f2 la funzionalit\u00e0 stessa di Ges\u00f9. La funzione di Ges\u00f9 nella storia \u00e8 l'educazione al senso religioso dell'uomo e dell'umanit\u00e0\u00bb, senso religioso inteso come \u00abla posizione esatta della coscienza e tentativamente come atteggiamento pratico dell'uomo di fronte al suo destino.\u00bb In tal senso, dice l'autore, \u00abla salvezza si genera da una verit\u00e0 di posizione dell'uomo di fronte a se stesso e al suo destino ultimo. Ma la definitiva parola sulla struttura dell'uomo singolo - del nostro \"io\" - e sulla storia dell'uomo non la possono dire n\u00e9 una appassionata introspezione, n\u00e9 una analisi scientifica, n\u00e9 le varie ideologie che ogni epoca crea come proiezione dei suoi sforzi e dei suoi limiti [..]. L'ultima parola sulla struttura dell'uomo singolo, e perci\u00f2 del suo immanente destino e sulla storia \u00e8 stata fatta emergere nella storia stessa da Dio: il Verbo si \u00e8 comunicato all'uomo facendosi carne.\u00bb\nGiussani descrive poi le caratteristiche della Chiesa come prolungamento di Cristo. Innanzitutto la concezione dell'irriducibilit\u00e0 dell'uomo come \"persona\", per il significato a cui tende, il \"regno di Dio\". Quindi una preoccupazione educativa mutuata da Cristo stesso, che non dimentica la necessit\u00e0 di valorizzare la libert\u00e0 dell'uomo. L'autore sintetizza la gamma dei problemi umani in quattro grandi categorie fondamentali: \"cultura\", cio\u00e8 l'orizzonte dei problemi connessi alla ricerca della verit\u00e0 e del senso della vita; \"amore\", cio\u00e8 il problema che si sperimenta nella continua ricerca di completezza personale; \"lavoro\", cio\u00e8 il desiderio dell'uomo di incidere attraverso la sua personalit\u00e0 sulla realt\u00e0 del suo tempo e del suo spazio; infine la categoria espressa col termine \"politica\", il problema cio\u00e8 della convivenza umana. Giussani dice per\u00f2 che la Chiesa non ha come compito ultimo la soluzione dei problemi umani, quelli che incontra lungo il cammino, a qualunque delle categorie appartengano. Per Giussani la pi\u00f9 autentica dimensione dell'uomo cristiano \u00e8 quella dell\"'homo viator\", cio\u00e8 del viandante, \u00abconsapevole del fatto che la vita \u00e8 un cammino, \u00e8 andare verso il proprio traguardo, e che la soluzione totale sta al fondo di tutti i problemi ed \u00e8 opera di Dio, non pi\u00f9 nostra.\u00bb\nIl divino nella Chiesa.\nIl primo modo in cui il divino si comunica tramite la realt\u00e0 umana della Chiesa \u00e8 l'aiuto che essa d\u00e0 all'uomo a raggiungere una obiettiva sicurezza e chiarezza sui significati ultimi della propria esistenza, cio\u00e8 una comunicazione di verit\u00e0, attraverso la \"comunit\u00e0\", la \"tradizione\" e il \"magistero\". La realt\u00e0 divina si comunica come \"grazia soprannaturale\" o \"santificante\" che cambia l'uomo.\nI sacramenti sono i segni efficaci attraverso cui si comunica la grazia. Il sacramento indica sia la dinamica con cui si comunica la realt\u00e0 divina nella persona di Cristo, sia il sacro patto di fedelt\u00e0 che Dio ha voluto stringere con l'uomo. La trasformazione dell'uomo nuovo, attraverso i sacramenti, avviene per\u00f2 solo inforza della libera adesione dell'uomo.\nLa verifica.\nNell'ultima parte del testo Giussani intende dare risposta alla domanda \u00abLa Chiesa \u00e8 veramente il prolungarsi di Cristo nel tempo e nello spazio?\u00bb. Prima vengono esposti alcuni criteri necessari per rispondere a questa domanda esprimibile anche come: \u00ab[La Chiesa] \u00e8 il luogo e il segno della Sua presenza [di Cristo]?\u00bb. Innanzitutto, secondo l'autore, \u00e8 da tener presente che Ges\u00f9 si rivolge alla persona cos\u00ec com'\u00e8, con le sue esigenze del cuore e confrontandosi con tutta la sua esperienza elementare. La Chiesa quindi \"scommette\" sull'uomo, un uomo dotato del necessario senso critico \"allenato\" nel continuo paragone con i criteri originali del cuore e in un continuo giudizio dettato dall'esperienza. All'uomo \u00e8 richiesta la necessaria disponibilit\u00e0 del cuore, cio\u00e8 la mancanza di pregiudizio.\nGiussani descrive i quattro frutti dai quali \u00e8 verificabile l'efficacia della presenza della Chiesa nella storia come prolungamento di Cristo e che sono elencati come caratteristiche fondamentali della Chiesa nella formula del Credo secondo il Simbolo niceno-costantinopolitano:\n\u00abSe' di speranza fontana vivace\u00bb.\nNella prefazione all'edizione Rizzoli di \"Perch\u00e9 la Chiesa\" Giussani spiega perch\u00e9 \u00e8 stato aggiunto un ultimo capitolo dedicato a Maria. \u00abSenza la Madonna non potremmo intendere nulla del \"senso religioso\" n\u00e9 della \"pretesa cristiana\", tanto meno della Chiesa\u00bb \u2013 gli argomenti dei tre volumi del \"PerCorso\"."}
{"id": "2245584", "revid": "1543377", "url": "https://it.wikipedia.org/wiki?curid=2245584", "title": "Parrocchie della diocesi di Roma", "text": "La diocesi di Roma \u00e8 organizzata territorialmente in 2 vicariati: uno per le 332 parrocchie che si trovano in territorio italiano, uno per le due sole parrocchie che si trovano nel territorio della Citt\u00e0 del Vaticano. Le parrocchie italiane sono organizzate in 5 settori, ognuno a sua volta suddiviso in diverse prefetture, per un totale di 36. A capo di ogni settore vi \u00e8 un vescovo ausiliare, mentre a capo delle prefetture vi \u00e8 un prefetto eletto dai parroci delle parrocchie inserite nel settore. Alle 332 parrocchie in territorio romano vanno aggiunte le due parrocchie che formano la diocesi di Ostia, amministrata dal Vicariato di Roma (Sant\u2019Aurea e Sant'Agostino Vescovo).\nParticolarit\u00e0 del territorio diocesano.\nNon c'\u00e8 coincidenza fra il territorio della diocesi di Roma e quello del comune di Roma. Ci\u00f2 comporta:\nOrgani di governo del Vicariato di Roma.\nSuprema autorit\u00e0 della diocesi romana \u00e8 il Papa, vescovo di Roma, che governa la diocesi tramite il vicario generale per la diocesi di Roma. I maggiori organismi di governo e di animazione pastorale della diocesi sono:\nElenco delle parrocchie del Vicariato di Roma.\nSettore Centro.\nVescovo ausiliare del settore centro \u00e8 monsignor Daniele Libanori. Sono 5 le prefetture di settore, per un totale di 35 parrocchie.\nSettore Nord.\nVescovo ausiliare del settore nord \u00e8 monsignor Guerino Di Tora. Sono 8 le prefetture di settore, per un totale di 86 parrocchie.\nSettore Est.\nVescovo ausiliare del settore est \u00e8 monsignor Gianpiero Palmieri. Sono 8 le prefetture di settore, per un totale di 82 parrocchie.\nSettore Sud.\nVescovo ausiliare del settore sud e vicario generale della diocesi di Ostia \u00e8 monsignor Dario Gervasi. Sono 7 le prefetture di settore, per un totale di 59 parrocchie.\nSettore Ovest.\nVescovo ausiliare del settore ovest \u00e8 monsignor Paolo Selvadagi. Sono 8 le prefetture di settore, per un totale di 72 parrocchie."}
{"id": "2245587", "revid": "1543377", "url": "https://it.wikipedia.org/wiki?curid=2245587", "title": "Pero palo", "text": "Pero Palo \u00e8 una festa tradizionale di Carnevale che si svolge a Villanueva de la Vera nella regione dell'Estremadura in Spagna.\nLa festa ha origini molto antiche e la tradizione di bruciare un pupazzo di sembianze umane, il Peropalo, fu perseguita dalla Santa Inquisizione. Gli accusati si salvarono dicendo che il manichino rappresentava un ebreo. \nOgni anno viene confezionato il corpo di un nuovo Peropalo, mentre viene usata sempre la stessa testa.\nL'ultimo giorno di Carnevale, prima della condanna a morte del Pelopalo, questo viene sostituito da un attore, che a cavallo di un asino gira le strade della citt\u00e0 tra lo scherno degli abitanti.\nFino a pochi anni fa l'animale era la vera vittima su cui si scagliavano i partecipanti alla festa colpendolo con pugni, calci e bastonate fino a spaccargli le ossa e ad ucciderlo.\nRecenti leggi a tutela degli animali, in teoria, avrebbero dovuto migliorare il destino dell'asinello ma non \u00e8 stato cos\u00ec e, da quanto si legge sul sito ufficiale (in spagnolo) della festa https://web.archive.org/web/20090206035202/http://peropalo.es/rituales.shtml#vueltas, \u00e8 sempre lo stesso ogni anno.\nSullo stesso sito non si fa riferimento ai maltrattamenti subiti dall'asinello, documentati e denunciati da molte associazioni animaliste."}
{"id": "2245599", "revid": "1718925", "url": "https://it.wikipedia.org/wiki?curid=2245599", "title": "Satura (Montale)", "text": "Satura \u00e8 una raccolta poetica di Eugenio Montale, pubblicata nel 1971 dalla casa editrice Arnoldo Mondadori Editore. Segna l'inizio di un suo nuovo \"corso\" poetico; i mutamenti anche di tono sono adeguati alla necessit\u00e0 di una rinnovata testimonianza di grandi sommovimenti sul piano ideologico, sociale, politico. \n&lt;br&gt;Il titolo \"Satura\" allude al genere letterario latino che ebbe lo stesso nome e fu caratterizzato, oltre che dall'impegno morale applicato alle occasioni comuni del vivere, anche da una molteplicit\u00e0 di interessi intellettuali e culturali. Con questo libro, Montale d\u00e0 inizio a una poesia legata alle occasioni quotidiane, alla cronaca, sua e degli altri, ma indagata con un'ironia avversa alle \"false mitologie\" di massa.\nConformemente all'ispirazione, la nuova poesia montaliana ricerca stilisticamente un andamento colloquiale e prosastico. Le prime due sezioni, \"Xenia I\" e \"Xenia II\", ricordano Drusilla Tanzi, la moglie morta nel 1963. Nelle altre due sezioni, \"Satura I\" e \"Satura II\", prevalgono, invece, temi satirici, polemici, parodici, giocosi."}
{"id": "2245601", "revid": "287204", "url": "https://it.wikipedia.org/wiki?curid=2245601", "title": "Duca di Cumberland", "text": "Quello di Duca di Cumberland \u00e8 un titolo nobiliare ereditario riservato ai membri della famiglia reale inglese (Pari d'Inghilterra ed in seguito di Gran Bretagna). Il nome si riferisce alla contea di Cumberland.\nNel 1644 il Cumberland fu elevato a ducato da contea.\nStoria.\nLa prima creazione avvenne nel 1644 quando il re d'Inghilterra Carlo I Stuart nomin\u00f2 duca Rupert del Reno, figlio di sua sorella Elisabetta Stuart e dell'Elettore Palatino e re di Boemia Federico V. Rupert mor\u00ec senza una discendenza legittima e cos\u00ec il titolo venne conferito nel 1689 a Giorgio, principe consorte della regina di Gran Bretagna Anna Stuart, figlia di re Giacomo II. Nel 1708 il principe mor\u00ec senza eredi e il titolo si perse una seconda volta.\nLa terza creazione del titolo avvenne per Guglielmo Augusto Hannover, figlio del re Giorgio II.\nAltri titoli riservati al principe furono marchese Berkhampstead, conte di Kennington, visconte Trematon e barone Alderney; Guglielmo Augusto mor\u00ec senza figli e il titolo si perse per la terza volta.\nIl titolo fu ripristinato, con una variante nel nome, che cambi\u00f2 in \"Cumberland e Strathearn\", per il principe Enrico Federico (1745-1790), terzo figlio di Federico di Hannover, principe di Galles e nipote di re Giorgio II. Come i suoi predecessori nel titolo, Enrico mor\u00ec senza discendenza e il titolo, per la quarta volta, non venne trasmesso.\nL'ultima creazione avvenne per Ernesto Augusto Hannover, che divenne duca di Cumberland e Teviotdale. Egli era figlio di re Giorgio III e divenne re di Hannover. Nel 1919, tuttavia, Ernesto Augusto, suo nipote, perse il titolo perch\u00e9 accusato di aver appoggiato la Germania durante la Prima guerra mondiale."}
{"id": "2245609", "revid": "110157", "url": "https://it.wikipedia.org/wiki?curid=2245609", "title": "Bihartorda", "text": "Bihartorda \u00e8 un comune dell'Ungheria di 1.000 abitanti (dati 2001). \u00c8 situato nella provincia di Hajd\u00fa-Bihar."}
{"id": "2245612", "revid": "1305772", "url": "https://it.wikipedia.org/wiki?curid=2245612", "title": "Vorrei", "text": ""}
{"id": "2245613", "revid": "110157", "url": "https://it.wikipedia.org/wiki?curid=2245613", "title": "Bocskaikert", "text": "Bocskaikert \u00e8 un comune dell'Ungheria di 2.495 abitanti (dati 2001). \u00c8 situato nella provincia di Hajd\u00fa-Bihar."}
{"id": "2245623", "revid": "357738", "url": "https://it.wikipedia.org/wiki?curid=2245623", "title": "Atriopeptina", "text": ""}
{"id": "2245624", "revid": "357738", "url": "https://it.wikipedia.org/wiki?curid=2245624", "title": "Fattore natriuretico atriale", "text": ""}
{"id": "2245627", "revid": "1543377", "url": "https://it.wikipedia.org/wiki?curid=2245627", "title": "Selezione di rugby a 15 della Martinica", "text": "La selezione di rugby XV della Martinica rappresenta il Martinica nel rugby a 15 in ambito internazionale."}
{"id": "2245629", "revid": "34928", "url": "https://it.wikipedia.org/wiki?curid=2245629", "title": "Vite degli uomini illustri", "text": ""}
{"id": "2245639", "revid": "124269770", "url": "https://it.wikipedia.org/wiki?curid=2245639", "title": "Strade statali in Finlandia", "text": "Le strade statali in Finlandia (valtatie, plurale \"valtatiet\" in finlandese, riksv\u00e4g, plurale \"riksv\u00e4gar\" in svedese), sono le principali vie di comunicazione della rete stradale finlandese, e percorrono lunghi percorsi attraverso pi\u00f9 regioni.\nSecondo il sistema di numerazione delle strade finlandesi, alle strade statali sono riservati i numeri dall'1 a 39, di cui in uso al 2009 sono solo quelli dall'1 al 29. La segnaletica verticale di tali strade \u00e8 costituita dal numero della strada in bianco su sfondo rosso. \nStoricamente le principali strade statali partono da Helsinki e Turku, e la loro lunghezza complessiva al 2008 \u00e8 di 8\u00a0569 km.\nNon esistendo una classificazione separata per le autostrade in Finlandia, le strade statali possono comprendere anche sezioni a pi\u00f9 corsie. Nel caso in cui la strada diventi a due corsie con carreggiate separate, il tratto di strada viene identificato con il simbolo verde di autostrada, ma la numerazione resta in rosso. In Finlandia non esistono strade a pedaggio.\nStrade statali finlandesi.\nSerie da 30 a 39.\nI numeri da 30 a 39 non sono in uso, ma sono riservati a possibili future strade statali.\nStrade statali nell'arcipelago delle isole \u00c5land.\nLe isole \u00c5land hanno un proprio sistema di numerazione delle strade principali, per cui alcune strade possono avere la stessa numerazione di quelle della Finlandia continentale. Le strade dalla 1 alla 4 hanno la stessa numerazione con sfondo rosso, mentre il loro nome (solo in svedese, essendo l'arcipelago monolingue) differisce da quello della Finlandia continentale, diventando \"huvudv\u00e4g\" anzich\u00e9 \"riksv\u00e4g\"."}
{"id": "2245642", "revid": "4", "url": "https://it.wikipedia.org/wiki?curid=2245642", "title": "Stanis\u0142aw Andrzejewski", "text": ""}
{"id": "2245647", "revid": "767487", "url": "https://it.wikipedia.org/wiki?curid=2245647", "title": "Reimond Manco", "text": "Carriera.\nClub.\nManco debutta nel campionato peruviano con la maglia della prima squadra dell'Alianza Lima il 7 aprile 2007. Grazie alle ottime prestazioni con il suo club e con la nazionale peruviana under 17 viene osservato da molte grandi squadre europee e, nell'estate 2008, viene acquistato dagli olandesi del .\nEsordisce nel campionato olandese il 29 novembre 2008 entrando all'81\u00ba minuto nella sfida contro l' terminata 2-2. Data la giovane et\u00e0 non riesce a ritagliarsi un posto nell'undici titolare e per questo motivo, nel gennaio del 2009, viene ceduto in prestito al Willem II. Con la sua nuova squadra debutta da titolare il 13 gennaio 2009 nella partita persa per 2-0 contro l'.\nIl 24 dicembre 2009 viene mandato in prestito al Juan Aurich, trasferimento che viene poi reso definitivo il 16 luglio 2010, quando il giocatore firma un contratto fino al 2013 con il club peruviano. Il 6 gennaio 2011 Manco viene ceduto all'Atlante, club della Primera Divisi\u00f3n de M\u00e9xico, ma a marzo il contratto viene rescisso dal club messicano per ragioni disciplinari. Nell'agosto 2011 il giocatore \u00e8 ritornato al Juan Aurich.\nNazionale.\nCon la nazionale peruviana under 17 partecipa al campionato sudamericano under 17 segnando 2 reti. Manco e tutta la squadra, durante la competizione, si comportano molto bene riuscendo a raggiungere la qualificazione al Campionato mondiale di calcio Under-17 2007 disputati in Corea del Sud.\nManco segna una rete e, assieme a giocatori del calibro di Toni Kroos, Bojan Krki\u0107 e Macauley Chrisantus, viene considerato uno dei maggiori talenti emergenti a livello mondiale."}
{"id": "2245652", "revid": "697352", "url": "https://it.wikipedia.org/wiki?curid=2245652", "title": "Purificatori", "text": "I Purificatori (\"Purifiers\") sono un gruppo di terroristi che agiscono all'interno dell'universo Marvel in diretta opposizione agli X-Men. Creati da Chris Claremont (testi) e Brent Anderson (disegni), apparvero per la prima volta nella graphic novel \"X-Men: God Loves, Man Kills\". Forza militare composta da fondamentalisti cristiani e guidata dal reverendo William Stryker, i Purificatori hanno come principale obiettivo quello di sterminare, attraverso una guerra purificatrice, l'intera razza mutante, vista come progenie del diavolo.\nDopo la loro prima apparizione, quasi scomparvero dalla scena fumettistica per poi farvi ritorno sulle pagine di New X-Men, giocare un importante ruolo nel crossover \"Messiah Complex\" ed infine diventare uno dei principali antagonisti della nuova formazione X-Force.\nBiografia del gruppo.\nDio ama, l'Uomo uccide.\nLa prima apparizione dei Purificatori risale al tempo in cui essi vennero formati per aiutare il reverendo William Stryker nella sua personale crociata contro i mutanti. Secondo il piano, alcuni di loro avrebbero dovuto eliminare gli obiettivi scomodi, come Xavier e gli X-Men, mentre altri avrebbero dovuto proteggere la chiesa che era stata adibita a quartier generale, contro le eventuali rappresaglie mutanti come Magneto. Tuttavia, fu proprio un Purificatore a mettere fine al genocidio, fermando Styker appena prima che uccidesse la giovane Kitty Pryde. Con il reverendo dietro le sbarre, lentamente l'organizzazione di sciolse.\nNew X-Men.\nA seguito della fuga di Stryker dalla prigione, aiutato in questo da Lady Deathstrike, i Purificatori si riformarono. Tornato nella sua chiesa d'origine, il reverendo trov\u00f2 ad attenderlo un danneggiato Nimrod, sentinella tecnologicamente avanzata proveniente dal futuro, e decise di utilizzare la sua conoscenza per salvare le vite di coloro che potevano essere utili alla causa di Dio e nel mentre incrementare le file del suo esercito personale. Si riusc\u00ec cos\u00ec a salvare la vita del killer Matthew Risman e di molti altri, inoltre Stryker commission\u00f2 ad una sezione del programma \"Arma X\", conosciuta con il nome di \"Facility\", la creazione del Predatore X, essere che sarebbe tornato utile nella futura guerra contro l'anticristo mutante. Col supporto di nuove tecnologie e l'apporto di nuovi elementi, Stryker diede inizio alla fase preliminare del suo piano: l'eliminazione delle mutanti Wallflower e Dust, uniche in grado di mettere in crisi il loro piano. Dopo gli eventi di \"House of M\" e la decimazione, dove oltre il novantotto percento dei mutanti persero i loro poteri, i Purificatori diedero inizio alla loro guerra santa cominciando con la distruzione di un bus di studenti depotenziati proveniente dallo Xavier Institute. I morti furono quarantacinque, a cui si aggiunsero Wallflower, Icarus (a cui furono barbaramente amputate le ali) e Quill, ma il vero scontro fu all'interno dell'istituto, dove una squadra guidata personalmente da Stryker tent\u00f2 di eliminare tutti i membri dei New X-Men, oltre ad Emma Frost e Cannonball. Dopo l'assassinio di Quill, l'attacco venne fermato ed i Purificatori messi in fuga dalla morte dello stesso Stryker per mano di Elixir e dall'arrivo degli X-Men.\nCon la morte del reverendo, Matthew Risman, prese il comando dei Purificatori con lo scopo di ricostruirne la forza e il numero in modo da essere pronti per l'ormai prossima venuta dell'anticristo mutante.\nMessiah Complex.\nAssieme ai Marauders e agli X-Men, i Purificatori sono uno dei gruppi che va alla ricerca della prima mutante nata dopo l\"'M-Day\". Essi si recano quindi a Cooperstown, in Alaska dove cominciano a sterminare indiscriminatamente chiunque capiti loro a tiro per essere sicuri di eliminare la minaccia mutante. Nel mentre, vengono raggiunti dai Marauders ed inizia cos\u00ec una battaglia nella quale l'esercito di Dio perse numerosi elementi. Intanto, Rictor di X-Factor, su suggerimento di Ciclope s'infiltra in una delle loro chiese e riesce a scoprire che la piccola non si trova nelle loro mani. In seguito, i New X-Men, ancora convinti che fossero stati loro ad aver rapito la bimba, e desiderosi di vendicare i propri amici uccisi, decisero di assaltare una la loro base di Washington per poi essere fermati da Lady Deathstrike e dai suoi Reavers, ora associati dei Purificatori. I New X-Men riescono infine a fuggire grazie a Pixie, ma senza che prima Satiro venga ferito gravemente dalla cyborg, che assieme ai suoi Reavers sar\u00e0 pi\u00f9 tardi sconfitta dalla nuova formazione di X-Force guidata da Wolverine.\nX-Force.\nPoco dopo gli eventi di \"Messiah Complex\", i Purificatori fecero una sortita all'interno di uno dei depositi dello \"S.H.I.E.L.D.\" per trafugare un misterioso contenitore avente al suo interno la testa dell'androide Bastion che connessero poi al corpo ormai inerte della sentinella Nimrod. Nel frattempo su ordine di Ciclope, X-Force individu\u00f2 il covo di Matthew Risman, che presa per\u00f2 in ostaggio Wolfsbane riusc\u00ec a fuggire. La mutante venne cos\u00ec torturata da uno dei membri dell'esercito di Dio, che altri non era se non suo padre, e ritrovata in stato di overdose dagli altri membri del gruppo. Intanto, un ricostruito Bastion decise che era tempo di risvegliare la creatura aliena tecnorganica Magus dai fondali oceanici nei quali riposava, ed estratta una piccola porzione del suo corpo la utilizz\u00f2 sia per rianimare e soggiogare tutti gli oppositori mutanti che erano periti nel corso della loro battaglia contro la progenie del diavolo, che per porli sotto la propria volont\u00e0.\nMembri e gerarchie.\nCoro.\nDopo aver utilizzato una condizionata Wolfsbane per strappare le ali a Warren, con l'aiuto di Facility, Riseman fa impiantare la tecnologia di Apocalisse contenuta nel sangue delle appendici ad un numero imprecisato di Purificatori. Questi, assunto il nome di \"Coro\" vengono utilizzati come forza personale di Riseman da contrapporre all'esercito di fanatici guidato da Bastion. Utilizzando le ali metalliche fornite dal sangue di Warren, questa nuova fazione si pone come obiettivo quello di sradicare la minaccia mutante dal pianeta. A capo del Coro, troviamo Gabriel, primo soggetto ad essersi sottoposto volontariamente al trattamento.\nArmamentario.\nEssendo umani, i Purificatori non possiedono abilit\u00e0 da contrapporre ai loro nemici e perci\u00f2 fanno affidamento esclusivamente sulla tecnologia messa a loro disposizione. Dovendo inoltre essere preparati a qualsiasi situazione vengono, fin dalla loro affiliazione, addestrati in qualsiasi arte marziale o pi\u00f9 generalmente in qualsiasi tipo di combattimento corpo-a-corpo, oltre che nell'utilizzo di armi da fuoco e da taglio."}
{"id": "2245658", "revid": "39224", "url": "https://it.wikipedia.org/wiki?curid=2245658", "title": "Valtatie", "text": ""}
{"id": "2245659", "revid": "125289614", "url": "https://it.wikipedia.org/wiki?curid=2245659", "title": "Statua di Coatlicue", "text": "La statua di Coatlicue \u00e8 una statua alta 2,7 metri fabbricata in andesite, e raffigurante la dea azteca Coatlicue (\"donna-serpente\"). Attualmente si trova esposta presso il Museo nazionale di antropologia di Citt\u00e0 del Messico.\nSulla parte inferiore della statua, non normalmente visibile, si trova un'incisione di Tlaltecuhtli (\"signore della terra\").\nScoperta.\nLa statua venne scoperta nella piazza principale di Citt\u00e0 del Messico il 13 agosto 1790. Poco lontano, il 17 dicembre fu rinvenuto anche la Piedra del Sol (noto solitamente come \"calendario di pietra azteco\").\nIl primo studioso ad esaminare la statua fu Antonio de Le\u00f3n y Gama, che sbagli\u00f2 ritenendola una raffigurazione di \"Teoyamiqui\" (ovvero Teoyaomiqui).\nReazioni.\nCreoli ed europei ritenevano orribile la statua, un mostro deformato. D'altra parte gli indiani messicani iniziarono ad adorarla, facendo pellegrinaggi con candele ed ornandola con fiori. Per evitarlo, la statua fu sepolta nel patio dell'Universit\u00e0 del Messico, dove sarebbe rimasta nascosta.\nCopie.\nLa statua fu disseppellita nel 1803, in modo che Alexander von Humboldt potesse disegnarla al fine di forgiarne una copia, dopodich\u00e9 sarebbe stata sepolta di nuovo. Fu riportata alla luce per la seconda volta nel 1823, quando anche William Bullock volle copiarla, ed esporre la sua opera nella Sala Egizia di Piccadilly, Londra, nel corso della mostra che organizz\u00f2 intitolandola \"Ancient Mexico\".\nAltre statue.\nUn'altra statua, chiamata Yolotlicue (\"gonna-cuore\"), fu scoperta nel 1933. Nonostante fosse seriamente danneggiata, era identica a quella di Coatlicue tranne che per il fatto di avere una gonna fatta di cuori invece che di serpenti. Esistono anche due frammenti di una statua simile, il che fa ipotizzare che queste opere facessero parte di un gruppo pi\u00f9 nutrito."}
{"id": "2245662", "revid": "287204", "url": "https://it.wikipedia.org/wiki?curid=2245662", "title": "Irredentismo italiano in Svizzera", "text": "L'Irredentismo italiano in Svizzera fu l'espressione del movimento irredentista e italianista, scaturito dal Risorgimento, che promuoveva l'unione della Svizzera italiana al Regno d'Italia. Esponenti furono attivi soprattutto in Canton Ticino e, in misura minore, nel Canton Grigioni e in Vallese.\nInquadramento.\nL'attuale Svizzera italiana appartenne al Ducato di Milano fino al XVI secolo, quando entr\u00f2 a fare parte della Confederazione Elvetica. Tali territori hanno mantenuto la propria popolazione autoctona italiana parlante la lingua italiana e la lingua lombarda, specificamente il dialetto ticinese.\nL'Ottocento.\nNella seconda met\u00e0 del XIX secolo gli ideali risorgimentali tesi a unificare sotto Casa Savoia tutti gli italiani portarono allo sviluppo dell'Irredentismo italiano. L'irredentismo ottocentesco era basato su moderati ideali risorgimentali e promosso da italo-ticinesi come Adolfo Carmine e finanche da Gabriele D'Annunzio fu sostituito fin dalla fine degli anni venti da modelli ispirati al Fascismo. \nDopo la Grande Guerra si svilupp\u00f2 in Ticino una forte rivendicazione nei confronti di Berna in opposizione all'\u00abintedeschimento\u00bb degli italofoni e un sentimento di necessit\u00e0 di difendere l'italianit\u00e0 di questo Cantone periferico.\nAd essere interessati dall'Irredentismo italiano e i suoi legami con il Risorgimento furono essenzialmente i numerosi immigrati italiani nel Canton Ticino. La massima rappresentante di questo Irredentismo italiano in Svizzera fu, infatti, Teresina Bontempi, figlia di italiani emigrati a Locarno. I ticinesi cercavano al contrario maggiore autonomia da Berna, ma sempre restando entro i confini svizzeri, secondo il motto tradizionale \"Liberi e Svizzeri\".\nIl Novecento.\nNei primi decenni del nuovo secolo, un gruppo di ticinesi e italiani (Teresina Bontempi, Rosetta Colombi, Adolfo Carmine, Giuseppe Prezzolini, Francesco Chiesa, Carlo Salvioni, Giuseppe Zoppi e altri) diedero vita a una lunga serie di prese di posizione su giornali e riviste. Fra queste spiccava \"L'Adula\", fondata nel 1912, che promosse le rivendicazioni politiche ticinesi del 1924, sostenute da tutti i partiti ticinesi. Per timore che queste rivendicazioni finissero per essere sostenute da Benito Mussolini, da poco asceso al potere in Italia, la Confederazione diede ampia soddisfazione al Ticino.\nNondimeno, la massima presenza dell'Irredentismo si registr\u00f2 proprio negli anni trenta del XX secolo. Dopo la vittoria del Nazional-socialismo in Germania, segu\u00ec nella Svizzera tedesca la nascita del Fronte Nazionale; nei territori italofoni e lombardofoni venne invece fondato il Partito Fascista Ticinese che ricevette l'appoggio finanziario di Benito Mussolini\nIl fascismo in Ticino, nonostante gli aiuti finanziari profusi dall'Italia ebbe scarso seguito poich\u00e9 la popolazione locale era intimamente legata alle proprie istituzioni democratiche. Il 25 gennaio 1934 la cosiddetta \"marcia su Bellinzona\" che intendeva essere un'imitazione della marcia su Roma, si concluse con un fallimento, anche per il mancato appoggio dei numerosi immigrati italiani di fede fascista. Ci\u00f2 segn\u00f2 l'inizio della fine del fascismo ticinese, sempre pi\u00f9 screditato anche alla luce di quanto accadeva in Italia. Ad attendere meno di sessanta fascisti ticinesi a Bellinzona (trenta provenienti da Lugano e nemmeno altrettanti da Locarno), vi era una folla di 400 persone, fra le quali gli aderenti a un'associazione segreta antifascista detta \"Liberi e Svizzeri\" (creata dal Consigliere di Stato socialista Guglielmo Canevascini); inoltre fuori citt\u00e0 presero posizione un centinaio di militari della scuola sottufficiali di Bellinzona, il cui intervento non fu necessario.\nNelle elezioni del 1935 i fascisti ticinesi ottennero meno del 1,5% dei voti, e non riuscirono a eleggere un candidato. Dopo l'insuccesso elettorale, il partito non si present\u00f2 pi\u00f9 alle elezioni.\nNel 1940 i fascisti irredentisti ticinesi avevano come principale ideali lo spostamento del confine italiano fino al Passo del San Gottardo (\"Catena mediana delle Alpi\") e fu progettata un'invasione della Svizzera da parte dell'Asse, sostenuta anche dal loro capo Aurelio Garobbio.\nDopo il 1945 l'irredentismo italiano \u00e8 scomparso dalla Svizzera, sostituito da una moderata difesa della lingua e cultura italiana all'interno della Confederazione Elvetica (attuata da organizzazioni come la Pro Grigioni Italiano o la Pro Ticino).\nDifendendo gli interessi della minoranza italofona nei Grigioni, l'attuale PGI \u00e8 organizzata su base federativa: conta 10 sezioni sparse su tutto il territorio svizzero. Le sezioni nel Grigioni italiano (Bregaglia, Moesano e Valposchiavo) e a Coira gestiscono un Centro regionale che si avvale di un operatore culturale sostenuto dal governo di Berna.\nL'Adula e gli irredentisti ticinesi.\nTeresina Bontempi, ticinese, fu la direttrice del giornale \"L'Adula\", insegnante e giornalista, al centro di continue polemiche in Ticino e nella Svizzera tutta, in particolare fra il 1912 e il 1936. L'attivit\u00e0 della Bontempi era tesa a strumentalizzare la posizione geografica del Canton Ticino, dipingendolo come povero e arretrato e addossando la colpa del \"sottosviluppo\" al governo federale. In realt\u00e0 la situazione economica del Cantone, che pure non era tra le pi\u00f9 felici, era migliore di quella della vicina Lombardia, dalla quale provenivano infatti numerosi immigrati.\nAssieme a un'amica, Rosetta Colombi, la Bontempi fond\u00f2 la rivista \"L'Adula\", prendendo il nome della cima che divide il Ticino dalla Svizzera germanofona. La pubblicazione, stampata a Bellinzona, denunciava soprattutto la presunta germanizzazione alla quale andava soggetto il Canton Ticino.\nLa popolazione svizzero-tedesca nel Canton Ticino con diritto di voto crebbe dallo 0,26% del 1837 al 5,34 del 1920. Per contro gli immigrati italiani, che non avevano diritto di voto, crebbero in queste proporzioni:\nInoltre dalla fine dell'Ottocento era iniziata un'ondata migratoria italiana diretta soprattutto verso la Svizzera tedesca: 10.000 italiani nel 1860, 202.809 nel 1910.\nSuccessivamente i toni de \"L'Adula\" si spostarono verso simpatie irredentiste e, infine, filo-fasciste. Al giornale collaborarono noti esponenti della cultura, non solo ticinese, ma anche del Regno d'Italia: Giuseppe Prezzolini che nel 1912 apr\u00ec sulla \"Voce\" un dibattito sull'italianit\u00e0 del Ticino e nel 1913 riserv\u00f2 un numero della rivista al tema con la partecipazione fra gli altri di Francesco Chiesa, Giovanni Papini, Giani Stuparich e Scipio Slataper.\nLe autorit\u00e0 elvetiche cominciarono a limitare le attivit\u00e0 di Teresina Bontempi, prima sospendendo pi\u00f9 volte il giornale che stava ottenendo successo specialmente tra gli Italo-svizzeri, quindi allontanandola dall'insegnamento. Nel 1935 fu condannata con l'accusa di irredentismo ad alcuni mesi di prigione, che scont\u00f2 nel penitenziario di Lugano, e dovette chiedere asilo politico in Italia nel 1936.\nDopo avere promosso la fondazione della \"Scuola ticinese di coltura italiana\" e della sezione ticinese della \"Dante Alighieri\", Giuseppe Prezzolini riavvi\u00f2 nella sua la Voce un dibattito a favore della creazione di una Universit\u00e0 italiana nel Ticino (cosa che avvenne successivamente solo nel 1996 con la fondazione della Universit\u00e0 della Svizzera italiana) per contrastare la presunta \"tedeschizzazione\" voluta da Berna.\nNegli anni trenta furono numerose le adesioni ai \"Fasci\" della Svizzera da parte di italiani immigrati in Svizzera, ma dopo il 1940 allorch\u00e9 Mussolini studi\u00f2 piani di invasione della Svizzera queste organizzazioni politiche furono proibite.\nIl fascista ticinese Aurelio Garobbio fu promotore dell'organizzazione \"Giovani Ticinesi\". Egli fu in diretto contatto con Gabriele D'Annunzio (nel periodo in cui era Rettore del Carnaro, dopo la prima guerra mondiale), e ipotizz\u00f2 il tentativo di emularlo a Lugano.\nSecondo Orazio Martinetti, Aurelio Garobbio, ticinese di nascita ma milanese di adozione, fu il vero riferimento dell'irredentismo italiano in Svizzera dopo il 1935. Fu il regista di tutta la propaganda anticonfederale da met\u00e0 anni trenta alla fine del conflitto e fu in continua fuga dalle SS, che tentarono di deportarlo per via della sua visione antitedesca: grande studioso di geopolitica, strategia, cultura e letteratura, fu il 'trait d'union' tra i circoli irredentisti svizzeri, maltesi e corsi. Fu confidente personale di Mussolini sino a pochi giorni dai fatti di Giulino di Mezzegra, quando fu ucciso, tanto da elaborare di persona con lui le ultimissime strategie di difesa (nei primi mesi del 1945, in Valtellina: chiuderla dal Fuentes verso nord, aprirsi un varco allo Stelvio, ridare vigore alle postazioni di Oga (in funzione anti-Alleati); si pensi che l\u00ec dietro, oltre le \"Termopili italiane\", c'era la Svizzera, la cui neutralit\u00e0 tanto criticata risult\u00f2 fondamentale per questo piano di estrema difesa dei fascisti, che per\u00f2 non ebbe mai luogo.\nCanton Grigioni.\nIl Canton Grigioni ha risentito minimamente degli ideali risorgimentali. Le comunit\u00e0 di Svizzeri italiani dei Grigioni italiani praticamente sono rimaste isolate nelle loro valli alpine e solo a causa dell'avanzata del processo di germanizzazione nell'area di Bivio si \u00e8 avuta un atteggiamento irredentista.\nInfatti durante il Fascismo fu promossa l'azione della docente e giornalista Elda Simonett-Giovanoli, nata in val Bregaglia. Questa insegnante di italiano continua tutt'oggi a difendere l'uso dell'italiano a Bivio, unico comune svizzero al di l\u00e0 dello spartiacque alpino dove l'italiano era lingua ufficiale, e per questo motivo ha ricevuto un'onorificenza da parte del presidente della Repubblica Italiana Oscar Luigi Scalfaro.\nL'associazione Pro Grigioni Italiano, che stampa tra l'altro l\"'Almanacco del Grigioni italiano\" per promuovere l'italianit\u00e0 del Cantone, \u00e8 un'associazione fondata nel 1918 a Coira, nel Canton Grigioni, con lo scopo di accrescere la solidariet\u00e0 tra le valli cantonali di lingua italiana (Val Poschiavo, Val Bregaglia, Val Mesolcina, Val Calanca e, sino al 2005, il centro abitato di Bivio). Ha sede a Coira, capoluogo dei Grigioni.\nLa Pro Grigioni Italiano promuove la lingua e la cultura italiana nel Grigioni italiano, nella Svizzera italiana e nell'intera Svizzera federale. Opera grazie a sussidi della Confederazione e del Cantone dei Grigioni.\nIl caso di Bivio.\nL'irredentismo, secondo Teresina Bontempi, ha avuto il merito di frenare la presunta germanizzazione della Svizzera italiana nel Novecento, specialmente nel Ticino e nei Grigioni italiani. Solamente a Bivio (comune non situato nel distretto italiano di Val Bregaglia) si \u00e8 registrato un certo insuccesso, nonostante l'impegno di Elda Simonett-Giovanoli.\nInfatti nel 2005 i cittadini di Bivio riuniti in assemblea comunale hanno accolto la proposta di cambiare protocollo e di usare il tedesco invece che l'italiano negli atti comunali. Questa decisione \u00e8 stata molto avversata dalla Pro Grigioni Italiano, che ha attribuito la causa del cambiamento al fatto che Bivio \u00e8 l'unico comune italofono in un distretto (Distretto di Albula) non di lingua italiana.\nL'Italiano del resto \u00e8 sceso in numero di parlanti a Bivio dall'80% del 1860, al 42% del 1980, al 34% del 1990 e al 29% del 2000. La PGI (Pro Grigioni Italiano) sta cercando di promuovere l'uso dell'italiano a Bivio.\nCantone Vallese.\nI comuni di Sempione e Gondo (ora chiamato Zwischbergen) nell'alta Val Divedro sono geograficamente italiani. Dopo la cessione di questi territori alla Svizzera da parte del Ducato di Milano, le due comunit\u00e0 rappresentarono il nucleo italiano pi\u00f9 importante nel Canton Vallese. Entrambi i comuni rimasero inoltre sotto la giurisdizione del Vescovo di Novara fino al 1822, quando le parrocchie passarono alla Diocesi di Sion. Anche la vicina citt\u00e0 svizzera di Briga (al di l\u00e0 dello spartiacque) aveva un nucleo di madrelingua italiana. \nQueste comunit\u00e0 autoctone di lingua italiana furono progressivamente assimilate, ma ancora nel primo Novecento vi erano alcuni membri a Briga ed a Gondo, che ricevettero l'appoggio dell'irredentista Giuseppe Prezzolini."}
{"id": "2245668", "revid": "125959000", "url": "https://it.wikipedia.org/wiki?curid=2245668", "title": "Bernardo Provenzano", "text": "Biografia.\nGiovent\u00f9.\nNato a Corleone da una famiglia di agricoltori, terzo di sette figli, venne ben presto mandato a lavorare nei campi come bracciante agricolo insieme al padre Angelo, abbandonando presto la scuola (non fin\u00ec la seconda elementare). Fu in questo periodo che cominci\u00f2 una serie di attivit\u00e0 illegali, specialmente abigeato e il furto di generi alimentari, e si leg\u00f2 al mafioso Luciano Liggio, che lo affili\u00f2 alla cosca mafiosa locale. Nel 1954 venne chiamato per il servizio militare ma venne dichiarato \"non idoneo\" e quindi riformato. Secondo le indagini dell'epoca dei Carabinieri di Corleone, in quel periodo cominci\u00f2 a occuparsi di macellazione clandestina di bestiame rubato nei terreni della societ\u00e0 armentizia di contrada \"Piano di Scala\" a Corleone, insieme con Liggio e la sua banda. Il 6 settembre 1958 Provenzano partecip\u00f2 a un conflitto a fuoco contro i mafiosi avversari Marco Marino, Giovanni Marino e Pietro Maiuri, in cui rimase ferito alla testa e arrestato dai Carabinieri, che lo denunciarono anche per furto di bestiame e formaggio, macellazione clandestina e associazione per delinquere.\nAnni sessanta.\nIl 10 settembre 1963 i Carabinieri di Corleone lo denunciarono per l'omicidio del mafioso Francesco Paolo Streva (ex sodale di Michele Navarra) ma anche per associazione per delinquere e porto abusivo di armi: Provenzano si rese allora irreperibile, dando inizio alla sua lunga latitanza. Nel 1969 venne assolto in contumacia per insufficienza di prove nel processo svoltosi a Bari per gli omicidi avvenuti a Corleone a partire dal 1958.\nSecondo le dichiarazioni del collaboratore di giustizia Antonino Calderone, Provenzano partecip\u00f2 alla cosiddetta \u00abstrage di viale Lazio\u00bb (10 dicembre 1969), che doveva punire il boss Michele Cavataio: durante il conflitto a fuoco, Provenzano rimase ferito alla mano ma riusc\u00ec lo stesso a sparare con la sua Beretta MAB 38; Cavataio rimase a terra ferito e Provenzano lo stord\u00ec con il calcio della Beretta, finendolo a colpi di pistola. Sempre secondo Calderone, Provenzano \u00ab\"era soprannominato \"u' viddanu\" e anche \"u' tratturi\". \u00c8 stato soprannominato \"u' tratturi\" da mio fratello con riferimento alle sue capacit\u00e0 omicide e con particolare riferimento alla strage di viale Lazio, nel senso che egli tratturava tutto e da dove passava lui \"non cresceva pi\u00f9 l'erba\"\"\u00bb.\nAnni settanta.\nSecondo i collaboratori di giustizia Tommaso Buscetta e Totuccio Contorno, nel 1974 Riina e Provenzano divennero i reggenti della famiglia di Corleone dopo l'arresto di Liggio, ricevendo anche l'incarico di reggere il relativo \"mandamento\". Nel marzo 1978 Giuseppe Di Cristina, capo della Famiglia di Riesi, si mise in contatto con i Carabinieri e dichiar\u00f2 che \u00ab\"Riina Salvatore e Provenzano Bernardo, soprannominati per la loro ferocia \"le belve\", sono gli elementi pi\u00f9 pericolosi di cui dispone Luciano Liggio. Essi, responsabili ciascuno di non meno di quaranta omicidi, sono stati gli assassini del vice pretore onorario di Prizzi\"\u00bb ed erano anche responsabili \u00ab\"su commissione dello stesso Liggio, dell'assassinio del tenente colonnello Giuseppe Russo\"\u00bb; in particolare, Di Cristina dichiar\u00f2 che Provenzano \u00ab\"era stato notato in Bagheria a bordo di un'autovettura Mercedes color bianco chiaro alla cui guida si trovava il figlio minore di Brusca Bernardo da San Giuseppe Jato\"\u00bb.\nSecondo le indagini dell'epoca dei Carabinieri di Partinico, Provenzano trascorreva la sua latitanza prevalentemente nella zona di Bagheria ed effettuava ingenti investimenti in societ\u00e0 immobiliari, attraverso prestanome, per riciclare il denaro sporco; sempre secondo le indagini, le societ\u00e0 immobiliari restarono in intensi rapporti economici con la ICRE, una fabbrica di metalli di propriet\u00e0 di Leonardo Greco (indicato dal collaboratore di giustizia Totuccio Contorno come il capo della Famiglia di Bagheria).\nAnni ottanta.\nNel 1981 Provenzano e Riina scatenarono la cosiddetta seconda guerra di mafia, con cui eliminarono i boss rivali e insediarono una nuova \"Commissione\", composta soltanto da capimandamento a loro fedeli; durante le riunioni della \"Commissione\", Provenzano partecip\u00f2 alle decisioni e all'organizzazione di numerosi omicidi come esponente influente del mandamento di Corleone e protesse pi\u00f9 volte con l'intimidazione la carriera politica di Vito Ciancimino, principale referente politico dei corleonesi: infatti negli anni successivi il collaboratore di giustizia Nino Giuffr\u00e8 dichiarer\u00e0 che Riina e Provenzano \u00ab\"non si alzavano da una riunione se non quando erano d'accordo\"\u00bb.\nAnni novanta.\nNel 1993, dopo l'arresto di Riina, Provenzano fu il paciere tra la fazione favorevole alla continuazione degli attentati dinamitardi contro lo Stato (Leoluca Bagarella, Giovanni Brusca, i fratelli Filippo e Giuseppe Graviano, Matteo Messina Denaro) e l'altra contraria (Michelangelo La Barbera, Raffaele Ganci, Salvatore Cancemi, Matteo Motisi, Benedetto Spera, Antonino Giuffr\u00e8, Pietro Aglieri): secondo il collaboratore di giustizia Vincenzo Sinacori, Provenzano riusc\u00ec a porre la condizione che gli attentati avvenissero fuori dalla Sicilia, in \"continente\", mentre l'altro collaboratore Salvatore Cancemi dichiar\u00f2 che, durante un incontro, lo stesso Provenzano gli disse che \"tutto andava avanti\" riguardo alla realizzazione degli attentati dinamitardi a Roma, Firenze e Milano, che provocarono numerose vittime e danni al patrimonio artistico italiano.\nNel 1993 in una riunione a Villabate nel siciliano si decise che sia Bernardo Provenzano che Leoluca Bagarella ricevettero l\u2019incarico di reggere insieme il mandamento di Corleone.\nDopo l'arresto di Leoluca Bagarella, Provenzano a campo libero, iniziando cos\u00ec un nuovo corso in Cosa Nostra, egli propose a Giovanni Brusca di prendere il comando sui corleonesi, in cambio egli ricevette l'investitura a capo dei capi in modo cos\u00ec da poter avviare la cosiddetta \"strategia della sommersione\" che mirava a rendere Cosa nostra invisibile dopo gli attentati del 1992-93, limitando al massimo gli omicidi e le azioni clamorose per non destare troppo l'attenzione delle autorit\u00e0 al fine di tornare a sviluppare gli affari leciti e illeciti: tale strategia venne decisa nel corso di alcuni incontri a cui parteciparono lo stesso Provenzano insieme con i \"boss\" Benedetto Spera, Nino Giuffr\u00e8, Tommaso Cannella e il geometra Pino Lipari, il quale non era ritualmente \u201cpunciutu\u201d ma poteva partecipare agli incontri perch\u00e9 era il prestanome pi\u00f9 fidato di Provenzano.\nIl 22 luglio 1993 Salvatore Cancemi, reggente del \"mandamento\" di Porta Nuova, si consegn\u00f2 spontaneamente ai Carabinieri e decise di collaborare con la giustizia, dichiarando che la mattina successiva avrebbe dovuto incontrarsi con il latitante Pietro Aglieri (capo del \"mandamento\" di Santa Maria di Ges\u00f9), per poi raggiungere Provenzano in una localit\u00e0 segreta, offrendosi di aiutarli a organizzare una trappola; l'informazione per\u00f2 venne considerata non veritiera dai Carabinieri, i quali erano convinti che Provenzano fosse morto poich\u00e9 dopo un decennio la moglie e i figli erano tornati a vivere e a lavorare a Corleone, decidendo quindi di non sfruttare l'occasione.\nAnni 2000.\nLe indagini che portarono all'arresto di Provenzano si incentrarono sull'intercettazione dei \"pizzini\", i biglietti con cui comunicava con la compagna e i figli, il nipote Carmelo Gariffo e con il resto del clan.Dopo l'intercettazione di questi pizzini e alcuni pacchi contenenti la spesa e la biancheria, movimentati da alcuni staffettisti di fiducia del boss, i poliziotti della Squadra mobile di Palermo guidati da Giuseppe Gualtieri e dal dirigente della Squadra Catturanti Renato Cortese riuscirono a identificare il luogo in cui si rifugiava. Individuato il casolare, gli agenti monitorarono il luogo per dieci giorni attraverso microspie e intercettazioni ambientali, per avere la certezza che all'interno vi fosse proprio Provenzano. L'11 aprile 2006 le forze dell'ordine decisero di eseguire il blitz e l'arresto, a cui Provenzano reag\u00ec senza opporre resistenza, limitandosi a chiedere che gli venisse fornito l'occorrente per le iniezioni che doveva effettuare in seguito all'operazione alla prostata. Il boss conferm\u00f2 la propria identit\u00e0 complimentandosi e stringendo la mano agli uomini della scorta e venne portato alla questura di Palermo.\nIl questore di Palermo successivamente conferm\u00f2 che per giungere alla cattura le autorit\u00e0 non si erano avvalse n\u00e9 di pentiti n\u00e9 di confidenti. Il casolare (il proprietario del quale venne arrestato) in cui viveva il boss era arredato in maniera spartana, con il letto, un cucinino, il frigo e un bagno, oltre che una stufa e la macchina per scrivere con cui il boss compilava i pizzini.\nDopo il blitz, venne portato alla questura di Palermo e poi al supercarcere di Terni, sottoposto al regime carcerario dell'art. 41-bis. Dopo un anno di carcere a Terni, a seguito di alcuni malumori degli agenti di Polizia Penitenziaria che si occupavano della sua detenzione, venne trasferito al carcere di Novara. Dal carcere di Novara tent\u00f2 pi\u00f9 volte di comunicare in codice con l'esterno. Il ministero della Giustizia decise allora di aggravare la durezza della condizione detentiva, applicandogli, in aggiunta al regime dell'art. 41-bis, il regime di \"sorveglianza speciale\" (14-bis) dell'ordinamento penitenziario, con ulteriori restrizioni, come l'isolamento in una cella in cui erano vietate televisione e radio portatile.\nAnni 2010.\nIl 19 marzo 2011 venne confermata la notizia che Bernardo Provenzano era affetto da un cancro alla vescica. Lo stesso giorno venne annunciato il suo trasferimento dal carcere di Novara a quello di Parma, dove il 9 maggio 2012 l'ex boss tent\u00f2 il suicidio infilando la testa in una busta di plastica, con l'obiettivo di soffocarsi. Il tentativo venne sventato da un agente di polizia penitenziaria.\nIl 24 luglio 2012 la Procura di Palermo, sotto Antonio Ingroia e in riferimento all'indagine sulla trattativa Stato-mafia, chiese il rinvio a giudizio di Provenzano e altri undici indagati accusati di concorso esterno in associazione di tipo mafioso e \"violenza o minaccia a corpo politico dello Stato\". Gli altri imputati erano i politici Calogero Mannino, Marcello Dell'Utri, gli ufficiali Antonio Subranni, Mario Mori e Giuseppe De Donno, i boss Giovanni Brusca, Salvatore Riina, Leoluca Bagarella e Antonino Cin\u00e0, il collaboratore di giustizia Massimo Ciancimino (accusato anche di calunnia) e l'ex ministro Nicola Mancino (\"falsa testimonianza\").\nIl 23 maggio 2013 la trasmissione televisiva \"Servizio pubblico\" mand\u00f2 in onda un video che ritrae Provenzano nel carcere di Parma durante un colloquio con la compagna e il figlio minore, il 15 dicembre 2012. Nel video l'ex boss appare fisicamente irriconoscibile, affaticato e mentalmente confuso, tanto da non riuscire a tenere in mano correttamente la cornetta del citofono per parlare con il figlio e nemmeno a spiegargli con chiarezza l'origine di un'evidente contusione al capo: prima dichiara di essere stato vittima di percosse, poi di essere caduto accidentalmente. Il 26 luglio dell'anno seguente la procura di Palermo diede il via libera alla revoca del regime dell'art. 41-bis a cui Provenzano era sottoposto, motivandola con le condizioni mediche.\nA causa dell'aggravarsi delle stesse, il 9 aprile 2014 venne ricoverato all'Ospedale San Paolo di Milano, proveniente dal centro clinico degli istituti penitenziari di Parma. Nell'estate 2015 la Cassazione riconferm\u00f2 il regime di 41-bis presso la camera di massima sicurezza dell'ospedale milanese, respingendo l'istanza dei legali di Provenzano di spostarlo nel reparto riservato ai detenuti ordinari, in regime di detenzione domiciliare. Motivazione di questa decisione fu la tutela del diritto alla salute del detenuto, ritenendo la Corte Suprema che l'esposizione alla promiscuit\u00e0 dell'altro reparto (peraltro non attrezzato ad assicuragli un'assistenza sanitaria efficace come quella di cui godeva nella camera di massima sicurezza) l'avrebbe messo a \"rischio sopravvivenza\".\nMor\u00ec all'ospedale San Paolo di Milano il 13 luglio 2016, all'et\u00e0 di 83 anni. Il questore di Palermo dispose che \"per ragioni di ordine pubblico\" venissero vietati i funerali (esequie in chiesa e corteo funebre) e qualsiasi altra cerimonia in forma pubblica, concedendo ai familiari di accompagnare la salma al cimitero di Corleone soltanto in forma privata. Compagna e figli optarono per farlo cremare a Milano, per poi traslare personalmente l'urna cineraria al cimitero di Corleone, dove il 18 luglio venne tumulata nella tomba di famiglia.\nIl 26 ottobre 2018 la Corte europea per i diritti dell'uomo ha condannato la Repubblica Italiana per aver rinnovato il 41-bis a Bernardo Provenzano in punto di morte, violando, secondo i giudici, il diritto a non essere sottoposti a trattamenti inumani e degradanti.\nControversie.\nIndagini sulla latitanza e i mancati arresti.\nIl 31 ottobre 1995 il boss Luigi Ilardo (reggente mafioso della provincia di Caltanissetta in sostituzione del cugino detenuto Giuseppe \"Piddu\" Madonia) divenne confidente del colonnello Michele Riccio del ROS e gli rivel\u00f2 che avrebbe incontrato Provenzano in un casolare nei pressi di Mezzojuso; Riccio allert\u00f2 il colonnello Mario Mori ma non gli furono forniti uomini e mezzi adeguati per intervenire, cosicch\u00e9 non riusc\u00ec a localizzare con esattezza il casolare indicato da Ilardo. Successivamente, il 10 maggio 1996, poco dopo aver cominciato la sua collaborazione con la giustizia, Ilardo venne ucciso. Riccio accus\u00f2 Mori e i suoi superiori di aver trattato la faccenda con superficialit\u00e0, dando inizio a varie inchieste giudiziarie che ancora non hanno chiarito la vicenda.\nNel novembre 1998 gli agenti del ROS dei Carabinieri condussero l'indagine denominata \"Grande Oriente\", che era partita dalle confidenze rese da Ilardo e port\u00f2 all'arresto di 47 persone, accusate di attivit\u00e0 illecite e di aver favorito la latitanza di Provenzano; tra gli arrestati figurarono anche Simone Castello e l'imprenditore bagherese Vincenzo Giammanco, accusato di essere prestanome di Provenzano nella gestione dell'impresa edile \"Italcostruzioni SpA\".\nNel novembre 2003 venne arrestato l'imprenditore Michele Aiello, accusato di essere il prestanome di fiducia di Provenzano: infatti, secondo il collaboratore di giustizia Nino Giuffr\u00e8, Provenzano aveva investito denaro sporco nella clinica Villa Santa Teresa, centro oncologico all'avanguardia a Bagheria di propriet\u00e0 di Aiello. Per queste ragioni, nel 2011 Aiello verr\u00e0 condannato in via definitiva a quindici anni e mezzo di carcere per associazione di tipo mafioso, corruzione e accesso abusivo alla rete informatica della Procura.\nNel gennaio 2005 la DDA di Palermo coordin\u00f2 l'indagine \"Grande mandamento\", condotta dagli agenti del Servizio Centrale Operativo e del ROS dei Carabinieri, che port\u00f2 all'arresto di 46 persone nella provincia di Palermo, accusate di aver favorito la latitanza di Provenzano e di aver gestito il recapito dei \"pizzini\" destinati al latitante; l'indagine rivel\u00f2 anche che nel 2003 alcuni mafiosi di Villabate avevano aiutato Provenzano a farsi ricoverare in una clinica di Marsiglia per un'operazione chirurgica alla prostata, fornendogli documenti falsi per il viaggio e il ricovero. Uno degli arrestati, Mario Cusimano (ex imprenditore di Villabate), cominci\u00f2 a collaborare con la giustizia e rivel\u00f2 agli inquirenti che la carta d'identit\u00e0 usata da Provenzano per andare a Marsiglia era stata timbrata da Francesco Campanella, ex presidente del consiglio comunale di Villabate: nel settembre 2005 anche Campanella cominci\u00f2 a collaborare con la giustizia e conferm\u00f2 di essere stato lui a timbrare il documento.\nNel 2006 si verific\u00f2 un tentativo di depistaggio: il 31 marzo 2006 (undici giorni prima dell'arresto) il legale del boss latitante annunci\u00f2 la morte del suo assistito, subito smentita dalla DIA di Palermo.\nFamiglia.\nBernardo Provenzano \u00e8 stato sentimentalmente legato a Saveria Benedetta Palazzolo, con cui non ha mai contratto matrimonio, ma ha convissuto durante gran parte della propria latitanza. Saveria Benedetta Palazzolo fece da prestanome a Provenzano in numerose societ\u00e0 immobiliari e nel 1983 riusc\u00ec a sfuggire a un tentativo d'arresto da parte della polizia, rendendosi irreperibile e condividendo la latitanza con il compagno.\nLa coppia ha avuto due figli:\nLa signora Palazzolo e i figli hanno vissuto in latitanza fino al 1992; poi, la primavera di quell'anno, hanno fatto improvvisamente ritorno a Corleone. Tra il 2000 e il 2009 il figlio Angelo \u00e8 stato pi\u00f9 di una volta sotto inchiesta per mafia, ma tutte si sono concluse senza alcuno sviluppo giudiziario.\nNeanche il figlio Francesco Paolo ha seguito le orme criminali del padre: nel 2005, a 23 anni, si \u00e8 infatti laureato in Lingue e culture moderne all'Universit\u00e0 degli Studi di Palermo, per poi ottenere l'assegnazione di una borsa di studio erogata dal Ministero dell'Istruzione, dell'Universit\u00e0 e della Ricerca per la promozione della nostra cultura all'estero, che gli ha valso un posto come assistente di lingua italiana in un prestigioso liceo tedesco."}
{"id": "2245676", "revid": "115312647", "url": "https://it.wikipedia.org/wiki?curid=2245676", "title": "Sha're", "text": "Sha're \u00e8 un personaggio immaginario dell'universo di Stargate; nel film \"Stargate\" \u00e8 interpretata da Mili Avital, mentre in \"Stargate SG-1\" da Vaitiare Bandera. Il suo nome in \"Stargate\" era scritto \"Sha'uri\", mentre in \"Stargate SG-1\" viene cambiato in \"Sha're\"; la pronuncia rimane comunque invariata.\nSha're \u00e8 originaria di Abydos, \u00e8 figlia del leader degli abydosiani, Kasuf, e sorella di Skaara. Rapita da Apophis, divenne ospite della goa'uld Amonet.\nBiografia.\nSha're \u00e8 nata su Abydos, \u00e8 figlia di Kasuf, sorella di Skaara ed \u00e8 sempre stata sottomessa al Signore del Sistema Ra.\nQuando arriva la squadra di O'Neill sul pianeta e la popolazione li accoglie, Kasuf offre la figlia al dottor Daniel Jackson; questi prima la rifiuta, ma poi entrambi si innamorano, e quando Daniel ha l'occasione di tornare sulla Terra decide invece di restare ad Abydos per sposare Sha're.\nUn anno dopo la morte di Ra, arriv\u00f2 sul pianeta un altro Signore del Sistema, Apophis. Egli rap\u00ec Skaara, per farne ospite del figlio Klorel, e Sha're, per farne ospite della propria consorte Amonet, sua sposa. Da allora Daniel si aggreg\u00f2 alla squadra SG-1 prefissandosi lo scopo di ritrovarla.\nNel frattempo Apophis mise incinta Sha're con lo scopo di generare un ospite umano con capacit\u00e0 extracorporee, in modo da diventare ancora pi\u00f9 potente. Questa era un'azione vietata tra i goa'uld: infatti il figlio di due ospiti di simbionti goa'uld, chiamato Harcesis, aveva oltre ai poteri sovrumani anche l'intera conoscenza dei Goa'uld.\nDopo circa un anno, Daniel Jackson e il jaffa Teal'c ritornarono su Abydos, dove scoprirono della gravidanza di Sha're. Durante la gestazione il simbionte Amonet si mise in uno stato dormiente per permettere di portare a termine la gravidanza, permettendo alla coscienza di Sha're di riaffiorare. Daniel aiut\u00f2 Sha're a partorire, ma non riusc\u00ec a salvare il bambino, che fu rapito da Apophis insieme a Sha're, che nel frattempo era ritornata sotto l'influenza di Amonet.\nDaniel ebbe un ruolo importante nella guerra contro i Goa'uld, ma non dimentic\u00f2 mai il suo obiettivo principale: ritrovare Sha're. Daniel riusc\u00ec a trovarla, ma Amonet lo cattur\u00f2 e lo tortur\u00f2 con il suo Guanto Goa'uld, portando Daniel in fin di vita. Teal'c dovette colpire Amonet per salvare Daniel, ferendo a morte Sha're. Dopo questo episodio Daniel ruppe tutti i suoi rapporti con Teal'c e lasci\u00f2 il Comando Stargate. Ma gli apparve in sogno Sha're, dicendogli di perdonare Teal'c e tornare nella SG-1; convinto che tramite il guanto Sha're gli abbia davvero lasciato un messaggio, torn\u00f2 al Comando e perdon\u00f2 Teal'c. Inoltre Sha're gli chiese di ritrovare Shifu, il nome del figlio avuto con Apophis, dicendogli che si trovava in un luogo chiamato Kheb."}
{"id": "2245678", "revid": "337480", "url": "https://it.wikipedia.org/wiki?curid=2245678", "title": "Sha'uri", "text": ""}
{"id": "2245687", "revid": "132266", "url": "https://it.wikipedia.org/wiki?curid=2245687", "title": "Utriusque iuris", "text": ""}
{"id": "2245691", "revid": "122833393", "url": "https://it.wikipedia.org/wiki?curid=2245691", "title": "Serge Lang", "text": "La sua fama \u00e8 legata ai contributi dati alla teoria dei numeri e ancor pi\u00f9 ai suoi numerosi libri di testo di matematica, tra cui l'influente \"Algebra\". \u00c8 stato membro del gruppo di matematici Bourbaki.\nBiografia.\nNato a Parigi nel 1927, Serge Lang si trasfer\u00ec adolescente a Los Angeles, California, insieme alla famiglia. Qui, nel 1943, si diplom\u00f2 presso la Beverly Hills High School. Nel 1946 consegu\u00ec la laurea in fisica presso il Caltech. Dopo aver prestato servizio per un anno e mezzo nell'esercito statunitense, trascorsi per lo pi\u00f9 in Germania e in Italia, inizi\u00f2 gli studi superiori in filosofia presso l'Universit\u00e0 di Princeton. Li abbandon\u00f2 per\u00f2 dopo un anno, per dedicarsi da allora in poi alla matematica. Durante gli anni trascorsi a Princeton, sub\u00ec l'influenza di Emil Artin, importante teorico dei numeri, e si appassion\u00f2 all'algebra e alla teoria algebrica dei numeri. Nel 1951 consegu\u00ec il dottorato di ricerca con una dissertazione dal titolo \"On quasi algebraic closure\", sotto la supervisione di Emil Artin.\nDivenne poi \"instructor\", a Princeton prima, alla Universit\u00e0 di Chicago poi, fino al 1955. In quell'anno ottenne il suo primo incarico permanente presso la Columbia University, dove rimase fino al 1971; attivista impegnato contro la guerra del Vietnam, si dimise dal suo incarico per protesta contro il trattamento che la Columbia University riservava ai contestatori. L'anno dopo si trasfer\u00ec alla Yale University, dove rimase per il resto della sua carriera. Quando mor\u00ec, nel 2005, era professore emerito a Yale.\nLavori matematici.\nLa ricerca matematica di Serge Lang si svilupp\u00f2 su un ampio ventaglio di direzioni. Dopo la presentazione della sua tesi di dottorato sui campi algebricamente quasi-chiusi, si occup\u00f2 della teoria geometrica dei campi delle classi di resto e di geometria diofantea; in una fase successiva si dedic\u00f2 all'approssimazione diofantea e alla teoria dei numeri trascendenti. Negli anni seguenti le sue ricerche riguardarono molti altri campi, in particolare le forme modulari e le unit\u00e0 modulari, le distribuzioni su gruppi profiniti e la teoria della distribuzione dei valori per le funzioni olomorfe.\nL'ampiezza dei suoi interessi \u00e8 mostrato anche dal fatto che il suo nome \u00e8 legato a una serie di congetture, riguardanti in particolare la geometria diofantea: la congettura di Mordell-Lang, la congettura di Bombieri-Lang, la congettura del punto integrale di Lang, la congettura di Lang-Trotter, la congettura di Lang sui valori Gamma, la congettura di Lang sulle variet\u00e0 analiticamente iperboliche.\nLibri.\nSerge Lang fu un autore molto prolifico ed efficace di testi matematici. Molte delle sue opere sono di livello avanzato, rivolte a coloro che svolgono ricerca nel campo della teoria dei numeri. Scrisse inoltre testi di analisi, e prepar\u00f2 un libro sulla coomologia dei gruppi per Bourbaki. Forse la sua opera pi\u00f9 nota ed influente \u00e8 costituita da \"Algebra\", un manuale introduttivo all'algebra astratta a livello universitario, che ha ricevuto numerose riedizioni nel corso degli anni. Nel 1999, la American Mathematical Society gli confer\u00ec il Premio Steele per l'insegnamento della matematica in virt\u00f9 della sua attivit\u00e0 di espositore; \"L\"'Algebra\" di Lang\" - si legge nelle motivazioni - ha cambiato il modo in cui si insegna l'algebra superiore [..] essa ha influenzato tutti i testi di algebra universitari scritti da quel momento in poi\". Molto noto \u00e8 anche un suo manuale di algebra lineare (tradotto in Italia da Salvatore Ciampa per i tipi della Boringhieri).\nIl suo collega Peter Jones paragona, in un articolo del \"Yale Daily News\", la prolificit\u00e0 di Lang a quella di Eulero.\nRiconoscimenti.\nLang \u00e8 stato considerato dai suoi studenti all'universit\u00e0 di Yale uno dei pi\u00f9 grandi insegnanti di matematica del mondo. Oltre al citato premio Steele, nel 1960, ha vinto il Frank Nelson Cole Prize sull'algebra per il suo articolo \"Unramified class field theory over function fields in several variables\" (Annals of Mathematics, Series 2, volume 64 (1956), pp.\u00a0285\u2013325).\nAttivismo politico.\nOltre ad essere un matematico, Lang spese molto del suo tempo nell'impegno politico. Si schier\u00f2 sul fronte degli attivisti americani contro la Guerra del Vietnam. Collabor\u00f2 come volontario nel 1966 alla campagna anti-guerra di Robert Scheer (e in seguito scrisse un libro sull'argomento dal titolo \"La Campagna di Scheer\"). Pi\u00f9 tardi, nel 1971, si dimise dal suo incarico presso la Columbia University per protesta verso l'Universit\u00e0 per il trattamento che riservava ai contestatori contro la guerra.\nLang inoltre s'impegn\u00f2 in varie occasioni nell'accusare chiunque egli riteneva che divulgasse disinformazione o abusasse della scienza e della matematica per promuovere i propri scopi.\nAttacc\u00f2 l'indagine del 1977 dei Professionisti Americani, un sondaggio di opinione che Seymour Martin Lipset e E. C. Ladd inviarono a migliaia di professori universitari degli Stati Uniti, perch\u00e9 secondo Lang conteneva numerosi pregiudizi e domande trabocchetto. Tale intervento port\u00f2 a un conflitto pubblico molto acceso.\nNel 1986 si oppose alla nomina dello scienziato della politica Samuel P. Huntington all'Accademia Nazionale delle Scienze statunitense, denunciando il fatto che le sue ricerche consistevano in \u201copinioni politiche mascherate da scienza\u201d. Lang alla fine la spunt\u00f2.\nLang teneva la sua corrispondenza politica e la documentazione correlata in esaurienti schedari. Spediva lettere e articoli, aspettava le risposte, stimolava gli scrittori ad ulteriori contributi, collezionava tutti questi scritti e poi metteva in evidenza ci\u00f2 che egli considerava contraddittorio. Spesso inviava questi dossier a persone che considerava importanti; alcuni di essi furono pubblicati nel suo libro \"Challenges\" (Sfide), (ISBN 0-387-94861-9) e \u201cThe Files\u201d (ISBN 0-387-90607-X). Il registro sulla presunta condotta sbagliata dello scienziato e Premio Nobel David Baltimore fu pubblicato per intero dalla rivista \"Ethics and Behavior\", nel numero di gennaio 1993 . Lang si batt\u00e9 successivamente contro la decisione della Yale University di assumere lo storico della scienza Daniel Kevles, \"reo\" di aver ricostruito in un libro \u201cIl Caso Baltimore\u201d che il matematico riteneva fazioso.\nLa sua posizione politica pi\u00f9 controversa fu quella assunta sulle ipotesi alternative sull'AIDS; egli affermava che il consenso scientifico predominante sul rapporto causale tra il virus HIV e l'AIDS non fosse sostenuto da affidabili metodi scientifici, e che le ulteriori ricerche necessarie all'approfondimento di questa questione sarebbero state soppresse ancora una volta per ragioni politiche ed economiche. Su questo tema era molto diretto e parte del suo libro \"Challenges\" fu dedicato a questo problema."}
{"id": "2245692", "revid": "1226", "url": "https://it.wikipedia.org/wiki?curid=2245692", "title": "Replicanti", "text": ""}
{"id": "2245703", "revid": "1305772", "url": "https://it.wikipedia.org/wiki?curid=2245703", "title": "Llano", "text": ""}
{"id": "2245704", "revid": "74415", "url": "https://it.wikipedia.org/wiki?curid=2245704", "title": "Luzern-Stans-Engelberg-Bahn", "text": ""}
{"id": "2245705", "revid": "62004", "url": "https://it.wikipedia.org/wiki?curid=2245705", "title": "LPR Brakes-Ballan", "text": ""}
{"id": "2245709", "revid": "767487", "url": "https://it.wikipedia.org/wiki?curid=2245709", "title": "Charles de Louviers", "text": "L'attentato.\nVerso le 11 del mattino l'ammiraglio Coligny dopo aver partecipato al Consiglio ed aver assistito ad una partita di \"jeu de paume\" del re, stava rientrando al suo alloggio, l'Hotel de Rochefort, sito all'angolo di rue de l'Arbre-Sec e rue de B\u00e9thisy, vicino al Louvre. Coligny camminava lentamente, accompagnato da una quindicina di fedelissimi, e stava leggendo una petizione che gli avevano appena sottoposto; i suoi compagni gli facevano schermo attorno, riducendo la visuale all'attentatore.\nMaurevert spar\u00f2 nel momento in cui Coligny si chinava per allacciarsi una scarpa. La pallottola asport\u00f2 l'indice della mano destra, spezz\u00f2 l'osso e si conficc\u00f2 nel gomito sinistro di Coligny. Maurevert riusc\u00ec a fuggire. Il Coligny fu operato nell'Hotel de B\u00e9thisy, da un medico correligionario, Ambroise Par\u00e9, che non avendo a disposizione delle forbici taglienti dovette provare per ben tre volte prima di riuscire ad amputargli il dito. Caterina de Medici e la famiglia Guisa furono rispettivamente sospettati di connivenza e di essere i mandanti. Il re Carlo IX, amico di Coligny ed in lotta con sua madre Caterina per rendersi indipendente dalla sua influenza, ordin\u00f2 un'inchiesta che rivel\u00f2 che la casa dove si era nascosto l'attentatore ed il cavallo usato per la sua fuga appartenevano ad un vecchio aio del Duca di Guisa, mentre l'archibugio gli era stato fornito da una guardia del duca d'Angi\u00f2.\nSi dice che Caterina, durante la visita a Coligny con suo figlio Carlo IX, avendo osservato la palla estratta dal braccio, abbia detto a Coligny che era stato fortunato ad avere Par\u00e9 che aveva saputo estrargli la palla, diversamente da quello che era successo a Francesco I di Guisa ad Orl\u00e9ans, che era morto per l'infezione."}
{"id": "2245712", "revid": "7969", "url": "https://it.wikipedia.org/wiki?curid=2245712", "title": "Yuliya Mayarchuk", "text": ""}
{"id": "2245713", "revid": "287204", "url": "https://it.wikipedia.org/wiki?curid=2245713", "title": "Julija Majarcuk", "text": ""}
{"id": "2245720", "revid": "1226", "url": "https://it.wikipedia.org/wiki?curid=2245720", "title": "Ai confini della realt\u00e0 - Il film", "text": ""}
{"id": "2245723", "revid": "287204", "url": "https://it.wikipedia.org/wiki?curid=2245723", "title": "Monti Guadalupe", "text": "I Monti Guadalupe sono una catena montuosa degli Stati Uniti d'America, localizzata tra il Texas occidentale e il Nuovo Messico sud-orientale. Il punto pi\u00f9 elevato \u00e8 raggiunto dal Guadalupe Peak a 2.667 metri sul livello del mare. Si trovano a sud-est dei Monti Sacramento e ad est dei Monti Brokeoff."}
{"id": "2245724", "revid": "1123126", "url": "https://it.wikipedia.org/wiki?curid=2245724", "title": "Fog el Nakhal", "text": "Fog el Nakhal (\u0641\u0648\u0642 \u0627\u0644\u0646\u062e\u0644, \"Sulle palme\") \u00e8 il titolo di una canzone tradizionale che fa parte oggi del repertorio popolare iracheno. Il testo, melodico e avvolgente, rievoca i canti sufi dell'epoca d'oro (intorno al XII secolo d.C.) e tratta della passione che travolge il protagonista, \"malato\" d'amore verso colei che non riesce ad avere.\nInterpretazioni.\nIl testo ha sub\u00ecto diverse modifiche, a seconda degli artisti che gli hanno prestato la voce. Anche il titolo appare diverso, in base ai diversi criteri di traslitterazione della lingua araba in caratteri latini. Nazem Al-Ghazali, uno tra i pi\u00f9 famosi cantautori popolari iracheni del XX secolo l'ha cantata con il titolo \"Fog il Nahal\". Tra le esecuzioni recenti pi\u00f9 celebri si ricordano il concerto nel Qatar del siriano Sabah Fakhri (esibitosi di recente anche a Las Vegas) che l'ha cantata con il titolo di \"Fog el Nakhal\"). Infine Dania, una cantante libanese, l'ha interpretata con il titolo \"Foug el Nakhal\".\nLa canzone \u00e8 stata interpretata anche da Franco Battiato con il titolo \"Fogh in Nakhal\". Un'esecuzione di questa versione ebbe luogo a Baghdad nel 1992. Con il medesimo titolo la canzone viene inserita nel 2008 nell'album postumo \"Cercati in me\" di Giuni Russo. \"Fog el Nakhal\" \u00e8 stata ricantata anche da Nabil Salameh, voce nel duo Radiodervish, nel film animato \"La Luna nel Deserto\".\nTesto.\nIl testo pi\u00f9 diffuso in Italia e tra i siti in lingua italiana, bench\u00e9 segnato da numerose imprecisioni, \u00e8 quello cantato da Franco Battiato durante il concerto di Baghdad e incisa nell'album \"Caff\u00e8 de la Paix\" da Emi Records (1993):\nTuttavia la versione eseguita da Nazem Al-Ghazali \u00e8 pi\u00f9 corretta, pi\u00f9 completa e offre una maggiore ricchezza del testo:"}
{"id": "2245731", "revid": "256896", "url": "https://it.wikipedia.org/wiki?curid=2245731", "title": "Confederazione Nazionale dell'Artigianato", "text": ""}
{"id": "2245742", "revid": "1861950", "url": "https://it.wikipedia.org/wiki?curid=2245742", "title": "Alrosa Mirnyj Air Enterprise", "text": "CJSC \"Air Company ALROSA\" (in russo: \u0417\u0410\u041e \u00ab\u0410\u0432\u0438\u0430\u043a\u043e\u043c\u043f\u0430\u043d\u0438\u044f \u0410\u041b\u0420\u041e\u0421\u0410\u00bb, ZAO \u00abAviakompanija ALROSA\u00bb; jacuto: \u0410\u043b\u0440\u043e\u0441\u0430 \u0430\u0432\u0438\u0430\u0445\u0430\u043c\u043f\u0430\u043d\u043d\u044c\u0430, Alrosa aviaxampannya), precedentemente \"Alrosa Mirny Air Enterprise\" (Alrosa Air Company Limited), \u00e8 una compagnia aerea con sede a Mirnyj, in Russia. Le sue basi sono all'aeroporto di Mirny e all'aeroporto di Polyarny. La compagnia aerea opera voli nazionali di linea e charter.\nStoria.\nLa compagnia aerea russa \u201cAlrosa Mirnyj Air Enterprise\u201d \u00e8 stata creata nel 1994 dalla compagnia aerea \"Almazy Rossii Sacha\" (in italiano: Diamanti della Russia Sacha) (l'erede dell'Aeroflot-Mirnyj).\nNel 2010, gli aerei dell'Alrosa Mirnyj Air Enterprise hanno trasportato 12.400 t di merce. La compagnia ha occupato il 14\u00ba posto tra le compagnie aeree cargo russe.\nIl 11 febbraio 2013, la compagnia aerea \"Alrosa\", creata il 1\u00ba gennaio 2013 sulla base dell'Alrosa Mirnyj Air Enterprise, ha effettuato il primo volo di linea Mosca-Vnukovo - Mirnyj con un Boeing 737-700 preso in leasing operativo dalla russa Jakutavia. La compagnia aerea Alrosa ha sostituito tutti i suoi Tupolev Tu-154M con gli aerei della statunitense Boeing.\nTra il 2013 e il 2019 Alrosa ha gradualmente radiato, oltre ai Tu-154M, tutti gli aerei e gli elicotteri di fabbricazione russo/sovietica e si \u00e8 dotata per intero di Boeing 737.\nFlotta.\nFlotta attuale.\nA dicembre 2021 la flotta di Alrosa Avia \u00e8 cos\u00ec composta:"}
{"id": "2245744", "revid": "110157", "url": "https://it.wikipedia.org/wiki?curid=2245744", "title": "Guadalupe Peak", "text": "Guadalupe Peak \u00e8 la montagna pi\u00f9 elevata del Texas. Si trova nel Parco nazionale dei Monti Guadalupe e fa parte della catena dei Monti Guadalupe che si estendono dal sud-est dello stato del Nuovo Messico all'ovest del Texas. La vetta s'affaccia sul deserto di Chihuahua."}
{"id": "2245752", "revid": "729019", "url": "https://it.wikipedia.org/wiki?curid=2245752", "title": "Partenavia", "text": "Partenavia Costruzioni Aeronautiche S.p.A., conosciuta semplicemente come Partenavia era un'azienda aeronautica italiana con sede a Casoria, comune della citt\u00e0 metropolitana di Napoli, attiva nella seconda parte del XX secolo e rifondata nel 1986 col nome di TECNAM costruzioni aeronautiche con prima sede ai piedi della pista LIRN di Napoli Capodichino ad opera del Prof Pascale ed oggi con sede anche a Capua.\nI velivoli Partenavia che riscossero il successo commerciale pi\u00f9 rilevante furono l'addestratore Partenavia Oscar, prodotto in numerose versioni ed utilizzato tuttora in molti aeroclub sul territorio italiano come formatori per i nuovi piloti, ed il bimotore da turismo P.68 portato in volo per la prima volta nel 1970.\nStoria.\nL'azienda venne fondata su iniziativa dei fratelli Giovanni e Luigi Pascale, quest'ultimo assistente all'Istituto di Costruzioni Aeronautiche dell'universit\u00e0 di Napoli, negli anni cinquanta. La prima iniziativa costruttiva risale al 1949 quando riuscirono a terminare in due anni di lavoro il loro primo biposto, progettato da Luigi, in un'autorimessa di via Tasso al n\u00b0 480, nel quartiere Mergellina. Il velivolo, il P.48B Astore, venne portato in volo per la prima volta il 2 aprile 1951 dal famoso asso Mario de Bernardi. Luigi sarebbe stato artefice di numerosi progetti e del loro sviluppo fino alla realizzazione dei modelli successivi prototipi portati in volo dallo stesso. Nel 1957 venne acquistata una struttura ad Arzano che permetteva un'area maggiore e la produzione si spost\u00f2. Nel 1959 l'azienda venne trasformata in una Societ\u00e0 a responsabilit\u00e0 limitata (S.r.l.).\nIl primo successo commerciale venne con il modello P.57 Fachiro, un velivolo leggero monomotore quadriposto ad ala alta prodotto in serie e concepito per il mercato degli aeroclub, successo continuato con la successiva variante costruita interamente in metallo e ridenominata Oscar.\nNel 1970 venne inaugurata la nuova struttura produttiva a Casoria, nei pressi dell'aeroporto napoletano di Capodichino, collaborando tramite l'Aeritalia nella costruzione di parti delle cellule degli aerei di linea McDonnell Douglas MD-80 e Boeing 747.\nNel 1981 la Partenavia entr\u00f2 a far parte del gruppo Aeritalia (IRI-Finmeccanica), concentrandosi sulla produzione di oltre 100 esemplari di P.66C Charlie forniti all'Aero Club d'Italia.\nSuccessivamente Aeritalia la cedette, nel 1993, all'azienda milanese Aercosmos S.p.a., la quale incontr\u00f2 difficolt\u00e0 finanziarie che portarono l'azienda alla chiusura per bancarotta nel marzo 1998. La storia della Partenavia si conclude con l'acquisto, assieme ai progetti ed ai diritti di produzione, da parte dell'azienda partenopea Vulcanair S.p.a. e che riproporr\u00e0 versioni aggiornate prodotte negli stessi stabilimenti di Casoria che furono della precedente realt\u00e0 aziendale."}
{"id": "2245755", "revid": "4", "url": "https://it.wikipedia.org/wiki?curid=2245755", "title": "Obdulio Jacinto Mui\u00f1o Varela", "text": ""}
{"id": "2245759", "revid": "73843", "url": "https://it.wikipedia.org/wiki?curid=2245759", "title": "Lago di Talvacchia", "text": "Il lago di Talvacchia \u00e8 un lago artificiale formato dallo sbarramento della diga costruita lungo il corso del torrente Castellano.\nIl lago prende il nome dall'omonimo borgo di Talvacchia (frazione del comune di Ascoli Piceno) posto sul colle sopra la sponda marchigiana della diga.\nLa diga fu costruita nel 1960 ed \u00e8 alta 78 metri, e per le sue dimensioni \u00e8 una delle pi\u00f9 grandi della regione Marche. Il confine che divide i territori delle Marche e dell'Abruzzo attraversa la zona mediana del lago.\nLe sue acque alimentano la centrale idroelettrica di Capodiponte a Taverna di Mezzo, in aggiunta a quelle del Tronto provenienti dal bacino idroelettrico di Colombara-Tallacano.\nNel periodo primaverile l'invaso \u00e8 ricco di acqua, mentre nel periodo autunnale \u00e8 quasi completamente vuoto e si possono vedere vecchie case e ponti che normalmente sono sommersi.\nIl lago ha una notevole presenza di pesci, in prevalenza ciprinidi di taglia, che ne fanno un richiamo per i praticanti di pesca."}
{"id": "2245765", "revid": "767487", "url": "https://it.wikipedia.org/wiki?curid=2245765", "title": "Kurupt", "text": "Biografia.\nKurupt nasce nella piccola citt\u00e0 di Darby Township in Pennsylvania nel 1972 ma diverso tempo dopo si trasfer\u00ec ad Hawthorne in California per vivere col padre. Ci\u00f2 risult\u00f2 molto importante per la sua carriera poich\u00e9 il suo primo album, \"Kuruption!\", che era un doppio disco, possedeva una parte dedicata allo stile della east coast e un'altra dedicata a quello della west coast.\nAll'inizio degli anni novanta, Kurupt firm\u00f2 per la Death Row Records e subito arriv\u00f2 la notoriet\u00e0 grazie alla sua partecipazione all'interno dell'album di Dr. Dre, \"The Chronic\".\nDopo aver creato con \"Daz Dillinger\" il gruppo Tha Dogg Pound, partecip\u00f2 anche al mixaggio dell'album di debutto di Snoop Dogg, \"Doggystyle\".\nCon l'arrivo di Tupac Shakur alla Death Row nel settembre '95, nacque anche la rivalit\u00e0 fra la stessa Death Row e l'etichetta Bad Boy Records della east coast. Cos\u00ec gli artisti della Death Row, sotto la guida del boss Suge Knight, si unirono a Tupac con l'obiettivo di offendere e denigrare i rapper della Bad Boy. Kurupt e Daz con il featuring di Snoop Dogg realizzarono il singolo \"New York, New York\" contro la citt\u00e0 di New York innescando una faida con Capone-N-Noreaga, Mobb Deep e Tragedy Khadafi che risposero con \"LA, LA\". Intanto il duo registr\u00f2 il primo album, \"Dogg Food\".\nSuccessivamente vari rapper come RBX, Lady of Rage e Dr. Dre lasciarono la Death Row facendo divenire Daz il pi\u00f9 importante produttore dell'etichetta. Con lui vennero pubblicati gli album \"All Eyez on Me\" di Tupac e \"Tha Doggfather\" di Snoop Dogg, entrambi con la partecipazione di Kurupt.\nQuando mor\u00ec Tupac nel 1996, la Death Row vide un grandissimo esodo dei propri rapper verso altre etichette. In particolare Nate Dogg fond\u00f2 una nuova etichetta col nome di Antra Records nella quale Kurupt firm\u00f2 e pubblic\u00f2 il suo album di debutto, \"Kuruption!\", nel 1998. Nel doppio disco vi sono illustri apparizioni come quelle di Dr. Dre e di Buckshot. Nel 1999 venne pubblicato \"Tha Streetz Iz a Mutha\" che rappresenta l'ultimo album di Kurupt alla Antra.\nQuando Suge Knight prelev\u00f2 i diritti del nome \"Tha Dogg Pound\", Daz e Kurupt cambiarono il nome della crew in \"DPG\" (Dogg Pound Gangstaz). Con questo nome il duo pubblic\u00f2 l'album \"Dillinger &amp; Young Gotti\" mentre Kurupt, come solista, pubblic\u00f2 per la Artemis Records, \"\".\nDopo un breve contrasto fra la Death Row e il duo Dogg Pound colpevole di aver pubblicato la compilation/remix \"2002\" sotto il vecchio nome, Kurupt torn\u00f2 alla Death Row in veste di vice presidente. \u00c8 in questo periodo che esce il suo nuovo album \"Originals\" nel quale ci sono molti diss rivolti ai suoi rivali. Nel 2005 esce \"Against tha Grain\" che a causa dei numerosi diss provoca il secondo divorzio di Kurupt dalla Death Row; poco tempo dopo uscir\u00e0 anche un EP: \"Against tha Grain E.P.\"\nKurupt e Daz inanellano una serie di album nel giro di 2 anni; \"Dillinger &amp; Young Gotti II: The Saga Continuez\" nel 2005, \"Cali iz Active\" (come DPG con Snoop Dogg) nel 2006 e \"Dogg Chit\" nel 2007. Sempre nel 2007 viene pubblicato \"Digital Smoke\" con J. Wells mentre il 2008 \u00e8 l'anno di \"The Frank and Jess Story\" album prodotto col fratello \"Roscoe\"."}
{"id": "2245778", "revid": "228587", "url": "https://it.wikipedia.org/wiki?curid=2245778", "title": "Avioportolano", "text": "Il termine Avioportolano \u00e8 composto dalla parola \"Avio\" (dal latino \"avis\", uccello) e da \"portolano\" (da \"portus\", porto) e indica il volume contenente informazioni utili per la navigazione aerea da diporto relative ad aeroporti, aviosuperfici e piste di volo da diporto. Tale termine \u00e8 stato coniato e registrato presso l'Ufficio Italiano Brevetti e Marchi nel 1995 con la pubblicazione della prima edizione del volume (Guido Medici, \"Avioportolano '95/'96 \u2013 Guida al volo turistico e sportivo\", Pegaso Edizioni, Venezia, 1995) ed \u00e8 entrato presto a far parte del linguaggio corrente dei piloti. L'edizione di \"Avioportolano Italia\" ha cadenza biennale e pubblica i dati raccolti con specifici censimenti estesi all'intera rete degli approdi aerei, utilizzando fonti proprie di rilevamento, con il patrocinio della Presidenza del Consiglio \u2013 Dipartimento per lo Sviluppo e la competitivit\u00e0 del turismo, del Ministero delle Infrastrutture e dei Trasporti e dell'Aero Club d'Italia.\nStoria e contenuti.\nNell'Avioportolano si trovano i dati aggiornati di oltre 550 strutture per l'approdo aereo italiane con informazioni tecniche relative a dimensione e caratteristiche delle piste, posizione geografica, orientamento, circuiti, contatti nonch\u00e9 informazioni relative alle modalit\u00e0 di avvicinamento, attenzioni e regole da seguire con mappe di riferimento in scala 1:250.000, planimetrie delle piste e delle strutture annesse e informazioni di carattere turistico ricettivo.\nLa pubblicazione di Avioportolano, curata dall'autore Guido Medici, \u00e8 stata stimolata dal proliferare delle piste di volo da diporto e dal crescente sviluppo dei velivoli ultraleggeri a seguito dell'emanazione in Italia della legge 106 del 1985 \"Disciplina del volo da diporto o sportivo\". A tali apparecchi la legge italiana vietava all'epoca l'uso degli aeroporti (esclusivamente utilizzabili dagli aerei dell'aviazione generale) e, nella necessit\u00e0 di dover disporre di diverse e specifiche aree di approdo, si \u00e8 avuto in Italia un eccezionale incremento di piste di volo private classificate come \"aviosuperfici\" e \"campi di volo\" non monitorate dall'Ente Nazionale Aviazione Civile (ENAC) e non pubblicate (se non in parte) nell'AIP Italia (Aeronautical Information Publication). Avioportolano ha colmato il vuoto informativo in questo particolare comparto dando avvio, tra il 1987 e il 1989, al primo \"Censimento Nazionale delle Strutture per l'Aviazione Leggera\" al quale sono seguiti i successivi con cadenza biennale l'ultimo dei quali \u00e8 stato completato a fine dicembre 2007.\nL'incremento delle piste private in Italia, dal 1987 al 2007 \u00e8 stato del 1.700% per le aviosuperfici (dati \"Avioportolano Italia\" \u2013 Confronto censimenti 1987/1997/2007) e Avioportolano svolge oggi un'attivit\u00e0 di monitoraggio costante su oltre 550 piste avvalendosi della propria rete di collaboratori e rilevatori e svolgendo una costante attivit\u00e0 di verifica e aggiornamento dei dati. Il panorama informativo della geografia delle strutture per l'aviazione leggera presente in Italia \u00e8 completato da Avioportolano Italia con la pubblicazione biennale di un'apposita cartografia aeronautica per il volo da diporto in scala 1:500.000 estesa a tutto il territorio italiano che utilizza la base cartografica dell'Istituto Geografico De Agostini di Novara. In tale cartografia sono riportate tutte le informazioni aeronautiche per il diporto aereo. Dal 1987 al 2007 Avioportolano Italia \u00e8 stato pubblicato in otto edizioni passando da poco pi\u00f9 di 100 pagine a oltre 600.\nCronologia.\n1985: viene emanata la legge 106 \u201c\"Disciplina del volo da diporto o sportivo\"\u201d che regola il volo con apparecchi ultraleggeri non rientranti nel codice della navigazione aerea.\n1987: nasce la rivista \"IL VOLO\", diretta da Guido Medici, all'interno della quale, per la prima volta, vengono pubblicate mensilmente delle schede informative relative alle aviosuperfici e ai campi di volo privati presso i quali possono atterrare e decollare i velivoli da diporto di cui alla legge 106.\n1991: le schede vengono raccolte nella pubblicazione \"Guida al volo da diporto\" (Guido Medici, Pegaso Edizioni, Venezia 1991)\n1992: la rivista \"IL VOLO\" organizza il primo convegno nazionale sul settore del volo da diporto durante il quale vengono gettate le basi per la realizzazione di strumenti informativi propri per il volo a diporto. Per la prima volta viene affrontato il tema del volo all'interno degli spazi aerei controllati e presentata una proposta per la realizzazione di una specifica cartografia aeronautica VFR per il diporto aereo. Da questo momento prende concretamente avvio la nuova politica della rivista \"IL VOLO\" che estende il proprio campo di interesse su tutte le principali tematiche del volo da diporto.\n1993: Guido Medici cura la realizzazione della prima cartografia delle piste di volo per il diporto aereo tematizzando la base cartografica ufficiale del Centro Servizi Informazioni Geotopografiche dell'Aeronautica Militare Italiana (CIGA) che autorizza la sovrastampa e la divulgazione del materiale informativo raccolto.\n1994: viene siglato tra la rivista \"IL VOLO\" e il Touring Club Italiano un importante accordo che permetter\u00e0 la pubblicazione di una nuova cartografia aeronautica per il diporto aereo costituita da otto titoli regionali in scala 1:200.000 e due titoli nazionali in scala 1:400.000 che coprono tutta Italia. Contestualmente viene avviato da Guido Medici il primo \"Censimento Nazionale delle Strutture per l'Aviazione Leggera\".\n1995: i risultati del censimento vengono pubblicati nella prima edizione nazionale di \"Avioportolano Italia - Guida al volo turistico e sportivo '95/'96\" (Guido Medici \u2013 Pegaso Edizioni \u2013 Venezia 10 aprile 1995 \u2013 239 pp). Nello stesso anno, Guido Medici in qualit\u00e0 di direttore della rivista IL VOLO, sigla un accordo con l'Istituto Geografico De Agostini di Novara per la pubblicazione di nuova cartografia aeronautica per il volo da diporto in scala 1:500.000.\nAvioportolano Italia si fa inoltre promotore della costituzione della FISAL (Federazione Italiana delle Strutture per l'Aviazione Leggera) che viene fondata con atto notarile il 20 ottobre 1995.\n1996: a settembre del 1996 prende il via il \"II Censimento Nazionale Per le strutture per l'Aviazione Leggera\".\n1997: i risultati del censimento vengono pubblicati il 25 marzo 1997 nella seconda edizione \"Avioportolano '97/'98\u2013 Guida al Volo a motore turistico e sportivo\" (Guido Medici, Pegaso Edizioni, Venezia, 1997) e nella nuova cartografia per il volo da diporto su base cartografica De Agostini in scala 1:500.000 per tutto il territorio nazionale e quattro titoli regionali in scala 1:250.000.\n1998: tra settembre e dicembre 1998 viene condotto il \"III Censimento Nazionale delle Strutture per l'Aviazione Leggera\" e il primo \"Censimento dei punti di decollo di Volo Libero\". Viene inoltre concluso un importante accordo con la societ\u00e0 ASA srl per estendere il campo di interesse informativo di Avioportolano alle strutture aeroportuali.\n1999: per Avioportolano \u00e8 un anno importante e, da singolo volume, si trasforma in collana editoriale con la contemporanea pubblicazione di:\nNello stesso anno l'attivit\u00e0 di \"Avioportolano Italia\" ottiene il patrocinio della Presidenza del Consiglio \u2013 Dipartimento per il Turismo, del Ministero dei Trasporti e della Navigazione Aerea, dell'Aero Club d'Italia, della Federazione Italiana Volo Libero e della Federazione Italiana delle Strutture per l'Aviazione Leggera.\n2000: il successo dell'edizione e l'esaurimento della tiratura obbliga a una ristampa del primo volume;\n2001: tra settembre e dicembre 2001 viene condotto il \u201cIV Censimento Nazionale delle Strutture per l'Aviazione Leggera\u201d con il Patrocinio della Presidenza del Consiglio \u2013 Dipartimento per il Turismo, del Ministero dei Trasporti e della Navigazione Aerea, dell'Aero Club d'Italia, della Federazione Italiana Volo Libero e della Federazione Italiana delle strutture per l'Aviazione Leggera.\n2002: nel febbraio 2002 viene pubblicata la quinta edizione \"Avioportolano Italia 2002 \u2013 Guida al volo turistico e sportivo\" (Guido Medici, edizioni EIL System, Venezia 2002, 350 pp) e la nuova edizione della cartografia aeronautica per il diporto aereo utilizzando per la prima volta il data base proveniente dalla National Imagery and Mapping Agenc (NIMA) of the United Department of Defence (DOD) completato da dati AIP in collaborazione con ASA srl. Le piste censite da \"Avioportolano Italia\" sono oltre 480.\n2003: da settembre a dicembre 2003 viene avviato il \"V Censimento Nazionale delle Strutture per l'Aviazione Leggera\".\n2004: a febbraio 2004 esce \"Avioportolano Italia 2004/2005 \u2013 Guida al volo turistico e sportivo\" (Guido Medici \u2013 Ed. EIL Systems \u2013 Venezia 2004 \u2013 428 pp)\nNello stesso anno viene avviato da Guido Medici il \"Progetto Italia In Volo\" con l'obiettivo di fotografare tutte le piste di volo da diporto italiane e costituire uno specifico Data Base fotografico per l'individuazione e la divulgazione di itinerari avioturistici.\n2005: il primo risultato del \"Progetto Italia In Volo\" \u00e8 la pubblicazione del volume \"Point To Point \u2013 Con la testa tra le nuvole e i piedi per terra \u2013 Itinerari turistici aerei tra Veneto, Emilia-Romagna, Toscana, Liguria, Sardegna\" (Guido Medici - Coedizione delle regioni Sardegna, Emilia-Romagna, Liguria, Toscana, Veneto nell'ambito del progetto interregionale \"Point To Point\" finanziato con art.5 legge 135/2001 \u2013 Venezia Luglio 2005-168 pp) il volume viene tradotto e pubblicato anche in lingua inglese e distribuito gratuitamente in Italia e in Europa per la promozione del turismo aereo. Tra settembre e dicembre 2005 viene avviato e concluso il \"VI censimento Nazionale delle Strutture per l'Aviazione Leggera\"\n2006: Avioportolano si impegna nel progetto \"Italia In Volo\" e nella realizzazione di proprie mappe geografiche in sala 1:250.000 con il posizionamento delle piste rispetto al reticolo stradale. Per la prima volta l'edizione \"Avioportolano Italia 2006/2007 \u2013 Guida al volo turistico e sportivo\" (Guido Medici- Ed EIL Systems \u2013 Venezia 2006 450 pp) esce completamente a colori e con il 50% delle piste fotografate.\n2007: Il programma Italia in Volo e il monitoraggio fotografico viene completato e il data base raccolto ammonta a oltre 45.000 fotografie del territorio italiano georeferenziate e classificate. Tra settembre e dicembre 2007 viene completato il \"VII Censimento delle Strutture per l'Aviazione Leggera\".\n2008: a febbraio 2008 esce il volume \"Avioportolano Italia 2008/2009 \u2013 Guida al volo Turistico e Sportivo\" (Guido Medici \u2013 Ed. EIL Systems \u2013 Venezia 2008 \u2013 520 pp) al quale per la prima volta viene abbinato un nuovo volume \"Italia In Volo - Aeroguida turistica e gastronomica \u2013 Itinerari Aerei, luoghi, alberghi, ristoranti\" con oltre 140 ristoranti e agriturismo censiti e monitorati da \"Avioportolano Italia\" con itinerari turistico gastronomici. Avioportolano viene pubblicato anche in versione elettronica per Pocket PC in collaborazione con ASA srl.\nNel secondo semestre dello stesso anno Avioportolano Italia elabora il \"Progetto Avioturismo Italia\"\n2009: viene organizzato a Roma, presso la Casa dell'Aviatore, il 14 marzo 2009 il convegno nazionale per la presentazione e l'apertura del \"Progetto Avioturismo Italia \u2013 Il ruolo degli aeroporti minori e delle piste private come \u201cScali Avioturistici\u201d per lo sviluppo del turismo e del territorio\"\nBanca Dati Avioportolano Italia.\nCopyright ai sensi del D. Lgs.vo 6 maggio 1999, n. 169, attuativo della direttiva 96/9/CE relativa alla tutela giuridica delle banche dati\nLe informazioni aeronautiche contenute nella cartografia includono :\nLe informazioni aeronautiche e la relativa cartografia vettoriale sono derivati dal database AvioData sulla base dei dati distribuiti da Eurocontrol (EAD \u2013 European AIS Database) ed opportunamente integrati in base alle informazioni pubblicate nell'AIP nazionale (Aeronautical Information Publication).\nLe informazioni sono raccolte attraverso Censimento Nazionale con cadenza biennale con il Patrocino del Dipartimento per lo Sviluppo e la Competitivit\u00e0 del Turismo della Presidenza del Consiglio dei ministri, Ministero delle Infrastrutture e trasporti, Aero Club d'Italia e monitoraggio trimestrale di aggiornamento;"}
{"id": "2245781", "revid": "1543377", "url": "https://it.wikipedia.org/wiki?curid=2245781", "title": "Tower of Babel", "text": "Tower of Babel \u00e8 un brano rock interpretato da Elton John e composto per la parte musicale dallo stesso artista britannico, mentre il testo \u00e8 di Bernie Taupin.\nIl brano.\nMusicalmente, mette in evidenza la Elton John Band al gran completo, formata da Dee Murray (bassista), Nigel Olsson (batterista), Davey Johnstone (chitarrista) e Ray Cooper (percussionista), oltre che dallo stesso Elton (al pianoforte). \nProveniente dall'album \"Captain Fantastic and the Brown Dirt Cowboy\" (1975), presenta la formazione di musicisti al suo massimo e una lussureggiante produzione ad opera di Gus Dudgeon. Il testo di \"Tower Of Babel\" (in italiano \"\"Torre di Babele\"), molto notato da alcune riviste come \"Rolling Stone\", rimanda all'ermeticit\u00e0 dei primi lavori di Bernie: ci sono infatti allusioni alla Bibbia (in particolare a Sodoma, Gomorra, Caino, Abele e Ges\u00f9, senza contare il titolo stesso del brano) e vengono citati elementi diversissimi tra loro (ad esempio, le prime parole sono \"Snow. Cement.\", ovverosia \"Neve. Cemento.\"\"). Ancora oggi, il significato del testo risulta oscuro, anche se collocabile in un contesto preciso (l'LP di provenienza \u00e8 un concept-album autobiografico dedicato agli anni della gavetta e alla relazione, umana e professionale, esistente tra Elton e Bernie). Sembra comunque che si riferisca all'approdo in America di Elton e Bernie, nel 1970."}
{"id": "2245782", "revid": "1543377", "url": "https://it.wikipedia.org/wiki?curid=2245782", "title": "Nazionale di rugby a 15 della Mauritania", "text": "La nazionale di rugby XV della Mauritania rappresenta la Mauritania nel rugby a 15 in ambito internazionale, dove \u00e8 inclusa fra le formazioni di terzo livello."}
{"id": "2245784", "revid": "729019", "url": "https://it.wikipedia.org/wiki?curid=2245784", "title": "Clans (gioco da tavolo)", "text": "Clans \u00e8 un gioco da tavolo creato da Leo Colovini e pubblicato in Germania nel 2002. Il gioco, appartenente alle categorie dei giochi astratti e di piazzamento, \u00e8 incentrato sulla creazione di villaggi mediante il continuo spostamento di capanne sui diversi territori della mappa.\nRegole del gioco.\nAll'inizio del gioco, ogni giocatore riceve una carta coperta con uno dei cinque colori disponibili (rosso, giallo, blu, verde o nero). Ciascun giocatore conosce quindi solo il proprio colore, ma non quello degli altri giocatori. Il gioco comincia con una capanna su ogni spazio a cui viene associato un colore in maniera casuale. Al proprio turno, un giocatore sposta tutte le capanne da uno spazio ad un altro e, quando un gruppo di capanne \u00e8 completamente isolato (tutti gli spazi circostanti sono vuoti), quello spazio viene conteggiato per il punteggio. Il punteggio varia a seconda dei terreni su cui si trovano le capanne. La quantit\u00e0 di capanne che un giocatore ha in un villaggio non influiscono sui punti che riceve. Il gioco termina quando non ci sono pi\u00f9 mosse fattibili."}
{"id": "2245791", "revid": "767487", "url": "https://it.wikipedia.org/wiki?curid=2245791", "title": "Als\u00f3szentiv\u00e1n", "text": "Als\u00f3szentiv\u00e1n \u00e8 un comune dell'Ungheria di 655 abitanti (dati 2001). \u00c8 situato nella provincia di Fej\u00e9r."}
{"id": "2245796", "revid": "110157", "url": "https://it.wikipedia.org/wiki?curid=2245796", "title": "Bakonycsernye", "text": "Bakonycsernye \u00e8 un comune dell'Ungheria di 3.879 abitanti (dati 2001). \u00c8 situato nella provincia di Fej\u00e9r."}
{"id": "2245804", "revid": "1005847", "url": "https://it.wikipedia.org/wiki?curid=2245804", "title": "Honda Silver Wing 400", "text": "Il Silver Wing 400 \u00e8 stato un maxi-scooter prodotto dalla Honda.\nStoria.\nIl Silver Wing 400 \u00e8 sostanzialmente uguale al Silver Wing 600, ma rivisto nella cilindrata e in alcuni accorgimenti relativi alla trasmissione. Al momento del suo lancio, nel 2006, era il solo scooter bicilindrico nella categoria 400cc.\nI particolari estetici che lo differivano dal modello 600 erano i cerchi neri ed altri dettagli verniciati in nero. Nel 2007 sono state applicate altre piccole modifiche come la grafica della strumentazione, la sella in un nuovo materiale, il supporto del parabrezza ed il codone posteriore in nero opaco, la disponibilit\u00e0 di nuove colorazioni (Seal Silver Metallic e Heavy Grey Metallic). Il Silver Wing rimarr\u00e0 cos\u00ec fino al 2009, quando verr\u00e0 sostituito dall'Honda SW-T400.\nTecnica.\nIl motore del Silver Wing 400 ha potenza di 28 kW, sistema Honda HECS3 con sonda lambda per riduzione delle emissioni conformi alle normative Euro 3."}
{"id": "2245808", "revid": "354585", "url": "https://it.wikipedia.org/wiki?curid=2245808", "title": "Equazioni di quarto grado risolvibili per radicali", "text": ""}
{"id": "2245809", "revid": "1149807", "url": "https://it.wikipedia.org/wiki?curid=2245809", "title": "Veemon", "text": " \u00e8 un Digimon di livello intermedio del media franchise giapponese \"Digimon\", che comprende anime, manga, giocattoli, videogiochi, carte collezionabili ed altri media.\n\"Veemon\" \u00e8 il nome che condividono tutti i membri di questa particolare specie Digimon. Ci sono numerosi Veemon diversi che appaiono in varie serie anime e manga di Digimon.\nL'apparizione pi\u00f9 conosciuta di Veemon \u00e8 quella nell'anime \"Digimon Adventure 02\" come Digimon partner di Davis Motomiya.\nIl Veemon di \"Digimon Adventure 02\" appare anche in tutti i film relativi alla serie.\n\u00c8 un Digidrago birichino, con alcune caratteristiche fisiche delle lucertole.\nVeemon \u00e8 doppiato in giapponese da Junko Noda e in italiano da Francesco Meoni in \"Adventure 02\" e da Laura Latini nel film.\nAspetto e caratteristiche.\nIl nome \"Veemon\" deriva parzialmente dalla \"V\", che indica la vittoria, che il Digimon presenta al centro della fronte e dal suffisso \"-mon\" (abbreviazione di \"monster\") che tutti i Digimon hanno alla fine del loro nome. \"Veemon\" significa quindi \"mostro della vittoria\".\nVeemon \u00e8 una creatura simile ad una lucertola di forma umanoide, alto circa 60 centimetri. Ha per la maggior parte pelle celeste, con ventre e muso bianchi. La testa di Veemon \u00e8 grossa e approssimativamente sferica, con due appendici coniche che si sviluppano dal retro della testa stessa, fungendo possibilmente da orecchie. Un piccolo corno spunta dove dovrebbe esserci il naso del Digimon. Ha una lunga coda ed il muso a forma di W.\nVeemon ha grandi mani a cinque dita con piccoli artigli bianchi, mentre presenta piedi a tre dita con artigli robusti. Il simbolo giallo a forma di V presente tra i suoi due occhi di colore rosso scuro, come gi\u00e0 detto, \u00e8 la caratteristica dalla quale si sviluppa il nome del Digimon. Ha altre due strisce gialle ai lati degli occhi.\nNel doppiaggio italiano, Veemon parla con un tono di voce infantile, quasi piagnucoloso, tono che si differenzia molto da tutte le sue Digievoluzioni, che invece hanno una voce bassa e profonda.\nDi tutti i Digimon di \"Adventure\" e \"Adventure 02\", Veemon \u00e8 quello che dimostra la maggiore affinit\u00e0 nel combattimento corpo a corpo, grazie sia ai suoi attacchi che alla sua personalit\u00e0.\nApparizioni.\nVeemon \u00e8 un personaggio principale di \"Adventure 02\" ed appare anche nei due film dedicati alla serie: \"Digimon Hurricane Touchdown!!/Supreme Evolution!! The Golden Digimentals\" e \"Diaboromon Strikes Back!\".\nVeemon, cos\u00ec come Hawkmon e Armadillomon, \u00e8 un Digimon proveniente dall'antichit\u00e0 e che era stato sigillato dal Digimon Supremo Azulongmon per essere risvegliato in tempi di crisi. Veemon viene liberato nel primo episodio di \"Adventure 02\", \"Ritorno a Digiworld\", quando Davis solleva il Digiuovo del Coraggio.\nDurante \"Adventure 02\", Veemon guadagna l'abilit\u00e0 di assumere tre diverse forme di livello armor - una da ogni Digiuovo posseduto dal suo partner umano Davis. Dopo la sconfitta dell'Imperatore Digimon, la forma naturale di livello campione di Veemon, ExVeemon, viene sbloccata, cos\u00ec come, poco dopo, l'abilit\u00e0 della DNAdigievoluzione con Stingmon.\nIn \"Diaboromon Strikes Back!\", Veemon (nella forma di Imperialdramon) riesce a raggiungere la forma di Imperialdramon Paladin Mode dopo che Omnimon dona il suo potere ad Imperialdramon.\nSembra che nell'episodio \"Una difficile Digievoluzione\", Veemon si prenda una cotta per Gatomon, il Digimon di Kari, molto probabilmente perch\u00e9 influenzato dalla cotta non cos\u00ec segreta di Davis per Kari. Questa ipotesi si rafforza quando Ken fa un commento riguardo al fatto che Veemon potrebbe provare a far finire Gatomon sotto il vischio quando invita tutti da lui per la festa di Natale.\nAltre forme.\nIl nome \"Veemon\" si riferisce solo alla forma di livello intermedio di questo Digimon. Durante la serie, Veemon riesce a digievolvere in un certo numero di forme pi\u00f9 potenti, ognuna con nome ed attacchi speciali diversi. Tuttavia, il livello intermedio \u00e8 la sua forma di preferenza, nonch\u00e9 quella in cui passa la maggior parte del tempo, a causa della pi\u00f9 alta quantit\u00e0 di energia richiesta per rimanere ad un livello pi\u00f9 alto.\nVeemon condivide un'altra DNAdigievoluzione con Wormmon, DinoBeemon, in cui Wormmon \u00e8 predominante. Questa forma non viene per\u00f2 mostrata nell'anime. Veemon raggiunge anche una quarta Armordigievoluzione, Sagittarimon, che avviene grazie al potere del Digiuovo della Speranza di TK, ma appare solo in uno dei Drama-CD dedicati ad \"Adventure 02\".\nChibomon.\nChibomon (\u30c1\u30b3\u30e2\u30f3 \"Chicomon\") \u00e8 la forma di livello primario di Veemon. Il nome \"Chibomon\" deriva da \"\"chibo\", una traslitterazione errata che deriva da quella spagnola \"chico\"\", che vuol dire \"piccolo ragazzo\". \u00c8 un Digimon blu di forma sferica, con un'appendice blu che si diparte dalla sua testa. Ha occhi rosa ed un muso sinuoso a forma di W.\nChibomon compare quando Paildramon perde cos\u00ec tanta energia che Veemon e Wormmon non sono pi\u00f9 in grado di mantenere le loro forme di livello intermedio. Tuttavia, da quando il Digimon megadigievolve Imperialdramon grazie ad uno dei dodici Digicuori Iridescenti di Azulongmon, Veemon riesce a mantenere la sua forma di livello intermedio qualunque sia la quantit\u00e0 di energia persa.\nDemiVeemon.\nDemiVeemon (\u30c1\u30d3\u30e2\u30f3 \"Chibimon\") \u00e8 la forma al livello primo stadio di Veemon. Il nome \"DemiVeemon\" proviene dalla parola francese \"Demi\", che indica la met\u00e0 di qualcosa. Il suo nome originale, \"Chibimon\", viene dalla parola \"chibi\" ed indica una \"piccola persona\" o una \"persona bassa\". DemiVeemon assomiglia ad una versione pi\u00f9 graziosa di Veemon. Inoltre gli manca la \"V\" sulla fronte e non ha niente di vagamente somigliante ad un naso.\nVeemon assume questa forma quando torna con Davis nel mondo reale. DemiVeemon appare a volte anche quando Veemon \u00e8 costretto a dedigievolvere dopo una battaglia particolarmente difficile, come ad esempio quando combatte nei panni di Magnamon.\nExVeemon.\nExVeemon (\u30a8\u30af\u30b9\u30d6\u30a4\u30e2\u30f3 \"XV-mon\") \u00e8 la Digievoluzione naturale al livello campione di Veemon. Il nome \"ExVeemon\" deriva dall'aggiunta della \"X\", che il Digimon ha sul petto, al nome di Veemon. Assomiglia ad un grosso drago celeste con occhi rossi ed un grosso corno sulla fronte, oltre a due ali bianche e una lunga coda.\nDopo la sconfitta dell'Imperatore Digimon e la relativa scomparsa del suo blocco contro la Digievoluzione, Davis prova a far digievolvere Veemon al livello campione tentando di impressionare Kari. Ovviamente, nessuno di questi tentativi ha successo, almeno fin quando Davis non rischia di essere ucciso da un Tortomon e Veemon riesce a digievolvere ExVeemon per salvare la vita del proprio partner. Da quel momento in poi, ExVeemon diviene la forma di combattimento primaria di Veemon finch\u00e9 lui e Stingmon non sbloccano il potere della DNAdigievoluzione.\nFlamedramon.\nFlamedramon (\u30d5\u30ec\u30a4\u30c9\u30e9\u30e2\u30f3 \"Fladramon\"), \"l'Ardore del Coraggio\", \u00e8 la forma che Veemon assume quando armordigievolve usando il Digiuovo del Coraggio. Il nome \"Flamedramon\" viene dalle parole inglesi \"flame\", che significa \"fiamma\", e \"\"dra\", abbraviativo per \"dragon\"\", che sta ad indicare un Digimon di tipo drago.\nApparentemente, Flamedramon \u00e8 un tributo ad Agumon e alle sue Digievoluzioni (Greymon, MetalGreymon e WarGreymon).\nFlamedramon \u00e8 la prima Digievoluzione di Veemon, raggiunta praticamente subito dopo la liberazione di Veemon dal sigillo in \"Ritorno a Digiworld\". La volont\u00e0 di Davis di proteggere Kari dall'assalto di un Monochromon evoca inizialmente il potere delle Digiuova, permettendo a Veemon di armordigievolvere Flamedramon e distruggere l'Anello del Male di Monochromon.\nDopo che Ken rinuncia al suo alter ego malvagio, Veemon guadagna l'abilit\u00e0 di raggiungere la sua forma naturale al livello campione, ExVeemon. ExVeemon prende quindi il ruolo di forma primaria di combattimento di Veemon e Flamedramon compare solo qualche altra volta.\nFlamedramon fa la sua ultima apparizione nell'ultimo episodio di \"Adventure 02\", \"Digiworld, dolce Digiworld\", quando la squadra viene trasportata in una dimensione dove, secondo Gennai, \"i sogni divengono realt\u00e0\". In questa dimensione Veemon riesce a digievolvere contemporaneamente in tutte le forme guadagnate fino a quel momento (eccetto Magnamon).\nRaidramon.\nRaidramon (\u30e9\u30a4\u30c9\u30e9\u30e2\u30f3 \"Lighdramon\"), \"il Calore dell'Amicizia\" (\"la Forza dell'Amicizia\" in \"Digimon - Il film\"), si forma quando Veemon armordigievolve usando il Digiuovo dell'Amicizia. Il nome \"Raidramon\" viene dalla parola giapponese \"rai\", che significa \"tuono\", e da \"\"dra\", abbraviativo per \"dragon\"\", che sta ad indicare un Digimon di tipo drago.\nIl Digiuovo dell'Amicizia appare per la prima volta durante il combattimento contro MetalGreymon, controllato dall'Imperatore Digimon. Il desiderio di Davis di aiutare i suoi amici permette a Davis di evocare il potere delle Digiuova, permettendo quindi a Veemon di armordigievolvere Raidramon e distruggere la Spirale del Male che controlla MetalGreymon.\nRaidramon rappresenta un tributo a Gabumon e alle sue Digievoluzioni (Garurumon, WereGarurumon e MetalGarurumon).\nDopo che Ken rinuncia al suo alter-ego malvagio, Veemon guadagna l'abilit\u00e0 di raggiungere la sua forma naturale al livello campione, ExVeemon. Raidramon non serve pi\u00f9 durante i combattimenti, ma la sua velocit\u00e0 lo rende un ottimo mezzo di trasporto.\nRaidramon fa la sua ultima apparizione nell'ultimo episodio di \"Adventure 02\", \"Digiworld, Dolce Digiworld\", quando la squadra viene trasportata in una dimensione dove, secondo Gennai, \"i sogni divengono realt\u00e0\". In questa dimensione Veemon riesce a digievolvere contemporaneamente in tutte le forme guadagnate fino a quel momento (eccetto Magnamon).\nMagnamon.\nMagnamon (\u30de\u30b0\u30ca\u30e2\u30f3), \"il Dono dei Miracoli\", \u00e8 la Armordigievoluzione Aurea di Veemon creata dal Digiuovo dei Miracoli. Il nome \"Magnamon\" viene dalla parola latina \"magna\", che significa \"grande di dimensioni\" o, com'\u00e8 probabile in questo caso, \"eccezionale, perfetto\".\nMagnamon compare per la prima volta durante il regno dell'Imperatore Digimon, quando la creazione dell'Imperatore, Kimeramon, causa distruzione ovunque a Digiworld. Wormmon decide di aiutare i Digiprescelti e conduce Veemon e Davis alla fonte di energia della Fortezza dell'Imperatore. Una volta l\u00ec, Davis scopre il Digiuovo dei Miracoli e ne usa i poteri per permettere a Veemon di armordigievolvere Magnamon.\nMagnamon \u00e8 abbastanza potente da combattere Kimeramon, ma alla fine sembra essere sulla via della sconfitta. Wormmon, in un ultimo tentativo di mostrare a Ken Ichijouji gli errori del suo comportamento, riesce a liberare Magnamon sacrificando fino all'ultima stilla di forza vitale. Magnamon, ricaricato di energia dal sacrificio di Wormmon, riesce a distruggere Kimeramon usando il suo Riflesso Aureo.\nMagnamon torna anche nel film \"Digimon Hurricane Touchdown!!/Supreme Evolution!! The Golden Digimentals\" per aiutare Rapidmon a combattere Kerpymon.\nPaildramon.\nPaildramon (\u30d1\u30a4\u30eb\u30c9\u30e9\u30e2\u30f3) \u00e8 un Digimon di livello evoluto, DNAdigievoluzione di ExVeemon e Stingmon (forma campione di Wormmon), combinando le caratteristiche e gli attributi di un Digimon drago e di uno insetto. Il nome \"Paildramon\" viene dalla parola \"\"pail\", ovvero la parola inglese \"pile\" traslitterata in maniera diversa. \"Pile\" \u00e8 l'abbreviativo di \"pile driver\"\", ovvero \"perforatrice, trivellatrice\". Deriva anche da \"\"dra\", abbraviativo per \"dragon\"\", che sta ad indicare un Digimon di tipo drago. Il nome Paildramon pu\u00f2 quindi tradursi come \"mostro drago perforatore\", probabilmente in riferimento alla sua tecnica Fuoco a Ripetizione, che agisce proprio come una perforatrice. Alcune parti riconoscibili di questo Digimon sono le ali, le gambe e la coda di ExVeemon e le mani ed il corpo di Stingmon.\nVeemon e Wormmon sono i primi dei Digimon prescelti di seconda generazione a raggiungere la DNAdigievoluzione nell'episodio \"L'unione fa la forza\". Quando la ex base di Ken minaccia di esplodere, Arakenimon prova a fermare i Digiprescelti con un Okuwamon creato da lei. Ken \u00e8 disposto a sacrificare la sua vita per rimediare ai danni causati da lui stesso, ma Davis riesce a convincerlo a superare tutto ci\u00f2 che ha fatto in passato e a continuare a vivere. In quell'istante, quando i cuori di Davis e Ken battono all'unisono, ExVeemon e Stingmon riescono ad unirsi e formare Paildramon.\nPaildramon \u00e8 abbastanza forte da distruggere Okuwamon e fermare la detonazione della base di Ken. Per un po' di tempo, Paildramon \u00e8 l'unico Digimon di livello evoluto nella squadra dei Digiprescelti ed \u00e8 un alleato di valore nella loro lotta contro Arakenimon, Mummymon e, successivamente, BlackWarGreymon.\nImperialdramon.\nImperialdramon (\u30a4\u30f3\u30da\u30ea\u30a2\u30eb\u30c9\u30e9\u30e2\u30f3 \u30c9\u30e9\u30b4\u30f3\u30e2\u30fc\u30c9 \"Imperialdramon Dragon Mode\") \u00e8 la Digievoluzione al livello mega di Paildramon. Il nome \"Imperialdramon\" deriva dalla parola inglese \"\"imperial\", ad evidenziare la maestosit\u00e0 e la grandezza di questo Digimon, e da \"dra\", abbraviativo per \"dragon\"\", che sta ad indicare un Digimon di tipo drago. Per differenziarlo dalle sue altre forme spesso ci si riferisce a lui come Imperialdramon Dragon Mode.\nNella sua Dragon Mode, Imperialdramon si presenta come un enorme drago dalla pelle azzurra di Veemon, coperta quasi del tutto da un'armatura nera con inserti, quali artigli e spuntoni, dorati. Le ali e il muso sono arancioni e gli occhi rossi; sopra la testa di Imperialdramon si trova una cresta di metallo dorata, e dietro il cranio una criniera bianca. In mezzo alle ali si trova il cannone attraverso il quale Imperialdramon spara la sua tecnica \"Arpione laser\".\nNell'episodio \"La nascita di Imperialdramon\", Paildramon riceve un grande aumento di potere grazie ad uno dei dodici Digicuori Iridescenti di Azulongmon. Ci\u00f2 gli permette di digievolvere al suo livello mega: Imperialdramon. Il potere irradiante della Digievoluzione permette anche a Poromon e Upamon di arrivare ai loro livelli intermedi e ripristina l'abilit\u00e0 dei Digimon prescelti di prima generazione di digievolvere nuovamente al livello evoluto (o al livello mega, nel caso di Agumon e Gabumon).\nNell'episodio \"Viaggio in America e a Hong Kong\", Imperialdramon trasporta l'intera squadra dei Digiprescelti in giro per il mondo cos\u00ec da permettergli di aiutare i Digiprescelti degli altri paesi a radunare i Digimon rinnegati apparsi improvvisamente sulla Terra. In \"Viaggio in Messico e in Russia\", Imperialdramon arriva giusto in tempo per aiutare Sora e Yolei a combattere contro una mandria di Mammothmon in Russia.\nImperialdramon Fighter Mode.\nImperialdramon Fighter Mode (\u30a4\u30f3\u30da\u30ea\u30a2\u30eb\u30c9\u30e9\u30e2\u30f3\u30fb\u30d5\u30a1\u30a4\u30bf\u30fc\u30e2\u30fc\u30c9) \u00e8 una forma di livello mega alternativa ad Imperialdramon. Nell'Assetto da combattimento Imperialdramon \u00e8 eretto sulle zampe posteriori in una posizione umana, la testa di drago diviene un ornamento del petto e al suo posto appare una testa umana azzurra con la cresta e la criniera della Dragon Mode. Pare che in questa forma la capacit\u00e0 di attacco di Imperialdramon sia triplicata.\nQuesta forma viene raggiunta per la prima volta nell'episodio \"L'avversario\". Quando compaiono il malvagio Digimon Demon e le sue Armate di Demon, Imperialdramon viene paralizzato dall'attacco di SkullSatamon subito dopo la sua Digievoluzione, corrompendo i suoi dati. Per liberare Imperialdramon, i Digimon prescelti originali regrediscono dal livello evoluto a quello intermedio e donano l'energia rimanente ad Imperialdramon, attivando il Cambio di Assetto.\nImperialdramon Fighter Mode successivamente elimina SkullSatamon, partecipa alla battaglia contro Demon, aiuta WarGreymon a sconfiggere BlackWarGreymon e infine distrugge MaloMyotismon. In \"Diaboromon Strikes Back!\" il Digimon appare per combattere Armageddemon dopo essere stato colpito dai missili lanciati dalla sua schiena, ma non riesce a sconfiggerlo nemmeno con la Luce Suprema, finch\u00e9 Omnimon non dona la sua energia e permette ad Imperialdramon Fighter Mode di cambiare assetto in Paladin Mode.\nImperialdramon Paladin Mode.\nImperialdramon Paladin Mode (\u30a4\u30f3\u30da\u30ea\u30a2\u30eb\u30c9\u30e9\u30e2\u30f3\u30fb\u30d1\u30e9\u30c7\u30a3\u30f3\u30e2\u30fc\u30c9) \u00e8 una forma alternativa ancora pi\u00f9 potente di Imperialdramon, ottenuta dopo che Omnimon trasferisce la propria energia ad Imperialdramon Fighter Mode nel film \"Diaboromon Strikes Back!\". Fisicamente si presenta identico ad Imperialdramon Fighter Mode, ma l'armatura diventa bianca e le ali argentate.\nNel quarto film dedicato al mondo dei Digimon, Imperialdramon Fighter Mode \u00e8 intento a combattere Armageddemon usando il suo attacco Luce Suprema. Tuttavia, il Digimon non \u00e8 abbastanza forte e rimane gravemente ferito nel contrattacco del Digimon malvagio. Omnimon, anch'egli gravemente ferito e praticamente fatto a pezzi dalle fruste laser di Armageddemon, trasferisce la sua energia rimanente ad Imperialdramon. Le braccia di Omnimon si separano dal corpo principale e regrediscono nuovamente in Agumon e Gabumon, mentre il suo corpo diviene la spada \"Omni Sword\". Imperialdramon Fighter Mode, afferrando la spada con le sue ultime forze, diventa Imperialdramon Paladin Mode e sconfigge Armageddemon caricandolo e poi trafiggendo il suo muso con la Omni Sword, generando quindi una esplosione sonica che trasforma Armageddemon in milioni di Kuramon, i quali vengono assorbiti dai cellulari delle persone che assistono allo scontro e poi imprigionati nell'Omni Sword.\nAccoglienza.\nDaniel Kurkland di Screen Rant ha classificato Imperialdramon Paladin Mode come il quarto Digimon pi\u00f9 potente dell'intero franchise. Fiction Horizon ha classificato Imperialdramon Paladin Mode come il sesto Digimon pi\u00f9 potente. Secondo WatchMojo, Imperialdramon Paladin Mode \u00e8 il quinto Digimon pi\u00f9 potente del franchise, Imperialdramon Fighter Mode il secondo miglior Digimon nato da una fusione mentre Imperialdramon il quinto miglior Digimon in generale. Robby di Honey's Anime ha considerato Paildramon come il Digimon con il design pi\u00f9 bello. Ethan Supovitz di CBR ha classificato Veemon come il decimo Digimon partner pi\u00f9 forte dell'intero franchise mentre Coby Greif dello stesso sito ha considerato Raidramon, Flamedramon e Magnamon rispettivamente come la quarta, la terza e prima miglior armor digievoluzione. Anthony Mazzuca dello stesso sito ha considerato Veemon come il decimo personaggio principale pi\u00f9 forte.\nIn un sondaggio sulla popolarit\u00e0 di \"Digimon\" risalente al 2020, Veemon \u00e8 stato votato come il nono Digimon pi\u00f9 popolare mentre Paildramon come il settimo."}
{"id": "2245811", "revid": "1305772", "url": "https://it.wikipedia.org/wiki?curid=2245811", "title": "Ozanam", "text": "Ozanam \u00e8 il cognome di varie personalit\u00e0:"}
{"id": "2245812", "revid": "287204", "url": "https://it.wikipedia.org/wiki?curid=2245812", "title": "Ram\u00f3n Vargas", "text": "Biografia.\nSettimo di nove fratelli, inizi\u00f2 a cantare a 9 anni nel coro del santuario di Nostra Signora di Guadalupe, quindi studi\u00f2 l'Istituto Cardenal Miranda della sua citt\u00e0. Nel 1983 fece il suo debutto nell'opera \"Lo speziale\" di Franz Joseph Haydn, a Monterrey. A seguito della sua vittoria nel Premio Caruso di Milano, nel 1986 si aggreg\u00f2 alla compagnia della Staatsoper di Vienna: da allora si \u00e8 esibito nei pi\u00f9 importanti teatri del mondo: la Bayerische Staatsoper di Monaco di Baviera, il Covent Garden di Londra, il Teatro alla Scala di Milano, il Teatro Col\u00f3n di Buenos Aires, la Metropolitan Opera di New York, la Lyric Opera di Chicago.\nCelebre per le sue interpretazioni di opere di Verdi, Puccini, Massenet, Gounod, \u010cajkovskij, Stravinskij, Rossini, Bellini e Donizetti, Vargas vive oggi con la moglie e due figli a Lucerna, in Svizzera."}
{"id": "2245814", "revid": "339392", "url": "https://it.wikipedia.org/wiki?curid=2245814", "title": "Masters Grand Prix", "text": ""}
{"id": "2245817", "revid": "287204", "url": "https://it.wikipedia.org/wiki?curid=2245817", "title": "Ramon Vargas", "text": ""}
{"id": "2245819", "revid": "1543377", "url": "https://it.wikipedia.org/wiki?curid=2245819", "title": "Lockheed L-12 Electra Junior", "text": "Il Lockheed L-12 Electra Junior era un bimotore di linea da ala bassa per trasporto passeggeri prodotto dall'azienda statunitense Lockheed nella seconda met\u00e0 degli anni trenta.\nCon una capacit\u00e0 di 6 passeggeri, era stato ideato per essere utilizzato dalle piccole compagnie aeree o da utenti privati.\nStoria del progetto.\nIl progetto prese forma come versione ridotta del Lockheed L-10 Electra, e il prototipo vol\u00f2 per la prima volta il 27 giugno 1936, pilotato da Marshall Headle. L'L-12 utilizzava gli stessi motori dell'L-10 ma era pi\u00f9 leggero e pi\u00f9 veloce.\nLa British Airways ordin\u00f2 due Electra Junior nel 1939, in apparenza per l'utilizzo civile. In realt\u00e0, furono modificati e usati come foto-ricognitori da Sidney Cotton, per controllare l'attivit\u00e0 dell'Asse nelle prime fasi della seconda guerra mondiale.\nUn Electra Junior modificato fu usato dalla National Advisory Committee for Aeronautics (NACA) come velivolo da sperimentazioni, in particolare per testare nuove tecnologie di de-icing delle ali.\nIn tutto vennero costruiti 130 Electra Junior; ai tempi dell'attacco di Pearl Harbor, questo modello aveva superato il concorrente Beechcraft 18 con un numero doppio di vendite, e la Lockheed aveva pi\u00f9 di 20 ordini inevasi. Per concentrarsi sullo sviluppo di nuovi velivoli militari, la Lockheed gir\u00f2 i suoi ordini alla Beechcraft, che in seguito ottenne un enorme successo con il modello 18, costruendone pi\u00f9 di 9\u00a0000."}
{"id": "2245822", "revid": "123607476", "url": "https://it.wikipedia.org/wiki?curid=2245822", "title": "Otto Eduard Neugebauer", "text": "Studiando le tavolette di argilla ha scoperto che gli antichi Babilonesi sapevano molto di pi\u00f9 sulla matematica e sull'astronomia di quanto si era pensato fino a quel momento. La National Academy of Sciences l'ha definito \"lo studioso pi\u00f9 originale e produttivo della storia delle scienze esatte, forse della storia della scienza, della nostra epoca\".\nBiografia.\nFiglio di un ingegnere ferroviario, perse i genitori quando era ancora un bambino e fu allevato da uno zio. Pass\u00f2 la sua fanciullezza a Graz, in Stiria, dove frequent\u00f2 la scuola secondaria, diplomandosi nel marzo del 1917. Nell'ottobre del 1917 si arruol\u00f2 nell'esercito austriaco e prese parte alla prima guerra mondiale. Al fronte, nel novembre del 1918 fu fatto prigioniero dagli italiani e internato in un campo di prigionia, lo stesso in cui era imprigionato Ludwig Wittgenstein. \nDopo essere stato liberato, nell'autunno del 1919, Neugebauer inizi\u00f2 gli studi di fisica presso l'Universit\u00e0 di Graz. Negli anni seguenti, mentre studiava matematica all'Universit\u00e0 di Monaco, sotto la guida di Arnold Sommerfeld e Arthur Rosenthal, Neugebauer fu stimolato dalle loro lezioni al punto di decidere di dedicare la sua vita di studioso alla matematica.\nNel 1923 divenne assistente al dipartimento di matematica dell'Universit\u00e0 di Gottinga. L'ottobre seguente divenne assistente speciale di Richard Courant, in quel momento capo del dipartimento. Nel 1926 consegu\u00ec il dottorato di ricerca con una tesi sulle frazioni egizie. Diversi mesi pi\u00f9 tardi inizi\u00f2 a tenere lezioni fino alla sua ulteriore promozione a professore associato, avvenuta nel 1930. Nel 1931 fond\u00f2 la rivista Zentralblatt f\u00fcr Mathematik. \nLa sua opposizione al nazismo lo obblig\u00f2 a trasferirsi dapprima all'Universit\u00e0 di Copenaghen, nel 1934, e successivamente alla Universit\u00e0 Brown, a Providence, nel Rhode Island. Nel 1940 fond\u00f2 la Mathematical Reviews, una rivista di recensioni matematiche che si contrapponeva al Zentralblatt che aveva adottato una politica inaccettabilmente discriminatoria. \nNel 1947 divenne direttore del Dipartimento di Storia della Matematica della Universit\u00e0 Brown. Dagli anni quaranta, pur continuando a lavorare alla Universit\u00e0 Brown, trascorse sempre pi\u00f9 tempo all'Institute for Advanced Study di Princeton. Nel 1952 pubblic\u00f2 \"Le scienze esatte nell'antichit\u00e0\" (The Exact Sciences in Antiquity), tradotto in italiano nel 1974; nel 1975 pubblic\u00f2 i tre volumi della \"Storia dell'Astronomia Matematica dell'Antichit\u00e0\" (A History of Ancient Mathematical Astronomy).\nNel 1956 scrisse \"Astronomical Cuneiform Texts\", in tre volumi, testo sull'astronomia babilonese del periodo Seleucide sul moto del sole, della luna e dei pianeti.\nDopo essersi ritirato dalla Universit\u00e0 Brown nel 1969 si trasfer\u00ec a Princeton e nel 1980 divenne membro permanente dell'Istituto di Studi Avanzati. Qui \u00e8 morto nel 1990.\nSuo figlio Gerald Neugebauer \u00e8 un astronomo.\nRiconoscimenti.\nNel 1967 \u00e8 stato insignito del Henry Norris Russell Lectureship dalla American Astronomical Society. \nNel 1986 ha vinto il Premio Balzan per la storia della scienza \"Per la sua fondamentale ricerca nel campo delle scienze esatte nell'antichit\u00e0, relativa in particolare all'antica astronomia mesopotamica, egizia e greca, che ha fatto progredire la nostra conoscenza delle scienze antiche e ne ha messo in luce la trasmissione al mondo classico e medievale. Per il suo considerevole successo nel promuovere l'interesse e l'ulteriore ricerca nella storia della scienza\" (motivazione del Comitato Generale Premi Balzan).\nNel 1989 a lui e ad altri membri della sua famiglia \u00e8 dedicato un asteroide, 3484 Neugebauer .\nNel 2012 gli \u00e8 stato intitolato un premio, il \"The Otto Neugebauer Prize for the History of Mathematics\", istituito dalla European Mathematical Society "}
{"id": "2245823", "revid": "121837", "url": "https://it.wikipedia.org/wiki?curid=2245823", "title": "Supernova di tipo Ib e Ic", "text": ""}
{"id": "2245825", "revid": "110157", "url": "https://it.wikipedia.org/wiki?curid=2245825", "title": "Campionato europeo di pallavolo maschile 1958", "text": "Il campionato europeo di pallavolo maschile 1958 si \u00e8 svolto dal 30 agosto all'11 settembre 1958 a Praga, in Cecoslovacchia: al torneo hanno partecipato venti squadre nazionali europee e la vittoria finale \u00e8 andata per la terza volta, la seconda consecutiva, alla .\nRegolamento.\nFormula.\nLe squadre hanno disputato una prima fase a gironi con formula del girone all'italiana; al termine della prima fase:\nCriteri di classifica.\nSono stati assegnati 2 punti alla squadra vincente e 1 a quella sconfitta.\nL'ordine del posizionamento in classifica \u00e8 stato definito in base a:\nTorneo.\nFase a gironi.\nGirone A.\nClassifica.\nLegenda:\nGirone B.\nClassifica.\nLegenda:\nGirone C.\nClassifica.\nLegenda:\nGirone D.\nClassifica.\nLegenda:\nPodio.\nCampione.\nCecoslovacchia(Terzo titolo)\nSecondo posto.\nRomania\nTerzo posto.\nURSS"}
{"id": "2245835", "revid": "2180189", "url": "https://it.wikipedia.org/wiki?curid=2245835", "title": "Wojciech Fibak", "text": "Biografia.\nNato a Pozna\u0144, in Polonia, a livello di singolare vinse il suo primo torneo nel 1976, a cui seguirono altri 14 titoli prima di dedicarsi, dal 1982, solamente al doppio.\nNel 1973 raggiunse la finale del Masters Grand Prix dove venne sconfitto in cinque set da Manuel Orantes. Dopo aver ottenuto il miglior piazzamento in classifica nel 1977 (10\u00ba), ha vissuto il suo anno migliore nel 1980, quando raggiunse i quarti di finale al Roland Garros, agli US Open ed a Wimbledon.\nNel doppio raggiunse l'unico titolo dello slam agli Australian Open del 1978 e raccolse complessivamente 52 titoli facendo coppia principalmente con Tom Okker e Kim Warwick.\nNel 1985, una volta ritirato, ha fondato il Polish Tennis Club. Oggi \u00e8 uno stimato uomo d'affari e collezionista d'arte."}
{"id": "2245837", "revid": "1226", "url": "https://it.wikipedia.org/wiki?curid=2245837", "title": "Scrittura creativa", "text": "La scrittura creativa \u00e8 ogni genere di scrittura che vada al di l\u00e0 della normale scrittura professionale, giornalistica, accademica e tecnica. La scrittura creativa include romanzi, racconti e poemi.\nOrigini e sviluppi.\nStati Uniti di America.\nL'idea dell'insegnamento della scrittura creativa ha radici statunitensi. Troviamo le sue origini e le motivazioni educative nel lavoro di un grande pedagogista, John Dewey.\nAll'inizio del XX secolo Dewey sviluppa il suo concetto di \u201cscuola attiva\u201d, ponendo al centro dell'attenzione degli educatori due termini importanti: progressivo e creativo, poich\u00e9 l'educazione \u00e8 un processo continuo che dura tutta la vita, \u00e8 in costante mutamento e nella quale l'esperienza pratica ha un valore determinante.\nPartendo da queste basi negli Stati Uniti di America, all'interno delle universit\u00e0, nei primi decenni del Novecento (1915), partono i primi corsi di scrittura narrativa che, non molto tempo dopo, diventano corsi di scrittura creativa, come materie autonome. \nNel 1936 nasce l'Iowa Writing Workshop, John Cheever, Kurt Vonnegut, Philip Roth, Tom Coraghessan Boyle, Robert Lowell, Michael Cunningham, Trenton Lee Stewart.\nWystan Hugh Auden, Iosif Aleksandrovich Brodsky, Saul Bellow, Jack Kerouac, Allen Ginsberg, William Seward Burroughs, Francis Scott Fitzgerald, Ernest Hemingway, Raymond Carver, Howard Hawks, Robert Coover, Joyce Carol Oates, Jonathan Safran Foer, Gary Shteyngart, John Irving, Michael Chabon, Alice Sebold, Richard Ford, Edgar Lawrence Doctorow, Kazuo Ishiguro, Ian McEwan e tanti altri poeti e scrittori famosi in tutto il mondo si sono laureati o hanno frequentato corsi e master di scrittura creativa.\nAll'inizio del XXI secolo, quasi tutte le universit\u00e0 americane hanno nei loro programmi formativi seminari e master di scrittura creativa (negli Stati Uniti i master in scrittura creativa sono 153 rispetto ai 15 negli anni ottanta del XX secolo).\nEuropa.\nL'insegnamento della scrittura creativa si \u00e8 sviluppata in modo diverso negli stati europei. In alcuni stati, Regno Unito in prima fila e a seguire Germania e Repubblica Ceca, l'insegnamento della scrittura creativa trova spazio all'interno delle universit\u00e0 con corsi e lauree e nelle scuole private; negli altri paesi, soprattutto del Mediterraneo, l'offerta formativa si \u00e8 sviluppata soprattutto nelle scuole private, il cui diploma non \u00e8 riconosciuto legalmente.\nLa Francia, dove la scrittura creativa ha avuto grande diffusione grazie ai pedagogisti C\u00e9lestin Freinet e Paul Le Bohec, \u00e8 l'unico Stato in cui sia possibile trovare una formazione per i formatori in scrittura creativa.\nL'esperienza, le metodologie e le applicazioni si sono sviluppate in maniera diversa in ciascuno Stato e ogni scuola presenta decise differenze didattiche. Alcune insegnano pi\u00f9 propriamente la tecnica, altre, invece, hanno anche l'ambizione di insegnare a conoscere meglio s\u00e9 stessi attraverso la scrittura, altre ancora ritengono che lo scopo primario delle scuole di scrittura creativa sia di migliorare lo stile di scrittura e, soprattutto, di insegnare a leggere in modo pi\u00f9 consapevole e critico.\nPer favorire relazioni e lo scambio di esperienze e per mettere a confronto i vari programmi, sin dal 2005, tra le varie scuole europee si sono sviluppate reti di comunicazione, come ad esempio la European Network of Creative Writing Programmes (ENCWP).\nA Madrid, nel 2010, sette tra le maggiori scuole si sono unite nell'Associazione Europea di Scrittura Creativa (European Association of Creative Writing) con l'obiettivo di migliorare la didattica attraverso uno scambio di idee, contenuti e metodologie.\nItalia.\nLa didattica sulla scrittura creativa in Italia nasce a met\u00e0 degli anni ottanta del XX secolo, grazie all'iniziativa di alcuni scrittori che attivarono i primi corsi.\nIl a inaugurare corsi di scrittura creativa \u00e8 Raffaele Crovi che, nel 1984 presso il Teatro Verdi di Milano, ne introduce l'insegnamento. L'anno successivo cede il testimone a Giuseppe Pontiggia.\nPochi anni dopo, nel 1988, a Roma nasce la \"Scuola di scrittura Omero\", scuola di scrittura creativa. Il primo corso \u00e8 tenuto da Vincenzo Cerami, noto scrittore e sceneggiatore. Nel 1989 a Firenze viene fondata la Scuola di \"Semicerchio. Rivista di poesia comparata\", la a nascere come scuola di poesia, poi estesa alla narrativa. \nNel 1993 Giulio Mozzi fonda a Padova la \u201cPiccola scuola di scrittura creativa\u201d presso il circolo \u201cLanterna Magica\u201d, nel 1994 a Torino Alessandro Baricco con alcuni colleghi apre la \u201cScuola Holden\u201d e negli anni immediatamente successivi a Venezia inizia la sua attivit\u00e0 il \u201cLaboratorio di scrittura creativa\u201d presso il circolo \u201cWalter Tobagi\u201d, mentre a Trieste viene avviato il progetto di scrittura \u201cParola per parola\u201d e a Milano, prima presso lo Zelig, poi al Teatro dell'Arte, \u201cBartleby - Pratiche della scrittura e della lettura\u201d, il progetto di Giampaolo Spinato che tra il 2005 e il 2015 dar\u00e0 vita all'associazione \u201cBartleby Factory\".\nScrittura e creativit\u00e0.\nLa scrittura creativa nasce dall'applicazione della potenzialit\u00e0 creativa, presente in forme diverse in tutte le persone e che consente di elaborare soluzioni nuove, inedite ed originali nei vari contesti della vita, alla scrittura. Tale applicazione produce degli elaborati in cui sono presenti gli elementi tipici della creativit\u00e0 stessa intesi come: fantasia, invenzione, immaginazione, originalit\u00e0. Lo scrittore creativo dal primo istante in cui pensa ad una storia fino a quando ne scrive la scena finale deve far uso di tutti e cinque i sensi poich\u00e9 l'immaginazione creativa viene alimentata dalla capacit\u00e0 di tradurre la realt\u00e0 in modo inedito e dall'abilit\u00e0 di usare la fantasia per rielaborare in modo originale le conoscenze acquisite con precedenti esperienze dirette o indirette (ad esempio di lettura). Proust a tale proposito sosteneva che: \u201dil vero viaggio di scoperta non \u00e8 cercare nuove terre, ma avere nuovi occhi\u201d. \nUn elemento basilare e costitutivo della scrittura creativa sono le idee le quali si sviluppano attraverso due fasi, una divergente, l'altra convergente: nella prima fase la mente \u00e8 libera di viaggiare senza confini all'interno di mondi fantastici, possibili e impossibili; nella seconda fase, invece, le idee vengono raccolte, scelte, analizzate e selezionate. L'altro elemento fondamentale della scrittura creativa \u00e8 lo stile. Nella scrittura creativa le emozioni e i sensi si combinano producendo storie che riescono a conquistare per la loro particolarit\u00e0 l'attenzione del lettore; la scrittura creativa collega il pensiero, le emozioni e le sensazioni (reali o immaginate) di chi scrive con quelli di chi legge attraverso un ponte empatico che ha come punto di partenza la fantasia, la capacit\u00e0 e l'ispirazione dello scrittore e come punto di arrivo l'immaginazione, l'interpretazione e la rielaborazione del lettore.\nMetodi di insegnamento.\nNegli Stati Uniti, oltre alle universit\u00e0 che hanno nei loro programmi come materia autonoma la scrittura creativa, esistono numerose scuole di scrittura che organizzano corsi di scrittura creativa, aperti a tutti e a pagamento; la maggior parte applica metodologie di insegnamento uguali o simili. \nNelle classi, generalmente con pochi partecipanti e altamente strutturate, vengono usati i seguenti metodi:\nOltre a commenti e opinioni, vengono dati suggerimenti da esperti e insegnanti, attraverso un dialogo in cui \u00e8 possibile fare domande ed avere risposte immediate; questo metodo \u00e8 utilissimo per migliorare la scrittura e le capacit\u00e0 degli aspiranti scrittori.\nOltre a credere profondamente che l'arte della scrittura si possa insegnare, nei corsi di scrittura creativa si ha come obiettivo la demistificazione del processo di scrivere, e si d\u00e0 la possibilit\u00e0 agli studenti di imparare a liberare la propria immaginazione e fantasia, in un ambiente sicuro e creativo.\nTecniche, teoria e pratica.\nNella parte teorica di un insegnamento si comincia elaborando un testo nel quale si tiene conto di alcuni elementi fondamentali.\nComponenti della scrittura creativa.\nUna narrazione creativamente efficace quindi prevede il coinvolgimento di molteplici fattori ed elementi, dal prologo all'epilogo il tessuto narrativo deve coinvolgere in modo coerente ma anche a tratti sorprendente il lettore, dove a partire dai singoli personaggi, passando alla trama ma anche all'ambiente e allo stile narrativo, si arriva ad avere una lettura piacevole e stimolante.\nNella fase pratica del lavoro vengono messi in pratica gli strumenti narrativi acquisiti durante l'analisi teorica. Durante ogni lezione si fanno esercitazioni, confronti e correzioni. Vengono scritti racconti e analizzate le idee individuali per uno sviluppo letterario. \u00c8 questa la fase in cui la creativit\u00e0 viene incoraggiata e indirizzata sulla strada di un percorso narrativo coerente e personale.\nNei laboratori di scrittura creativa gli insegnanti offrono gli strumenti per affrontare la stesura di un testo narrativo attraverso la verifica delle fasi e degli elementi che lo costituiscono. Si parte con la lettura dei testi e, successivamente, si passa all'esercitazione della scrittura. Leggere \u00e8 la prima e pi\u00f9 importante attivit\u00e0 per chi scrive; come in tutte le arti, il punto di partenza \u00e8 l'esperienza dei maestri: ecco quindi che diventa indispensabile la presenza in ogni lezione di esercizi guidati su testi letterari gi\u00e0 scritti, alcuni famosi, altri da scoprire, e l'approfondimento di classici, che permettono di conoscere la pratica letteraria \u201cdal vivo\u201d e di scoprire le tecniche in azione usate dagli scrittori. Gli esercizi permettono di mettere le basi della creativit\u00e0 letteraria, anche attraverso il confronto del proprio lavoro con quello degli altri studenti. In questo modo il corso viene vissuto come un vero e proprio laboratorio di scrittura: ogni tappa dell'apprendimento diventa l'occasione per scoprire il piacere di fare letteratura, di verificare le proprie attitudini e di individuare una voce personale.\nLa scrittura creativa - racconti e romanzi, fiabe, gialli, storie di fantasmi, fantascienza, teatro, poesia\u00a0\u2013 applica diverse tecniche, a seconda del tipo del testo letterario che si va a scrivere. Ad esempio per scrivere un racconto bisogna seguire certe regole, che non sono le stesse \u201cutilizzabili\u201d in una poesia.\nDibattito sull'insegnamento della scrittura creativa.\nLa domanda che si pongono tanti \u00e8: si pu\u00f2 insegnare a scrivere un romanzo? \u00c8 vero che la predisposizione per la scrittura \u00e8 una attitudine personale ma \u00e8 altres\u00ec vero che il talento non si presenta sempre in maniera evidente. Il talento \u00e8 una qualit\u00e0 che va coltivata e sviluppata una volta scoperta. E come per qualunque altra disciplina artistica, anche per la creativit\u00e0 letteraria esistono dei metodi che aiutano a verificare e potenziare le proprie capacit\u00e0.\nNei Paesi anglosassoni l'insegnamento della scrittura creativa \u00e8 ormai un'abitudine consolidata e viene inserita in quasi tutti i percorsi formativi e scolastici, soprattutto quelli umanistici.\nNonostante questo, sulle tecniche e sui metodi di insegnamento della scrittura creativa si sono aperti vari dibattiti nel mondo letterario internazionale e molti hanno scritto articoli esprimendo opinioni contrarie all'insegnamento.\n\u201c... Uno scrittore privo di talento non pu\u00f2 evolvere uno stile letterario di qualche merito. [...] Non credo che si possa insegnare a scrivere a chi gi\u00e0 non possiede talento letterario. Solo in quest'ultimo caso (se esiste del talento) un giovane autore pu\u00f2 essere aiutato a trovare s\u00e9 stesso, a liberare il proprio linguaggio dai clich\u00e9, a eliminare le goffaggini, ad abituarsi a cercare con risoluta pazienza la parola giusta, la sola che potr\u00e0 trasmettere con la massima precisione l'esatta sfumatura e intensit\u00e0 del suo pensiero.\u201d\nNonostante ci sia un grande numero di programmi accademici e percorsi privati di scrittura creativa in tutto il mondo, molte persone pensano che la scrittura creativa non possa essere insegnata. Kay Boyle, nota scrittrice e insegnante, direttrice del programma di scrittura creativa a San Francisco per sedici anni, ha dichiarato: \u201ctutti i programmi di scrittura creativa dovrebbero essere aboliti per legge\u201d.\nSecondo Ermanno Cavazzoni, quando si fa della letteratura"}
{"id": "2245838", "revid": "6923", "url": "https://it.wikipedia.org/wiki?curid=2245838", "title": "Sorgenia Solar", "text": "Sorgenia Solar \u00e8 la societ\u00e0 del Gruppo Sorgenia dedicata allo sviluppo di soluzioni fotovoltaiche. Sorgenia Solar nasce nel 2005 con il nome di Soluxia e da allora \u00e8 arrivata a costruire in Italia 13 impianti per 13 MW di potenza installata.\nSorgenia Solar \u00e8 impegnata principalmente nella produzione di moduli fotovoltaici, nella realizzazione di centrali fotovoltaiche per la vendita in rete di energia elettrica, nella fornitura di impianti fotovoltaici, vendita di materiale e moduli fotovoltaici.\nSorgenia Solar: le centrali.\nTutte le centrali fotovoltaiche di Sorgenia Solar sono collegate direttamente alla rete elettrica Italiana nella quale fanno convergere immettono l'elettricit\u00e0 prodotta. Per la remunerazione dell'energia stessa vengono applicate le tariffe stabilite dal Ministero delle Attivit\u00e0 Produttive all'interno dei Decreti \u201cConto Energia\u201d pubblicati nel luglio 2005 e nel febbraio 2007 al fine di diffondere e promuovere l'uso di energia fotovoltaica in Italia.\nLa gran parte degli impianti \u00e8 situata nelle regioni meridionali ed insulari spesso all'interno di consorzi industriali al fine di ottimizzare le potenzialit\u00e0 e minimizzare l'impatto ambientale. Le sedi sono a Benevento, Molfetta, Avellino, Modugno, Matera, Vibo Valentia, Gioia Tauro, Enna, Siracusa, Acate-Vittoria, Villacidro, Cagliari e Marrubiu.\nLa produzione ed i servizi.\nSorgenia Solar \u00e8 uno dei pochi operatori in Italia a produrre direttamente moduli fotovoltaici. Una volta acquisite direttamente le celle dai maggiori produttori internazionali, l'azienda realizza moduli fotovoltaici certificati secondo la norma CEI EN 61215 ed. 2, oltre a componenti elettrici ed elettronici.\nL'azienda, tra i suoi servizi, propone non soltanto i componenti necessari all'installazione dell'impianto fotovoltaico (generatori, quadri ed inverter), ma fornisce anche consulenza al cliente sulle modalit\u00e0 di accesso agli incentivi ed alle remunerazioni previsti dalla legge italiana per coloro che decidono di installare sistemi fotovoltaici."}
{"id": "2245842", "revid": "121836", "url": "https://it.wikipedia.org/wiki?curid=2245842", "title": "Duca di Cumberland e Teviotdale", "text": ""}
{"id": "2245844", "revid": "1543377", "url": "https://it.wikipedia.org/wiki?curid=2245844", "title": "Nazionale di rugby a 15 di Mauritius", "text": "La nazionale di rugby a 15 di Mauritius rappresenta Mauritius nel rugby a 15 in ambito internazionale, dove \u00e8 inclusa fra le formazioni di terzo livello."}
{"id": "2245845", "revid": "123567", "url": "https://it.wikipedia.org/wiki?curid=2245845", "title": "Vicario foraneo", "text": ""}
{"id": "2245848", "revid": "729019", "url": "https://it.wikipedia.org/wiki?curid=2245848", "title": "Funicolare Monte San Salvatore", "text": "La Funicolare Monte San Salvatore \u00e8 una funicolare che si trova nel Canton Ticino, in Svizzera e porta dal comune di Paradiso, nei pressi di Lugano, fino alla cima del Monte San Salvatore, punto panoramico sulla regione del lago e del distretto di Lugano, sulla pianura lombarda e sulle catene delle Alpi svizzere e della Savoia.\nStoria.\nIl San Salvatore \u00e8 una delle montagne pi\u00f9 conosciute internazionalmente. A diffondere la fama contribuirono, a partire dal 1200, i pellegrinaggi dei credenti che raggiungevano a piedi la sommit\u00e0 del monte per rendere omaggio al Figlio di Dio che, secondo un'antica leggenda, durante la sua ascesa al Cielo, vi avrebbe fatto una breve sosta.\nSul finire del XIX secolo qualcuno si rese conto della possibilit\u00e0 di sfruttare la popolarit\u00e0 del San Salvatore. Nel 1870, un intraprendente fiorentino, Stefano Siccoli, lanci\u00f2 l'idea di costruire su questa montagna, una strada carrozzabile, una funicolare e un grande albergo. Le sottoscrizioni aperte per il finanziamento non diedero l'esito sperato e l'impresa fu abbandonata.\nMaggior fortuna ebbe invece l'iniziativa promossa dall'Avvocato luganese dott. Antonio Battaglini. Il 10 agosto 1885 inoltr\u00f2 al Consiglio Federale la domanda di concessione per la costruzione di una strada ferrata ad ingranaggio da Lugano fino alla cima del San Salvatore. Il 12 dicembre l'istanza fu accolta dall'assemblea federale cosicch\u00e9, portata a termine la raccolta dei mezzi finanziari, con la partecipazione quale azionista la stessa citt\u00e0 di Lugano, si poterono iniziare i lavori di costruzione della Funicolare.\nI lavori iniziarono il 24 luglio 1888 e avrebbero dovuto essere portati a termine entro il primo agosto 1889 come previsto dall'impresa Baucher e Durrer di K\u00e4giswil incaricata dell'opera insieme alle ditte Bell e Maschinenfabrik di Oerlikon; ma le continue piogge durante l'estate ritardarono i lavori.\nL'inaugurazione della funicolare era stata prevista per il 19 marzo 1890 e la sua apertura per il giorno successivo. Erano gi\u00e0 stati spediti gli inviti, ma all'ultimo momento si dovette rinviare il tutto in quanto non era ancora giunta l'autorizzazione federale.\nIl collaudo ufficiale della funicolare avvenne il 20 marzo 1890, mentre la festosa inaugurazione si svolse nella giornata di mercoled\u00ec 26 marzo 1890, alla presenza di un'ottantina di invitati al banchetto ufficiale.\nNella mattinata del 27 marzo 1890 ebbe inizio il servizio regolare per il pubblico della nuova funicolare del San Salvatore in coincidenza con le corse dei battelli.\nGli azionisti della Societ\u00e0 della Ferrovia Lugano-Monte San Salvatore tennero la loro prima assemblea il 28 marzo 1890. Il consiglio d'amministrazione onde poter offrire ai frequentatori del San Salvatore un conveniente ristorante (il fabbricato allora esistente non prestandosi per le sue condizioni edilizie ad una riparazione o ristrutturazione) decise di costruire in vicinanza della stazione un edificio con ampia sala e terrazza da servire da ristorante che venne poi ampliato nel 1896.\nNell'inverno 1925/26 venne eseguita la completa trasformazione dell'impianto di trazione con un macchinario nuovo e conseguente aumento di velocit\u00e0 a metri 1,8 al secondo. Il tempo di percorrenza venne cos\u00ec ridotto da 26 a 18 minuti. Le vetture vennero sostituite con due nuove della capienza di 65 persone contro le 32 precedenti.\nNel 1938 le ditte Bell &amp; CI. di Kriens, Maschinenfabrik di Oerlikon e Kabelwerke di Brugg fornirono macchinari di trazione atti ad assicurare una maggiore sicurezza all'esercizio, ma resero necessario la sostituzione della fune, del pignone, delle ruote di trazione, delle pulegge del freno ed apparecchi annessi. La velocit\u00e0 di trazione venne portata da metri 1,8 al secondo a metri 2,5 al secondo, riducendo cos\u00ec la durata della costa a 14 minuti.\nNel 1943, su iniziativa della Commissione studi e ricerche sull'alta tensione dell'Associazione Svizzera degli elettrotecnici e dell'Unione centrali elettriche svizzere, si cre\u00f2 in vetta al San Salvatore un centro di studi sui fulmini, diretto dal prof. Karl Berger del Politecnico federale di Zurigo.\nIn vicinanza della piccola chiesa fu eretta un'antenna di legno dell'altezza di 70 metri munita di punta d'acciaio di 10 metri. Il centro, dotato delle pi\u00f9 sofisticate apparecchiature per la misurazione dei fulmini, fu di rinomanza mondiale. Gli studi scientifici eseguiti in circa trent'anni di lavoro diedero risultati di grande utilit\u00e0 e importanza universale nel campo della prevenzione sulle apparecchiature elettriche. Il centro venne smantellato nel 1982 e al suo posto \u00e8 stato allestito un museo.; negli anni successivi venne costruita la nuova stazione emittente PTT/Swisscom.\nSi eseguirono lavori di riattazione e miglioria, opere di consolidamento della linea della funicolare che verso il 1960 dovette adeguarsi al nuovo regime di tensione adottato dall'officina elettrica di Lugano. Vennero eseguiti lavori di notevole impegno anche finanziario dovuto all'installazione di nuove vetture, alla sostituzione dell'impianto elettrico e del comando freni che pass\u00f2 dal sistema meccanico all'idraulico.\nLa funicolare festeggi\u00f2 nel 1990 il suo centenario.\nNegli anni a seguire furono effettuati ulteriori investimenti, i locali superiori del ristorante vennero trasformati in moderne sale multiuso, le strutture vennero rese accessibili ai disabili, alle persone con difficolt\u00e0 motorie e agli ipovedenti.\nSe da una parte, il San Salvatore ha mantenuto inalterata la sua attrazione quale meta panoramica privilegiata, oggi, grazie al Ristorante Vetta, alle opportunit\u00e0 congressuali, alle manifestazioni promosse, la montagna luganese \u00e8 diventata un apprezzato punto di riferimento per la gente locale e turisti che giungono al Lugano da tutto il mondo.\nScheda Tecnica.\nFunicolare con vetture a movimento contrapposto\nLa linea di 1660 metri di lunghezza \u00e8 divisa in due tratte separate di 830 metri, ciascuna con un'inclinazione diversa, la prima tratta (sezione 1) raggiunge il 37% e la seconda tratta (sezione 2) il 61%. Per via delle pendenze diverse, le due vetture sono costruite differentemente ma godono della medesima capienza (68+1 persone), viaggiano in moto \"a va e vieni contrapposto\" rispetto alla fermata intermedia di met\u00e0 tragitto, senza incrociarsi. Si affiancano in posizione livellata per circa 10 metri alla stazione intermedia di Lugano-Pazzallo.\nSin dall'inizio della costruzione dell'impianto nel luglio 1888, la stazione motrice con la sala macchine, si trova alla stazione intermedia. Questo affinch\u00e9 la stazione risulti raggiungibile via strada e al tempo stesso per agevolare il cambio di vettura. La linea non \u00e8 elettrificata e le due carrozze sono collegate tramite un'unica fune traente di acciaio di 1650 metri di lunghezza e di 33 millimetri di diametro, che permette il funzionamento dell'impianto di risalita.\nDescrizione del funzionamento a movimento contrapposto\nPer capire meglio il meccanismo supponiamo dapprima che la stazione motrice sia in vetta. Immaginiamo inoltre che la vettura 1 si trovi nella stazione a valle (Paradiso) e la vettura 2 in quella a monte (vetta San Salvatore). Le due cabine sono collegate l'una con l'altra mediante la fune che \u00e8 avvolta alla ruota motrice. Quando quest'ultima gira, la vettura 1 viene trainata verso monte, mentre la vettura 2 scende per gravit\u00e0 verso valle. Una volta raggiunta la stazione intermedia di Pazzallo, se la ruota motrice \u00e8 mossa nell'altra direzione, il moto delle vetture s'inverte. La vettura 2 \u00e8 trainata verso la vetta e la vettura 1 scende per gravit\u00e0 verso Paradiso. Dato che la lunghezza delle due tratte \u00e8 uguale, le vetture arriveranno nuovamente e contemporaneamente alle rispettive stazioni di testa.\nCapito questo meccanismo, basta sostituire la ruota motrice, immaginata precedentemente a monte, con una semplice ruota di rinvio, portarla alla stazione intermedia, collegarla con un motore elettrico da 200 kW di potenza ed il gioco \u00e8 fatto.\nQuesta configurazione dell'impianto \u00e8 unica nel panorama delle funicolari tuttora in esercizio in Ticino. La sala macchine \u00e8 inoltre dotata di un motore ausiliario diesel idrostatico che, in caso di mancata erogazione di energia elettrica, permette comunque l'esercizio della funicolare ma a velocit\u00e0 ridotta."}
{"id": "2245855", "revid": "726373", "url": "https://it.wikipedia.org/wiki?curid=2245855", "title": "Hidden &amp; Dangerous", "text": "Hidden &amp; Dangerous \u00e8 un videogioco del tipo sparatutto tattico in prima e terza persona, prodotto dalla Illusion Softworks. Il suo seguito \u00e8 \"Hidden &amp; Dangerous 2\".\nModalit\u00e0 di gioco.\nIl gioco \u00e8 ambientato nell'Europa della seconda guerra mondiale. Il giocatore vestir\u00e0 i panni di quattro uomini appartenenti ad una unit\u00e0 della SAS (Special Air Service), un servizio segreto britannico fondato nel 1941 al fine di provocare ingenti danni agli armamenti dei nazisti, creando disordini dietro le linee nemiche. Si verr\u00e0 chiamati ad operare in varie nazioni europee, oppresse dalla potenza del Terzo Reich, tra cui Italia, Iugoslavia, Germania, Norvegia, Mare del Nord e Cecoslovacchia, tra il 1941 e il 1945.\nNell'espansione del gioco, \"Fight for Freedom\", vi sono altre tre campagne aggiuntive in Polonia, nelle Ardenne e in Grecia, in quest'ultima si combatter\u00e0 contro dei terroristi comunisti greci, nel 1946 (un anno dopo il termine del conflitto). Gioco base ed espansione sono stati riuniti nella confezione Hidden &amp; Dangerous Deluxe, dal 2003 resa freeware in occasione del rilascio del sequel.\nTrama.\nLa prima operazione, divisa in 4 parti, consiste nella liberazione di prigionieri che vengono trasferiti dall'Italia settentrionale verso la Germania; l'azione si svolge presso un ponte sul fiume Adda, una fabbrica per il lavoro coatto, una stazione ferroviaria a Torino e un disastro ferroviario causato dalla Resistenza ai danni di un treno blindato tedesco.\nLa seconda operazione \u00e8 divisa in 5 missioni; lo scopo \u00e8 far saltare una diga nei Balcani, per danneggiare contemporaneamente una centrale elettrica e una via di comunicazione fluviale; la squadra manca il luogo d'atterraggio per la contraerea, finisce nei boschi, si dirige alla citt\u00e0 vicina dove ruba una barca lungo il fiume che porta alla diga; non avendo esplosivi, i soldati si arrangeranno con un panzer tedesco e il suo cannone; fuggiti, troveranno rifugio in un covo della resistenza occupato dai nazisti, per riposarsi in attesa di recarsi ad un campo d'aviazione dove saranno prelevati.\nLa terza operazione \u00e8 divisa in 6 missioni; l'obiettivo \u00e8 entrare in una fabbrica di armi in Germania e farla saltare. Innanzitutto il commando deve arrivare ad un ufficiale che comanda la fabbrica; tramite lui, il gruppo entra nel complesso, lo fa saltare e fugge in fretta; dopo un lungo inseguimento tra i fuggiaschi e la fanteria corazzata tedesca, si arriva ad una palude dove attende un idrovolante Catalina.\nLa quarta operazione, divisa in 6 missioni, \u00e8 incentrata sul sabotaggio delle ricerche naziste sul nucleare e si svolge in Norvegia; dopo aver segnalato i punti di attacco di un campo di prigionia alla Marina Militare e aver attaccato una base di ricerca dove alloggiano guardie ed assistenti del progetto, la squadra entra in uno stabilimento che produce acqua pesante (nascosto in una birreria), lo fa saltare e si reca in una base di sottomarini, per farne saltare uno.\nLa quinta operazione \u00e8 composta da 1 sola missione; il recupero di una macchina Enigma da una nave tedesca nel Mare del Nord.\nLa sesta operazione, divisa in 2 parti, consiste nella scorta di uno scienziato disertore in Cecoslovacchia; prima bisogna portarlo fuori dalla citt\u00e0, poi arrivare in un aeroporto preso d'assalto dall'Armata Rossa.\nLa settima operazione, divisa in 2 parti, verte sul recupero di un agente infiltrato e del suo obiettivo, un nuovo bombardiere in un campo della Polonia; riusciti a decollare, i protagonisti vengono colpiti da un pilota americano che li scambia per nemici, cos\u00ec sono costretti ad un atterraggio di fortuna e ad attendere una nave che porti via i pezzi rimasti del velivolo, mentre i Tedeschi li inseguono su una spiaggia.\nL'ottava operazione si svolge nelle Ardenne, durante la controffensiva tedesca; in 4 missioni, la squadra deve danneggiare l'avanzata nemica, trovare prigionieri di guerra americani (che sono gi\u00e0 stati fucilati) e sottrarsi all'accerchiamento.\nLa nona missione, in 4 parti, si svolge nel '46, dopo la guerra, in Grecia; i partigiani comunisti non hanno deposto le armi e sono ostili alle forze occidentali; il SAS viene incaricato di uccidere il loro leader. L'azione si svolge in un villaggio pieno di ostaggi, una vallata piena di ostacoli, un vecchio tempio dell'antica Grecia e una base tedesca usata dai comunisti come rifugio."}
{"id": "2245861", "revid": "124946309", "url": "https://it.wikipedia.org/wiki?curid=2245861", "title": "Ultra-Humanite", "text": "Ultra-Humanite \u00e8 un personaggio dei fumetti, un supercriminale delle storie pubblicate dalla DC Comics. Ultra-Humanite apparve per la prima volta in \"Action Comics\" n. 13 nel 1939 e fu uno dei primissimi supercriminali dei fumetti.\nBiografia del personaggio.\nGolden Age.\nUltra-Humanite \u00e8 il primo supercriminale affrontato da Superman. Fu disegnato per esserne l'esatto opposto: mentre Superman \u00e8 un eroe con una forza sovrumana, Ultra-Humanite \u00e8 un criminale che controlla le menti, con un corpo storpiato e un incredibile intelletto.\nSuperman scopr\u00ec Ultra-Humanite la prima volta quando questi fu la mente di alcuni crimini commessi da alcuni criminali provvisti di armi tecnologicamente avanzate. Dopo una serie di battaglie con Superman, Ultra-Humanite fu presunto morto. Pi\u00f9 tardi, Superman lo incontrer\u00e0 vivo e vegeto nel corpo dell'attrice Delores Winters. Ultra-Humanite gli spiega che dopo aver rapito la signora Winters sostitu\u00ec il di lei cervello col suo.\nJerry Siegel e Joe Shuster rimpiazzarono Ultra-Humanite come arci nemico di Superman, quando presentarono Lex Luthor nel fumetto.\nOriginariamente, Luthor era stato raffigurato come uno scienziato pazzo con una testa piena di capelli rossi. Un disegnatore, per errore, lo disegn\u00f2 completamente calvo e Siegel non pot\u00e9 fare a meno di approvare il suo nuovo look. Dato che Siegel e Shuster non avevano bisogno di due scienziati pazzi calvi come nemici di Superman, quindi abbandonarono la figura di Ultra-Humanite in favore di Luthor. Ultra-Humanite fece la sua ultima apparizione nei fumetti di \"Superman\" in \"Action Comics\" #21 (1940) e per decenni cadde nel dimenticatoio.\nSilver Age e il Multiverso.\nCon l'introduzione del sistema dei Multiversi nella DC, la continuit\u00e0 delle storie di Superman della Golden Age e di Ultra-Humanite furono spostate su Terra-2, la Terra dei personaggi della Golden Age. Ultra-Humanite fu reintrodotto durante la Silver Age come nemico fisso nelle storie di \"Mr. e Mrs. Superman\", dell'antologico \"Superman Family\". \"Mr. e Mrs. Superman\" consistevano di storie circa i primi anni di matrimonio tra Superman di Terra-2 e Lois Lane, e vedevano come antagonisti parecchi nemici di Superman della Golden Age, di cui Ultra-Humanite era il principale. Nell'annual JLA/JSA in \"Justice League of America\", situato tra il numero #195 e il numero #197, Ultra-Humanite trasfer\u00ec la sua coscienza nel corpo di uno scimmione albino e divenne il pi\u00f9 grande super criminale di Terra-2. Dopodich\u00e9, Ultra-Humanite comparve regolarmente nei fumetti della DC combattendo contro l'All-Star Squadron negli anni '40 e contro la Justice Society of America e l'Infinity, Inc. nei decenni successivi alla Seconda guerra mondiale.\nPost-Crisi.\nDopo la serie limitata tra il 1985 e io 1986 \"Crisi sulle Terre infinite\", la storia di Superman fu riscritta nella miniserie L\"'Uomo d'Acciaio\", e il Superman di Terra-2 fu rimosso dalla continuit\u00e0.\nTuttavia, Ultra-Humanite fu escluso dal riavvio di Superman, e la sua storia post-crisi rimase collegata alle storie degli anni '40 e alla \"Justice Society of America\" e all\"'All-Star Squadron\".Comparse precedenti di Ultra-Humanite che si scontra col Superman della Golden Age in \"Action Comics\" dal numero 13 al numero 21 degli anni quaranta e in \"All-Star Squadron\" furono ri-raccontate per il bene della continuit\u00e0 per mostrare il fatto che aveva combattuto contro gli eroi degli anni '40.\nI primi tre numeri di Leggende dell'Universo DC ebbero come ospite il Superman post-crisi, agli inizi della carriera, battendosi contro uno scienziato chiamato Morgan Wilde che, arrabbiato per la scomparsa della moglie, giur\u00f2 vendetta su Luthor e ottenne l'abilit\u00e0 di trasferire la \"essenza vitale\" come U.L.T.R.A. Humanite. Lo status canonico di questa storia non \u00e8 chiaro. Questo pu\u00f2 essere stato un tentativo per reintrodurre retroattivamente il personaggio di Ultra-Humanite nelle storie del Superman Post-Crisi.\nIl piano pi\u00f9 ambizioso di Ultra-Humanite comparve nella storia della JSA \"Il Tuono Rubato\", dove, nel corpo invecchiato di Johnny Thunder, inganna Jakeem Thunder nel dargli la sua penna magica. Con il potere dell'onnipotente Thunderbolt, Ultra-Humanite, per prima cosa, ripristina la giovinezza del suo corpo, quindi procede nella conquista del mondo. Sotto il suo dominio, la Terra si trasforma essenzialmente in una singola mente, in cui quasi tutti i metaumani diventano un'estensione di Ultra-Humanite.\nTuttavia, una manciata di eroi pianificano di fuggire dal controllo di Ultra-Humanite: Jakeem Thunder, Capitan Marvel, Hourman, i tre Crimson Avengers, Power Girl, Sand e il secondo Icicle. Anche Wildcat e Hector Hall sono liberi. Tuttavia, sono entrambi prigionieri di Ultra-Humanite. Ultra-Humanite viene ucciso da Crimson Avenger, come vendetta per l'omicidio del primo Crimson Avenger, che muore pochi istanti prima in un'esplosione attivata da Ultra-Humanite stesso.\nUn Anno Dopo.\nDopo gli eventi di Crisi Infinite, la storia fu alterata riportando alla vita Dolores Winters (ora chiamata Delores Winters) rivelando che quando Ultra-Humanite rub\u00f2 il suo corpo e vi mise il suo cervello, quello della donna fu messo in un altro corpo, sulle pagine di JSA Classified numeri 19 e 20 (2007).\nNel crossover tra il 2006 e il 2007 \"Lightning Saga\" tra la Justice League e la Justice Society, la storia non raccontata di come Ultra-Humanite transit\u00f2 dal corpo di Dolores Winters in quello di una Scimmia albina fu rivelata: Per Degaton, il criminoso viaggiatore del tempo e pi\u00f9 giovane versione di Despero salv\u00f2 la versione Dolores Winters di Ultra-Humanite da un ospedale del 1948. Fu rivelato che Ultra-Humanite era stato colpito dal cancro terminale e in cambio della sua lealt\u00e0, Per Degaton acconsent\u00ec a provvedergli un nuovo corpo, nella forma di un raro scimmione albino da una citt\u00e0 civilizzata segreta nota come Gorilla City. Dopo ci\u00f2, i due viaggiatori temporali si allearono con Mr. Mind, Rex Hunter, il misterioso \"Black Beetle\", e il criminoso padre di Booster Gold nel tentativo di manipolare il tempo per i propri scopi. Tuttavia, la cospirazione dipana dalle mani di Booster Gold e da Blue Beetle Ted Kord. Alla fine, Ultra-Humanite e Despero furono mandati nel passato dopo che il loro gruppo fu sconfitto.\nRimane da vedere qual \u00e8 l'ultimo destino di Ultra-Humanite. Si deve far notare che in Justice League of America (vol. 4) #1 (2006), Ultra-Humanite \u00e8 vivo e sta bene, avendo rubato una copia dell'elmetto \"Mento\" di Dayton. Se questa \u00e8 o no una versione passata di Ultra-Humanite rimane sconosciuto.\nElseworld.\nNella miniserie di Elseworld,\"The Golden Age\", Ultra-Humanite piazza il suo cervello nel corpo di Tex Thompson, conosciuto come \"Americommando\".Organizza anche di piazzare il cervello del suo alleato, Adolf Hitler, nel corpo di Danny Dumbar, mentre simultaneamente pianifica di donare a Hitler dei super poteri.\nUltra-Humanite \u00e8 il nemico principale di \"\".Apparve per la prima volta nella storia del 1939, ma si pensa che sia rimasto ucciso quando il suo razzo fuggito esplose. Decenni dopo, fu rivelato Humanite ebbe piazzato il suo cervello nel corpo di un servile Lex Luthor. Tent\u00f2 di scambiare il suo corpo con quello dell'allora depotenziato Superman, ma rimase ucciso quando Superman, tentando di scappare, gett\u00f2 un'asta contro il computer di Humanite, causando la morte di questi per elettropulsione.\nPoteri.\nUltra-Humanite \u00e8 uno scienziato pazzo, in aggiunta al suo genio, ha il potere di trasferire il suo cervello nel corpo degli altri. Molti corpi occupati nel corso degli anni furono quelli di Dolores Winters, un insetto gigante, un Tyrannosaurus rex, uno scimmione albino geneticamente modificato, il membro della Justice Society of America Johnny Thunder e una cupola di vetro.\nAltre Versioni.\nUn'altra versione di Ultra-Humanite compare nei numeri 3 e 4 di \"Tangent:Superman's Reign\".Questa versione \u00e8 un'arma costruita dai sovietici, che persero il controllo. Viene distrutto in battaglia dalla versione Tangent di Superman.\nAltri Media.\nTelevisione.\nMentre Ultra-Humanite non compare nel cartone animato \"\", appare in \"Batman: The Brave and the Bold\" fumetto, nel numero #3,\"Batman Presidente!\".\nFilm.\nJustice League: The New Frontier.\nUltra-Humanite compare in un piccolo cameo nel film animato \"\". Viene visto durante il famoso discorso del presidente John F. Kennedy.\nVideogiochi.\nUltra-Humanite \u00e8 in preparazione per essere un personaggio di \"DC Universe Online\" nella sua forma di scimmione albino.\nUltra-Humanite appare come personaggio sbloccabile e giocabile in \"LEGO Batman 3 - Gotham e oltre\".\nAppare inoltre come personaggio giocabile in \"LEGO DC Super-Villains\"."}
{"id": "2245862", "revid": "44939", "url": "https://it.wikipedia.org/wiki?curid=2245862", "title": "Proteina integrale di membrana", "text": ""}
{"id": "2245868", "revid": "330137", "url": "https://it.wikipedia.org/wiki?curid=2245868", "title": "Caio Claudio Marcello (maggiore)", "text": ""}
{"id": "2245874", "revid": "742538", "url": "https://it.wikipedia.org/wiki?curid=2245874", "title": "Honda Silver Wing 600", "text": "Il Silver Wing 600 \u00e8 un Maxi-scooter prodotto dalla casa giapponese Honda dal 2001 al 2009.\nStoria.\nTra il 1978 e il 1983 Honda aveva gi\u00e0 commercializzato una serie di moto con il nome Silver Wing, conosciute anche come GL500 e GL650. Nell'ottobre del 2000, all'Intermot di Monaco di Baviera, lo stesso nome venne utilizzato per il nuovo maxi scooter. Diversamente dalle classiche soluzioni adottate dalla concorrenza - motore monocilindrico oscillante vincolato alla sospensione - il Silver Wing presentava un motore da 600 cm\u00b3 a due cilindri paralleli fisso al telaio e non oscillante, in grado di sviluppare 51 CV.\nAl momento della commercializzazione il solo avversario per simile soluzione tecnica era lo Yamaha Tmax. Qualche tempo dopo uscir\u00e0 anche il Suzuki Burgman 650.\nDotato di telaio a tubi di acciaio, interasse da 1595\u00a0mm e peso di 230\u00a0kg, il Silver Wing ha ricevuto nel tempo alcuni accorgimenti come l'adozione dell'ABS nel 2003. Nel 2006, riducendo la cilindrata a 399 cm\u00b3, \u00e8 stato proposto come Honda Silver Wing 400, con riduzione di potenza a circa 38 CV e vantaggi per la guida in alcuni paesi con restrizioni sulla patente. In Italia il successo in questo segmento ha sovrastato le vendite rispetto alla versione 600 e per questo motivo nel 2009 Honda ha interrotto la vendita del Silver Wing 600. Nello stesso anno \u00e8 stato effettuato anche un sostanzioso restyling del Silver Wing 400, ribattezzato SW-T400. Nonostante le grosse differenze estetiche, il modello era praticamente identico sotto la carenatura, salvo piccoli accorgimenti tecnici.\nNel 2011 Honda \u00e8 tornata a commercializzare la versione 600 usando la livrea del pi\u00f9 recente SW T-400. Le differenze estetiche tra l'SW T-400 e l'SW T-600 sono le pinze dei freni verniciate in oro e lo scudo anteriore verniciato in nero. I dettagli tecnici del motore sono rimasti gli stessi del 2009, 51CV a 7.500 giri/minuto Euro3.\nMotore.\nIl motore del Silver Wing 600 ha cilindrata di 582\u00a0cm\u00b3 con alesaggio di 72\u00a0mm e corsa di 71,5\u00a0mm. La distribuzione \u00e8 di 4 valvole per cilindro con doppio albero a camme ed \u00e8 dotato di due contralberi rotanti per contenere le vibrazioni. Quando fu immesso nel mercato, nel 2001, rispondeva alla normativa sulle emissioni Euro 1 ed era in grado di sviluppare 50 CV a 7.000 giri/minuto. Per rispondere alle nuove normative Euro 3, questi valori sono stati modificati fino ai 51 CV a 7.500 giri/minuto."}
{"id": "2245876", "revid": "339392", "url": "https://it.wikipedia.org/wiki?curid=2245876", "title": "Caio Claudio Marcello (minore)", "text": ""}
{"id": "2245878", "revid": "110157", "url": "https://it.wikipedia.org/wiki?curid=2245878", "title": "L\u00e1szl\u00f3 R\u00e9dei", "text": "Ha dato uno dei pi\u00f9 importanti contributi alla teoria dei semigruppi commutativi finitamente generati."}
{"id": "2245879", "revid": "119779286", "url": "https://it.wikipedia.org/wiki?curid=2245879", "title": "Zenit (satellite)", "text": "Zenit (cirillico: \u0417\u0435\u043d\u0438\u0301\u0442) \u00e8 una serie di satelliti spia lanciati da Unione Sovietica e Russia tra il 1961 e il 1994. Per nascondere la loro natura, ricevettero tutti la designazione pubblica di Cosmos. Con oltre 500 lanci in 33 anni, si tratta del pi\u00f9 numeroso tipo di satellite della storia delle esplorazioni spaziali.\nStoria.\nNel 1956, il governo sovietico autorizz\u00f2, con un decreto top secret, lo sviluppo di un \u201cOggetto D\u201d, il cui risultato fu il programma di lancio dello Sputnik 3 (lo Sputnik 1 fu un semplice scissione del programma Oggetto D). Il testo del decreto rimase segreto, ma apparentemente autorizzava lo sviluppo di un altro programma satellitare (Oggetto OD-1) che fu utilizzato per lo sviluppo di un sistema di fotoricognizione dallo spazio.\nNel 1958, l'OKB-1, sotto la guida di Sergej Pavlovi\u010d Korol\u00ebv, stava lavorando simultaneamente a due programmi, chiamati Oggetto OD-1 e Oggetto OD-2 (quest'ultimo un primo progetto del programma spaziale umano Vostok). Visto che il programma Oggetto OD-1 incontrava seri problemi, Korolev inizi\u00f2 a valutare un possibile utilizzo dell'Oggetto OD-2 nell'ambito dello sviluppo di un satellite senza equipaggio da ricognizione fotografica.\nNonostante l'opposizione dei militari, il governo sovietico decise di appoggiare Korolev, e il 22 e 25 maggio 1959 furono emessi dei decreti che autorizzavano l'OKB-1 a sviluppare ben tre navicelle spaziali, tutte basate sul progetto dell'Oggetto OD-2. In dettaglio, le tre navicelle erano:\nInizialmente, il nome Vostok fu utilizzato per indicare tutte e tre le navicelle. Tuttavia, nel 1962, la navicella utilizzata da Yuri Gagarin divenne nota presso il pubblico con il nome di Vostok. Quindi, per i satelliti spia, si decise di utilizzare il nome Zenit-2.\nIl primo lancio di uno Zenit fu effettuato l'11 novembre 1961, ma fu un fallimento. Infatti, un problema nel terzo stadio del vettore rese necessario attivare il meccanismo di autodistruzione. Il secondo tentativo (conosciuto pubblicamente con il nome di Cosmos 4) ebbe luogo il 26 aprile 1962 e fu un successo. Il satellite rientr\u00f2 come previsto tre giorni dopo. Tuttavia, a causa di un problema nel sistema di orientamento, il satellite non riusc\u00ec a scattare immagini utilizzabili. Il terzo Zenit (Cosmos 7) fu lanciato il 28 luglio 1962, e rientr\u00f2 con successo undici giorni dopo. Stavolta il problema di orientamento era stato risolto, e quindi le foto erano buone. Affinch\u00e9 il sistema fosse dichiarato pienamente operativo, per\u00f2, furono necessari altri dieci lanci (di cui due falliti).\nLo Zenit fu realizzato in diverse versioni. L'ultimo volo fu effettuato nel 1994.\nTecnica.\nIl progetto di base dei satelliti Zenit era piuttosto simile alle navicelle Vostok. In pratica, si trattava di una capsula sferica di rientro con un diametro di 2,3 metri ed una massa di circa 2.400\u00a0kg. Questa capsula conteneva un sistema di fotocamere, le pellicole, un sistema di recupero, i paracadute ed una carica per l'autodistruzione. In orbita, era agganciata ad un modulo di servizio con le batterie, l'equipaggiamento elettronico, un sistema di orientamento ed un motore con un razzo a propellente liquido che avrebbe dovuto favorire il rientro della capsula. La larghezza totale del sistema in orbita era di 5 metri, ed il peso variava tra i 4.600 ed i 6.300\u00a0kg.\nA differenza dei satelliti americani Corona, la capsula di rientro conteneva sia le pellicole sia le fotocamere, che venivano mantenute a temperatura e pressione controllate. Questo provocava un aumento considerevole del peso del satellite, ma il vantaggio era la che la fotocamera si poteva riutilizzare.\nInizialmente, le Zenit furono lanciate con i Vostok. In seguito, si utilizzarono lanciatori Voschod e Sojuz. I primi voli partirono dal cosmodromo di Baikonur, gli altri dal cosmodromo di Plesetsk.\nLa maggior parte delle Zenit aveva un'orbita di volo leggermente ellittica, con un perigeo di 200\u00a0km ed un apogeo compreso tra i 250 ed i 350\u00a0km. La durata di una missione poteva variare tra gli otto ed i 15 giorni.\nVarianti.\nZenit-2.\nZenit-2 (indice GRAU 11F61) \u00e8 la prima versione di questo tipo di satelliti spia. La sistemazione delle fotocamere era variabile, ma comunque la configurazione tipica era quella con quattro fotocamere con lunghezza focale da 1.000\u00a0mm ed una da 200. La scelta di utilizzare anche una camera di bassa risoluzione era dovuta alla necessit\u00e0 di fornire immagini, di risoluzione inferiore, che aiutassero a comprendere il contesto di quelle ad alta risoluzione. Ogni fotocamera aveva 1.500 fotogrammi per 200\u00a0km, ed ogni fotogramma racchiudeva un'immagine di 60\u00a0km per 60. La risoluzione a terra era nell'ordine dei 10-15 metri, anche se fonti non ufficiali parlano di risoluzioni maggiori (secondo alcuni, pare che fosse possibile contare il numero di automobili in un parcheggio). La fotocamera era stata sviluppata presso l'industria ottico-meccanica di Krasnogorsk, vicino a Mosca.\nGli Zenit-2 erano avevano anche un equipaggiamento per missioni ELINT, in modo da intercettare i segnali radar della NATO. I satelliti avevano infatti un'antenna parabolica di un metro di diametro, collegata all'apparato ELINT. Non \u00e8 chiaro se l'antenna fosse in grado di trasmettere a terra i segnali intercettati, oppure si limitasse ad inciderli su un registratore che veniva poi recuperato dopo il rientro a terra. La durata tipica di missione era di 8 giorni.\nComplessivamente, ne furono lanciati 81 esemplari, il primo dei quali fu il Cosmos 4 (26 aprile 1962), mentre l'ultimo fu il Cosmos 344 (12 maggio 1970).\nZenit-2M.\nSi tratta della versione perfezionata (nome in codice Gektor, indice GRAU 11F690), equipaggiata con un nuovo sistema di fotocamere e dei pannelli solari addizionali. La massa fu incrementata e raggiunse i 6.300\u00a0kg, mentre il lancio veniva effettuato con vettori Voschod e Soyuz. La durata tipica di missione era di 12 giorni. Il primo volo fu il Cosmos 208 (21 marzo 1968), l'ultimo il Cosmos 1044 (17 ottobre 1978).\nZenit-4.\nLe informazioni su questo modello sono piuttosto scarse. Comunque, gli Zenit-4 (indice GRAU 11F69) erano stati progettati per avere immagini ad alta risoluzione, ed imbarcavano anche una fotocamera da 3.000\u00a0mm. Il diametro della fotocamera principale era pi\u00f9 grande del diametro della capsula, cos\u00ec che era necessario l'utilizzo di uno specchio. La risoluzione non \u00e8 stata resa nota, ma stime parlano di 1 o 2 metri. Gli Zenit-4 pesavano 6.300\u00a0kg, e per il lancio era necessario utilizzare lanciatori Voschod. La durata tipica della missione era di 8 giorni.\nComplessivamente, ne furono lanciati oltre 70. Il primo fu il Cosmos 251 (31 ottobre 1968), l'ultimo il Cosmos 355 (7 agosto 1970).\nZenit 4M.\nGli Zenit-4M (nome in codice Rotor, indice GRAU 11F691) furono una versione perfezionata degli Zenit-4. Imbarcavano una nuova fotocamera, nuovi pannelli solari ed un motore riavviabile nel caso emergesse la necessit\u00e0 di riportare il satellite in orbita durante la missione. La durata tipica della missione era di 13 giorni.\nIl primo fu il Cosmos 251 (31 ottobre 1968), l'ultimo il Cosmos 667 (25 luglio 1974).\nZenit-4MK/Zenit-4MKM.\nSi tratta di versioni modificate dei normali Zenit-4, progettate per il volo in orbite basse, in modo da aumentare la risoluzione delle immagini. Alcune fonti affermano che questi satelliti furono dotati di particolari dispositivi per compensare la resistenza aerodinamica e limitare gli effetti del riscaldamento aerodinamico. Queste due versioni di Zenit differivano per i codici (Zenit-4MK: nome in codice Germes, indice GRAU 11F692; Zenit-4MKM: nome in codice Gerakl, indice GRAU 11F692M). La durata di una missione tipica variava tra i 12 ed i 14 giorni.\nIl primo volo fu il Cosmos 317 (3 dicembre 1969), l'ultimo il Cosmos 1214 (10 ottobre 1980).\nZenit-4MKT.\nVersione modificata degli Zenit-4 \"di serie\", gli Zenit-4MKT (nome in codice Fram, indice GRAU 11F635) avevano una durata tipica di 12-14 giorni. Il primo volo fu il Cosmos 771 (25 settembre 1975), l'ultimo il Cosmos 1681 (6 settembre 1985), con un totale di 27 esemplari lanciati.\nZenit-4MT.\nVersione modificata degli Zenit-4 \"di serie\", gli Zenit-4MT (nome in codice Orion, indice GRAU 11F629) avevano una durata di missione tipica di 12 o 13 giorni. Il primo volo fu il Cosmos 470 (27 dicembre 1971), l'ultimo il Cosmos 1398 (3 agosto 1980), con un totale di 23 veicoli.\nZenit-6U.\nSi trattava di una versione \u201cuniversale\u201d dei satelliti Zenit. In dettaglio, gli Zenit-6U (nome in codice Argon, indice GRAU 11F645) erano in grado di svolgere missioni di ricognizione in orbite basse per avere un'alta risoluzione, oppure missioni di osservazione generica ad orbite alte. La durata tipica era di 14 giorni. Complessivamente, ne furono lanciati 96, tutti con lanciatori Soyuz. Il primo volo fu quello del Cosmos 867 (23 novembre 1976), l'ultimo quello del Cosmos 1573 (17 giugno 1984).\nZenit-8.\nGli Zenit-8 (nome in codice Oblik, indice GRAU 17F116) furono costruiti per svolgere missioni di cartografia militare. Utilizzavano vettori Soyuz, ed i lanci avvenivano sia da Baikonur, sia da Plesetsk. Dei satelliti simili utilizzano la designazione di Resurs. La durata tipica della missione era di 15 giorni. Il primo volo fu quello del Cosmos 1571 (11 giugno 1984), l'ultimo quello del Cosmos 2281 (7 giugno 1994), per un totale di 102 esemplari."}
{"id": "2245884", "revid": "1543377", "url": "https://it.wikipedia.org/wiki?curid=2245884", "title": "Rete stradale in Finlandia", "text": "La rete stradale in Finlandia costituisce la rete delle strade in Finlandia percorribili con veicoli. La sua lunghezza totale \u00e8 di 454\u00a0000 km (stima al 2009), ed \u00e8 costituita da strade nazionali di propriet\u00e0 statale, di vie mantenute dai comuni e da strade private.\nStrade nazionali.\nLe strade nazionali di propriet\u00e0 dello Stato costituiscono la struttura base della rete stradale finlandese. Sono gestite dall'Amministrazione stradale finlandese (\"Tiehallinto\"), subordinata al Ministero dei trasporti e delle comunicazioni, e sono regolate dalla legge finlandese sulle strade.\nLa rete stradaria finlandese \u00e8 divisa in strade statali, principali, regionali e di collegamento. Queste ultime sono in pratica talvolta classificate come \"strade locali\" sebbene l'attuale legislazione non contempli pi\u00f9 tale classificazione. Tale suddivisione \u00e8 basata sulle seguenti definizioni:\nLe strade statali e principali costituiscono insieme la rete stradale principale. La classificazione delle strade non si basa cio\u00e8 sulla quantit\u00e0 di traffico: ad esempio la strada pi\u00f9 trafficata della Finlandia \u00e8 il raccordo anulare di Helsinki Keh\u00e4 I, che in realt\u00e0 \u00e8 una strada regionale; alcune strade statali possono invece trovarsi in zone isolate per cui il loro traffico pu\u00f2 essere molto basso.\nLa Finlandia non classifica separatamente le autostrade. Esse sono parte di strade statali, principali o regionali, quando la loro struttura \u00e8 a doppia corsia con carreggiate separate.\nLe strade a interesse internazionale sono classificate come strade europee. Esse non hanno una classificazione separata, ma il numero di strada europea viene aggiunto alla segnaletica nazionale.\nIl valore delle strade amministrate dall'Amministrazione stradale finlandese (\"Tiehallinto\") \u00e8 stimato in circa 15 miliardi di euro. Il finanziamento per la loro manutenzione, a base esclusivamente pubblica, \u00e8 di circa 600 milioni di euro annui.\nNella seguente tabella sono riassunte le principali caratteristiche della rete stradale finlandese.\nLe strade nazionali includono 700\u00a0km di autostrade di cui 116\u00a0km a esclusivo uso di veicoli motorizzati. La lunghezza totale delle piste ciclabili e pedonali parallele alle strade nazionali \u00e8 di 4\u00a0954\u00a0km. Vi sono complessivamente 14\u00a0431 ponti e 43 traghetti. All'inizio del 2007, 12\u00a0065\u00a0km di strade nazionali erano fornite di illuminazione.\nNella seguente tabella le strade sono suddivise in funzione della loro larghezza:\nVie.\nLe vie dei centri abitati di propriet\u00e0 dei comuni finlandesi completano la rete stradale finlandese. La loro lunghezza complessiva (comprendendo anche le vie pianificate ma ancora non costruite) \u00e8 di circa 25\u00a0000\u00a0km.\nLa parte di una strada nazionale che passa attraverso un centro abitato diventa ufficialmente una via, e pertanto la sua manutenzione spetta al comune di competenza.\nStrade private.\nLe strade private e le strade forestali sono di propriet\u00e0 e manutenzione privata. \u00c8 possibile comunque avere sussidi statali per il loro miglioramento. La lunghezza totale di strade private in Finlandia \u00e8 stimata in circa 350\u00a0000\u00a0km.\nSistema di numerazione.\nIl sistema di numerazione delle strade finlandesi \u00e8 un sistema puramente progressivo, per cui ogni strada, a prescindere dal suo tipo, ha un numero identificativo unico. Dal numero \u00e8 oltretutto possibile risalire alla sua tipologia. \u00c8 stato implementato per la prima volta nel 1938 con la definizione di strade statali e principali e da allora ha subito aggiunte ulteriori numerazioni ma non \u00e8 mai stato cambiato nella sua forma.\nLa rete stradale finlandese comprende strade statali, principali, regionali, di collegamento, e altre strade pi\u00f9 piccole che, sebbene siano ufficialmente classificate da un numero, non sono fornite di segnaletica.\nNella seguente tabella vengono riassunte le numerazioni delle varie strade."}
{"id": "2245895", "revid": "1494169", "url": "https://it.wikipedia.org/wiki?curid=2245895", "title": "Campionato jugoslavo di scacchi", "text": "Il Campionato jugoslavo di scacchi \u00e8 stato un torneo che si \u00e8 svolto in Jugoslavia dal 1935 al 1991 per determinare il campione nazionale di scacchi. A partire dal 1947 si \u00e8 svolto anche il campionato femminile.\nNel 1992 la Repubblica Socialista Federale di Jugoslavia si dissolse per dare vita a vari paesi indipendenti: Bosnia ed Erzegovina, Croazia, Repubblica Federale di Jugoslavia (dal 2003 Serbia e Montenegro), Slovenia. In seguito si sono svolti i campionati nazionali di tali paesi."}
{"id": "2245896", "revid": "767487", "url": "https://it.wikipedia.org/wiki?curid=2245896", "title": "Courant Institute of Mathematical Sciences", "text": "Il Courant Institute of Mathematical Sciences (CIMS) \u00e8 una divisione della New York University (NYU) e opera come centro di ricerca e di formazione per lo studio della matematica e dell'informatica. Il centro deve il suo nome a Richard Courant, professore di matematica alla NYU dal 1936 al 1972, ed \u00e8 parte della facolt\u00e0 di arti e scienze della NYU.\nIl Courant Institute of Mathematical Sciences \u00e8 considerato il pi\u00f9 importante centro di matematica applicata degli Stati Uniti. Esso \u00e8 soprattutto conosciuto per le attivit\u00e0 di ricerca nel campo delle equazioni differenziali e del calcolo delle probabilit\u00e0 (va ricordato che il prestigioso Premio Abel \u00e8 stato assegnato a due docenti dell'istituto Peter Lax e S. R. I. Srinivasa Varadhan, rispettivamente nel 2005 e nel 2007), come pure nell'area della matematica applicata, della biologia e delle neuroscienze computazionali.\nAccademia.\nIl CIMS \u00e8 specializzato in matematica applicata, analisi matematica e scienze computazionali, con enfasi soprattutto sulle equazioni differenziali alle derivate parziali e sulle loro applicazioni; opera inoltre nel campo dell'informatica, dei linguaggi di programmazione, della computer grafica e del calcolo parallelo.\nStoria.\nNel 1934, in seguito alla presa di potere del partito nazista, Richard Courant lasci\u00f2 l'Universit\u00e0 di Gottinga e la Germania per l'Universit\u00e0 di Cambridge e per poi diventare professore alla NYU. Qui gli fu assegnato il compito di creare il dipartimento di matematica. Pi\u00f9 tardi si unirono a lui Kurt Otto Friedrichs e James J. Stoker. Nel 1946 il dipartimento fu rinominato \"Institute for Mathematics and Mechanics\". Sempre nel 1946, Morris Kline si concentr\u00f2 sugli aspetti matematici della propagazione delle onde elettromagnetiche, facendo nascere la divisione dedicata alla propagazione delle onde e alla matematica applicata. \nNel 1952 la Commissione per l'energia atomica degli Stati Uniti install\u00f2 alla New York University il primo computer elettronico, gettando le basi per la creazione del laboratorio di matematica e informatica (Courant Mathematics and Computing Laboratory)."}
{"id": "2245902", "revid": "72396", "url": "https://it.wikipedia.org/wiki?curid=2245902", "title": "Bettongia", "text": "Bettongia \u00e8 un genere di marsupiali della famiglia dei Potoroidi; comprende le cosiddette bettonge, note anche come ratti canguro. Se ne riconoscono cinque specie:\nTalvolta viene indicato come una bettongia anche il ratto canguro rossiccio (\"Aepyprymnus rufescens\"), ma ci\u00f2 non \u00e8 perfettamente corretto."}
{"id": "2245908", "revid": "15756", "url": "https://it.wikipedia.org/wiki?curid=2245908", "title": "Daikengo il guardiano dello spazio", "text": " \u00e8 una serie televisiva anime giapponese prodotta da Toei Company e realizzata dallo studio Tori Production in 26 episodi nel 1978, creata da Akiyoshi Sakai.\nTrama.\nLa storia ha inizio sul pianeta Emperius, attaccato dalle truppe del pianeta Magellano. Per fronteggiarne l'avanzata, il principe ereditario di Emperius, Samson, affronta le milizie nemiche su un pianeta vicino, rimanendo per\u00f2 ucciso per mano del generale dell'esercito dei magellani, Roboleon. Il re di Emperius, Empel, caduto Samson, suo primogenito ed erede, nonch\u00e9 ultimo baluardo contro l'avanzata nemica, decide allora di risvegliare il dio-demone cosmico Daikengo. Questo robot gigante torna attivo ogni 950 anni al passaggio di una particolare cometa, la \"Stella del guardiano\", che lo colpisce con le sue radiazioni.\nIl re, rimasto senza erede, deve quindi scegliere fra i due figli che gli sono rimasti, Yuga e Ryger, a chi affidare il comando di Daikengo. La scelta cade su Yuga, giacch\u00e9 l'altro sar\u00e0 destinato a succedergli nel trono di Emperius. Ryger, per\u00f2, vedendo il fratello minore intimorito da tale prospettiva, sale di nascosto su Daikengo e, raggiunto da Cleo (la bella e ribelle figlia del primo ministro), Otoke e Anike (un robot meccanico e uno pilota), parte alla volta dello spazio infinito con l'intento di combattere e sconfiggere una volta per tutte i magellani.\nDurante la serie, e per pi\u00f9 di una volta, Ryger viene soccorso da Bryman, un cyborg \"vagabondo dello spazio\", sotto le cui vesti si cela Samson, fratello maggiore di Ryger, ferito mortalmente nel primo episodio. Questi, soccorso da uno scienziato magellano dissidente, \u00e8 stato trasformato in un robot (unico modo questo per salvargli la vita), e da allora vaga nello spazio a bordo di una navicella a forma di cavallo.\nRyger e Bryman muovono insieme verso il pianeta Magellano, che \u00e8 protetto da una tempesta spaziale perenne che i Magellani attraversano con l'ausilio di un radiofaro. Scoperto il trucco, Ryger penetra nella tempesta galattica, ma Lady Baracross, il comandante delle forze Magellane, progetta di distruggere il faro per intrappolarvi il Daikengo e Bryman. La tempesta \u00e8 per\u00f2 dissolta da Yuga, sopraggiunto con la sua flotta, che salva cos\u00ec Ryger e Cleo. Lady Baracross opta quindi per la ritirata, avviando l'autodistruzione della sua base nella quale verr\u00e0 distrutto anche Roboleon. In seguito ci sar\u00e0 lo scontro finale tra Daikengo e Magellano il grande, che verr\u00e0 ucciso dopo una breve lotta grazie alle \"spade incrociate\". Sconfitti i nemici, Ryger, Cleo, Bryman e Yuga fanno ritorno a Emperius, dove Ryger erediter\u00e0 il trono. Questo destino non \u00e8, per\u00f2, gradito al principe, che decide di lasciare il trono a Yuga e di ripartire con Cleo a bordo di Daikengo verso lo spazio infinito.\nSigla italiana.\nLa sigla italiana dal titolo \"Daikengo\" \u00e8 stata scritta da S. Pinna, Walter Rodi e G.Santini ed \u00e8 stata incisa da Simba, casa discografica Lupus."}
{"id": "2245915", "revid": "287204", "url": "https://it.wikipedia.org/wiki?curid=2245915", "title": "Selezione di rugby a 15 di Mayotte", "text": "La selezione di rugby a 15 di Mayotte (fr. \"\u00c9quipe de Mayotte de rugby \u00e0 XV\") rappresenta il dipartimento francese d'Oltremare di Mayotte nel rugby a 15 in ambito internazionale.\nLa selezione \u00e8 gestita dalla federazione francese, che la amministra tramite il comitato territoriale di Mayotte; non fa parte della IRB, essendovi affiliata indirettamente tramite la federazione madre.\nEssa compete nei tornei della confederazione africana di rugby."}
{"id": "2245918", "revid": "110157", "url": "https://it.wikipedia.org/wiki?curid=2245918", "title": "Bruno Bismarck", "text": "Bruno Bismarck o vesuvina, \u00e8 il nome comune con cui si identifica un gruppo di coloranti azoici appartenente alla classe dei coloranti basici (Colour Index). Il capostipite del gruppo \u00e8 noto come Bruno Bismarck Y. Commercialmente \u00e8 difficile avere un prodotto con un elevato grado di purezza, e quindi con una struttura chimica ben definita; pi\u00f9 spesso si trovano prodotti che sono miscele di due o pi\u00f9 specie chimiche appartenenti a questo gruppo.\nAltri composti chimicamente definiti del gruppo delle vesuvine sono:\nStoria.\nLa prima scoperta \u00e8 di Carl Alexander von Martius che nel 1863 sintetizz\u00f2 il composto oggi classificato come Bruno Bismarck Y. Il nome sembra sia riconducibile all'allora cancelliere tedesco Otto von Bismarck.\nUsi.\nFu uno tra i primi coloranti azoici prodotti industrialmente, ha goduto di un enorme successo industriale fino alla seconda met\u00e0 del XX secolo quando progressivamente \u00e8 stato sostituito da altri coloranti pi\u00f9 resistenti alla luce e pi\u00f9 stabili in generale. Ha trovato larghissimo impiego nella tintura delle fibre cellulosiche, della pelle, del legno. Oggi il suo impiego industriale \u00e8 limitato nella fabbricazione della carta e del cartone per imballaggio, dove \u00e8 ancora competitivo per il suo basso prezzo, in qualche prodotto per la cura del legno e della pelle.\nGode di una certa fama in chimica istologica ed in microbiologia poich\u00e9, anche all'interno di cellule vive, \u00e8 in grado di colorare ed evidenziare alcune sostanze."}
{"id": "2245919", "revid": "104087", "url": "https://it.wikipedia.org/wiki?curid=2245919", "title": "Vesuvina", "text": ""}
{"id": "2245921", "revid": "1543377", "url": "https://it.wikipedia.org/wiki?curid=2245921", "title": "Potorous", "text": "Potorous \u00e8 un genere di marsupiali della famiglia dei Potoroidi; comprende i cosiddetti potoroo."}
{"id": "2245922", "revid": "15756", "url": "https://it.wikipedia.org/wiki?curid=2245922", "title": "Armoriale dei comuni della citt\u00e0 metropolitana di Torino", "text": "Questa pagina contiene le armi (stemmi e blasonature) dei comuni della citt\u00e0 metropolitana di Torino (ex Provincia di Torino)."}
{"id": "2245924", "revid": "453359", "url": "https://it.wikipedia.org/wiki?curid=2245924", "title": "Giatrus, il primo uomo", "text": " \u00e8 un anime, una serie televisiva animata giapponese prodotta da Tokyo Movie, tratta dall'omonimo manga scritto ed illustrato da Shunji Sonoyama. La prima edizione italiana \u00e8 andata in onda su emittenti locali in orario mattutino (7:30 - 8:00). Il totale degli episodi trasmessi in Italia sono 68 dei 134 episodi. Il titolo in inglese \u00e8 \"Giatrus, The Dawn Of Mankind\"\nEpisodi.\n[Gli episodi dal 69 al 134 sono inediti in Italia]&lt;br&gt;\n[Gli episodi in lista non sono in ordine cronologico originale]"}
{"id": "2245928", "revid": "125135649", "url": "https://it.wikipedia.org/wiki?curid=2245928", "title": "Mid-Canada Line", "text": "La Mid-Canada Line, anche nota come McGill Fence, era un complesso di stazioni radar situato nei territori centrali del Canada. Concepita per rilevare un attacco sovietico fu costruita per implementare la gi\u00e0 esistente Pinetree Line, che era situata meridionalmente rispetto alla Mid Canada Line. La maggiore parte delle stazioni radar della Mid Canada Line furono per\u00f2 utilizzate solo per un breve periodo. Divenute rapidamente obsolete con il progresso della tecnologia la Mid Canada Line fu completamente operativa solamente dalla fine degli anni cinquanta fino a met\u00e0 degli anni sessanta, quando fu sostituita dalla pi\u00f9 moderna DEW Line.\nStoria.\nProgettazione.\nLa progettazione della Mid Canada Line vide il proprio inizio ancora quando la Pinetree Line era in fase di costruzione e non ancora completata. Pur essendo stata concepita con delle tecnologie per l'epoca all'avanguardia la Pinetree Line era destinata a divenire rapidamente obsoleta ancora nella propria fase di costruzione. Inoltre situata lungo il confine tra Stati Uniti e Canada si trovava ad una distanza inadeguata per rilevare un eventuale attacco sovietico. Troppo vicina a potenziali obbiettivi la Pinetree Line non poteva garantire un tempo di allerta sufficiente per intercettare i bombardieri sovietici. A ci\u00f2 si aggiungeva il fatto che i radar utilizzati per la Pinetree Line erano stati concepiti per individuare bombardieri ad alta quota, mentre un attacco effettuato a bassa quota non sarebbe stato individuato dai radar se non quando gli apparecchi sovietici erano ormai a pochi chilometri di distanza. Inoltre le stazioni radar della Pinetree Line utilizzavano apparecchi radar ad impulsi che potevano essere facilmente ingannati.\nDr. W.B. Lewis, all'epoca a capo del \"AECL Chalk River Laboratories\" e prima ancora responsabile del \"UK Telecommunications Research Establishment\" (TRE) propose al \"Defence Research Board (DRB)\" per ovviare a questi inconvenienti l'utilizzo di modernissimi radar doppler, che potevano ovviare a tutti quelli inconvenienti citati prima. Noto anche come \"forward scatter bistatic radar\", i radar doppler impiegati all'epoca erano dotati di due antenne distinte, una utilizzata per trasmettere il segnale e la seconda utilizzata per ricevere il segnale e situata a circa 60 chilometri dalla prima. Il principio di funzionamento del sistema si basava sull'effetto Doppler. Qualora un apparecchio aereo avesse violato lo spazio aereo il segnale emesso dal trasmettitore sarebbe stato ricevuto con una differenza di frequenza, mentre in assenza di apparecchi in volo l'unico segnale che i ricevitori avrebbero ricevuto sarebbe stato il segnale riflesso dal terreno, il quale fermo rispetto al trasmettitore ed all'antenna utilizzata per ricevere il segnale avrebbe riflesso il segnale con la medesima frequenza con la quale il segnale era stato emesso. Un ulteriore vantaggio rispetto ai radar ad impulsi era che i nuovi radar doppler utilizzavano meno corrente elettrica rispetto ai loro predecessori. Rispetto alle stazioni radar della Pinetree Line le nuove stazioni radar della Mid Canada Line potevano vantare dimensioni inferiori e costi di mantenimento inferiori per quanto riguardava la spesa energetica.\nQuesto nuovo sistema aveva per\u00f2 anche i suoi svantaggi. Rispetto ai radar ad impulsi definire l'esatta posizione degli apparecchi risultava pi\u00f9 difficile, dato che contrariamente ai radar ad impulsi il radar doppler non rilevava il tempo che il segnale aveva impiegato per raggiungere il proprio obbiettivo ed essere riflesso, ma si limitava a rilevare una differenza di frequenza nel segnale che riceveva. Per risolvere questo problema fu proposto di situare ricevitori e trasmettitori a soli 30 chilometri di distanza allineando sia due linee di trasmettitori che due linee di ricevitori in ordine alternato in modo che la distanza di ogni ricevitori dal proprio trasmettitore fosse sempre di 60 chilometri, ma prestando attenzione che la distanza tra una linea di ricevitori ed una di trasmettitori non fosse mai superiore a 30 chilometri. Questo permetteva di coprire sia gli angoli morti della linea di ricevitori precedente, che di misurare la differenza di tempo impiegata per rilevare il segnale della prima linea di ricevitori rispetto alla seconda. Cos\u00ec facendo era quindi possibile individuare velivoli ad una altezza compresa tra il centinaio di metri fino ad una quota di 65000 piedi.\nCostruzione.\nI lavori di costruzione della Mid Canada Line iniziarono nel 1956 e furono completati in un tempo record nell'aprile del 1957, quando gi\u00e0 la met\u00e0 orientale della Mid Canada Line era ormai operativa. La Mid Canada Line ricevette la piena operativit\u00e0 il 1\u00ba gennaio 1958 e il comando fu assegnato al NORAD. Complessivamente la costruzione della Mid Canada Line cost\u00f2 circa 224 milioni di dollari.\nNonostante disponesse di tecnologie pi\u00f9 avanzate rispetto alle stazioni radar della Pinetree Line un rilevamento esatto di un eventuale aggressore poteva essere effettuato solamente con l'ausilio della Pinetree Line, fatto che rese necessario il mantenimento di entrambi i sistemi e che fece lievitati i costi considerevolmente. Infine nonostante tutti gli sforzi fatti anche la Mid Canada Line si rivel\u00f2 inadeguata e ben presto si rese necessario la costruzione di un terzo sistema di radar che and\u00f2 a formare la DEW Line. ci\u00f2 nonostante per\u00f2 come anche per la DEW Line l'avvento dei missili intercontinentali rese queste difese obsolete e inutili. Nel 1964 fu quindi deciso lo smantellamento di met\u00e0 dei siti e un anno dopo fu deciso di smantellare completamente la Mid Canada Line concentrando tutti gli sforzi per migliorare la DEW Line."}
{"id": "2245933", "revid": "2036605", "url": "https://it.wikipedia.org/wiki?curid=2245933", "title": "Letteratura copta", "text": "La letteratura copta riunisce tutte le opere letterarie scritte in lingua copta, l'ultima evoluzione della lingua egizia. \u00c8 composta in gran parte da testi cristiani scritti dopo il II secolo, ma include anche testi in copto antico che precedono l'era cristiana. Venne scritta con l'alfabeto copto, ovvero l'alfabeto greco con l'aggiunta di sette grafemi, presi in prestito dal demotico, per rappresentare altrettanti fonemi non presenti in greco.\nStoria.\nLe origini.\nSi svilupp\u00f2 con l'espansione del cristianesimo, in un Egitto in cui la cultura tradizionale si trovava in decadenza. Si tratt\u00f2 di una fede decisa che resisteva a tutte le persecuzioni pagane, bizantine o arabe. I documenti pi\u00f9 antichi conosciuti sono del II secolo a.C.: un graffito di un titolo reale ad Abidos; l'iscrizione su una pietra ad Akhmim; il frammento di un glossario bilingue. Del I secolo a.C. si conservano vari oroscopi, probabilmente tradotti.\nEvoluzione e sviluppo.\nLa lingua si divise in vari dialetti, dei quali solo due posseggono una letteratura abbondante: il sahidico (o copto dell'Alto Egitto), ed il bohairico (o copto del Basso Egitto). Meno feconda fu la letteratura nei dialetti fayumico, ossirinchita, achmimico e licopolitano. Queste letterature posseggono legami comuni con la letteratura siriaca, etiopica, armena e georgiana; in quanto tutte queste nacquero per la necessit\u00e0 di tradurre tanto la Bibbia quanto la liturgia cristiana, che fino ad allora erano accessibili soltanto in greco, per l'uso dei cristiani non greci che quindi non lo capivano. Consta dunque di traduzioni bibliche, testi liturgici, regole monastiche, biografie di santi, specialmente martiri, letteratura omiletica, dogmatica, versioni di apocalissi ed apocrifi, opere dei Padri della Chiesa, dei Padri del deserto, ecc.\nNello sviluppo di questa letteratura influ\u00ec in modo decisivo la separazione della Chiesa monofisita da quella Bizantina o Ortodossa; ci\u00f2 contribu\u00ec ad una reazione nazionalista e religiosa nel dominio politico, spirituale e linguistico dell'Impero romano d'Oriente. In origine si crearono versioni di opere greche cristiane e, di conseguenza, molte di queste si conoscono oggi grazie esclusivamente alle loro traduzioni in copto. Tuttavia conosciamo in modo insufficiente la letteratura in copto; a causa del saccheggio subito dai monasteri e dalle biblioteche, della grande quantit\u00e0 di materiale tuttora inedito, e del progressivo abbandono della lingua da parte degli stessi copti in favore dell'arabo. Alcuni scritti come la \"Apocalisse\" di \"Samuele di Kalamoun\" deplorano il declino del copto; ma questi stessi testi ci sono pervenuti soltanto in arabo. Ci\u00f2 che ci rimane consiste fondamentalmente in testi cristiani, tra i quali molti testi gnostici e manichei.\nLa Bibbia.\nLa prima opera intrapresa in copto fu la traduzione della Bibbia, sebbene non se ne conservino versioni complete, ma soltanto ricostruzioni di alcuni libri e di un Nuovo Testamento. La letteratura copta comincia con gli Apocrifi, numerosi liberi adattamenti dal greco, o testi originali scritti in tono ludico o esagerato. Per la maggior parte sono relativi ad Atti degli Apostoli o \"Nuovi Vangeli\", pieni di miracoli e avvenimenti prodigiosi e sensazionali. Degna di nota la \"Storia di Giuseppe il falegname\". Abbiamo anche un'Apocalisse immaginaria (non si pretendeva di trasmettere un messaggio preciso), che abbonda di atrocit\u00e0 infernali e delizie paradisiache. Furono redatte molte vite di santi ed apoftegmi (o \"apotegmi\"), cio\u00e8 brevi episodi moraleggianti che illustrano una massima enunciata da un santo. Questi testi apocrifi risultano stereotipati ed ingenui.\nScrittori e opere.\nNon conosciamo il nome della maggior parte degli scrittori originali in copto, nonostante fosse stato molto utilizzato da religiosi e monaci durante il III ed il IV secolo. I pi\u00f9 rilevanti scrittori conosciuti furono: l'anacoreta Antonio abate (251-356), il primo dei Padri del deserto, autore delle \"Lettere\" (III secolo); Pacomio (292-346), autore delle \"Lettere\" e della \"Regola\", fondatore dei monasteri dell'Alto Egitto; e sopra tutti l'abate Senuta o Scenute (m. 451), autore di numerosi scritti parenetici (ossia \"esortativi\"), omiletici, e di \"Lettere\", eseguiti con uno stile molto personale. Fu quest'ultimo in particolare che intraprese un uso estensivo della sua lingua materna copta invece del greco usato normalmente nei testi religiosi dell'epoca, permettendo la diffusione del copto e la sua standardizzazione come lingua letteraria. Fino all'XI secolo la maggior parte della letteratura copta venne scritta nel dialetto sahidico. Il primo Papa di Alessandria a scrivere sia in copto che in greco fu Atanasio.\nSi conservano frammenti di due testi di romanzi profani: una \"Storia di Alessandro Magno\", e una storia della conquista dell'Egitto da parte di Cambise II di Persia, ultima testimonianza delle vicende dell'Egitto faraonico. Inoltre abbiamo narrazioni di avventure come quelle di Teodosio e Dionisio, egizi poveri dei quali il primo arriv\u00f2 a diventare imperatore di Bisanzio. Al periodo saidico appartiene il \"Triadon\" (Poesia di tre rime), apologia di una vita religiosa gi\u00e0 in stato di decadenza. Nel dialetto bohairico, che prese il sopravvento dopo il Concilio di Calcedonia, abbiamo raccolte di poesie liturgiche come la \"Theotoh\u00eca\" in onore della Santissima Vergine. Il bohairico \u00e8 sopravvissuto fino ai nostri giorni come lingua liturgica insieme all'arabo. Attraverso il copto si trasmise all'arabo e alla letteratura universale buona parte della letteratura popolare egizia. \nUna caratteristica della letteratura copta \u00e8 costituita dai trattati popolari, presenti in ogni tipo di testo, grazie ai quali ci sono pervenute molte opere dello gnosticismo: la \"Pistis Sophia\"; i \"Codici di Nag Hammadi\", che includono la traduzione diretta dal greco al copto di alcuni Vangeli apocrifi: \"Apocrifo di Giovanni\" (in tre versioni), Tommaso (in due versioni, il \"Vangelo di Tommaso\" e il \"Libro di Tommaso l'Atleta\"), e il \"Vangelo secondo Filippo\"; e di altri scritti religiosi di origine incerta. &lt;br&gt;\nAltri trattati popolari ci hanno trasmesso molte opere del manicheismo (Documenti di El Fayyum, omelie, \"Kephalilaia\", \"Salmi di Tom\u00e9\", ecc.).\nDal XIX secolo \u00e8 iniziato un tentativo di recupero dell'uso pratico della lingua copta, grazie all'iniziativa del patriarca di Alessandria Cirillo IV.\nLa collezione Morgan.\nLa collezione Morgan comprende 58 volumi in copto scoperti nel 1910 nella biblioteca del monastero di San Michele a Fayyum. Questa biblioteca possiede un totale di ca. 5000 volumi, dei quali alcuni frammenti furono acquisiti dal Museo egizio del Cairo."}
{"id": "2245934", "revid": "6923", "url": "https://it.wikipedia.org/wiki?curid=2245934", "title": "Nazionale di rugby a 15 della Mongolia", "text": "La nazionale di rugby XV della Mongolia rappresenta la Mongolia nel rugby a 15 in ambito internazionale, dove \u00e8 inclusa fra le formazioni di terzo livello."}
{"id": "2245937", "revid": "729019", "url": "https://it.wikipedia.org/wiki?curid=2245937", "title": "Pallavolo femminile ai XII Giochi asiatici", "text": "Il IX campionato di pallavolo femminile ai Giochi asiatici si \u00e8 svolto dal 3 al 16 ottobre 1994 a Hiroshima, in Giappone, durante gli XII Giochi asiatici. Al torneo hanno partecipato 5 squadre nazionali asiatiche e la vittoria finale \u00e8 andata par la prima volta alla Corea del Sud.\nPodio.\nCampione.\nCorea del Sud(Primo titolo)\nSecondo posto.\nCina\nTerzo posto.\nGiappone"}
{"id": "2245946", "revid": "1305772", "url": "https://it.wikipedia.org/wiki?curid=2245946", "title": "Courant (disambigua)", "text": ""}
{"id": "2245948", "revid": "586080", "url": "https://it.wikipedia.org/wiki?curid=2245948", "title": "T\u00e1c", "text": "T\u00e1c \u00e8 un comune dell'Ungheria di 1.560 abitanti (dati 2004). \u00c8 situato nella provincia di Fej\u00e9r.\nSotto l'Impero romano, il villaggio era conosciuto come \"Gorsium-Herculia\".\nStoria.\nI Romani la costruirono tra il 46 e il 49 d.C. in quest'area si trovava un accampamento militare vicino al fiume S\u00e1rret. Sul sito del forte \u00e8 poi sorta nel secondo secolo la citt\u00e0 di \"Gorsium\". Divenne ben presto una colonia raggiungendo i 7.000 abitanti; e venne elevata a citt\u00e0 dall'imperatore Adriano. Fu sede del governatore della Bassa Pannonia e centro religioso del culto imperiale. Nel 260 d.C. ospit\u00f2 l'imperatore Settimio.\nLo stesso anno la citt\u00e0 fu distrutta dai barbari e ricostruita con il nome di \"Herculia\".\nLa citt\u00e0 attuale venne distrutta durante le guerre con i Turchi nel XVI secolo e ricostruita intorno al XVII secolo sulla riva destra del fiume S\u00e1rret .\nNel 1958 furono realizzati i primi scavi che riportarono alla luce le antiche le mura, il foro, i templi e altri edifici . \nGli scavi costituiscono oggi un grande parco archeologico."}
{"id": "2245957", "revid": "767487", "url": "https://it.wikipedia.org/wiki?curid=2245957", "title": "Halloween II (film 2009)", "text": "Halloween II \u00e8 un film del 2009, sequel di \"Halloween - The Beginning\", diretto e sceneggiato da Rob Zombie, con Tyler Mane, Scout Taylor-Compton, Malcolm McDowell e Sheri Moon Zombie.\nTrama.\nIn un breve flashback, Deborah Myers visita un giovane Michael Myers allo Smith's Grove Sanitarium, dove d\u00e0 a Michael come dono una statuetta raffigurante un cavallo bianco. Michael spiega che l'equino gli ricorda un sogno che aveva fatto sul fantasma di Deborah, tutta vestita di bianco e portando verso Michael un cavallo lungo i corridoi dell'infermeria, dicendogli che stava per riportarlo a casa. Dopo aver sparato a Michael adulto, Laurie Strode viene trovata delirante in uno stato di shock e coperta di sangue dallo sceriffo Brackett, il quale la porta al pronto soccorso. Nel frattempo i paramedici prendono Annie Brackett, la figlia dello sceriffo, e il dott. Samuel Loomis, che sono ancora vivi dopo essere stati attaccati da Michael, e li portano in ospedale.\nIntanto Michael, creduto morto, viene caricato da sei uomini, due dei quali si occupano del trasporto di cadaveri, su un'altra ambulanza, diretta verso l'obitorio. Durante il viaggio, a causa di una distrazione del conducente, l'ambulanza si scontra con un bue posto in mezzo alla strada: incredibilmente Michael si risveglia (in quanto il proiettile lo aveva solo fatto cadere in coma) e, forzando gli sportelli, esce dall'abitacolo e con un pezzo di vetro del parabrezza taglia la testa al collega dell'autista rimasto ancora vivo. Con la testa della vittima in una mano e il pezzo di vetro nell'altra, Michael voltandosi vede in lontananza l'immagine della madre con addosso un vestito bianco accompagnata da un cavallo anch'esso bianco. A quel punto si incammina verso quella visione che lo accompagner\u00e0 per diverso tempo. Michael appare in ospedale e inizia a uccidere tutti quelli che incontra sulla sua strada verso Laurie. Intrappolata in un avamposto di sicurezza al cancello, Laurie guarda Michael mentre sfonda i muri con un'ascia, ma proprio mentre tenta di ucciderla, Laurie si sveglia dal sogno. In realt\u00e0 \u00e8 passato un anno e Laurie ora sta vivendo con i Brackett.\nIl corpo di Michael \u00e8 scomparso dal precedente Halloween (due anni nella versione unrated), ancora presunto morto, e Laurie ha avuto degli incubi ricorrenti circa l'evento. Mentre Laurie tratta con il suo trauma attraverso la terapia, Loomis ha scelto di volgere gli eventi in un'occasione per scrivere un altro libro. Nel frattempo, Michael sta avendo visioni del fantasma di Deborah e di una versione pi\u00f9 giovane di lui, che lo avvisa che Halloween si sta avvicinando ed \u00e8 tempo di portare a casa Laurie; cos\u00ec parte per Haddonfield. Mentre Michael si reca ad Haddonfield, Laurie inizia ad avere delle allucinazioni che comportano un'immagine spettrale di Deborah e di un giovane Michael in un costume da clown.\nMentre Laurie lotta con i suoi incubi, Loomis sta andando in tourn\u00e9e per promuovere il suo nuovo libro, solo per essere accolto con critiche da parte di persone che gli hanno attribuito la colpa per le azioni di Michael e per aver sfruttato la morte delle sue vittime. Quando il suo libro viene finalmente pubblicato, Laurie scopre la verit\u00e0: lei \u00e8 in realt\u00e0 Angel Myers, la sorella di Michael perduta da molto tempo. Con la verit\u00e0 scoperta, Laurie decide di andare a festeggiare con le sue amiche Mya e Harley, per cercare di pensare ad altro. Michael appare al party e uccide Harley, poi va verso a casa di Annie Brackett e la pugnala ripetutamente.\nQuando Laurie e Mya arrivano trovano Annie insanguinata e morente, Michael uccide Mya mentre Laurie riesce a fuggire dalla casa e fermare un automobilista di passaggio. Nel frattempo, lo sceriffo Brackett arriva a casa e trova la figlia morta. Prima che Laurie possa fuggire, Michael uccide il conducente e la vettura si ribalta con Laurie in essa.\nLa polizia scopre la posizione di Michael e circonda il capannone. Loomis arriva e va nel capannone per cercare di far ragionare Michael e di lasciare andare Laurie. All'interno informa Laurie, che in uno stato allucinato crede che il giovane Michael la stia tenendo bloccata a terra, che nessuno la sta tenendo e che deve mantenere la sua lucidit\u00e0 mentale. Proprio in quel momento, Deborah dice a Michael che \u00e8 giunto il momento di tornare a casa; Myers afferra Loomis e comincia a tagliargli ripetutamente il viso e lo pugnala al petto. Passando davanti a una finestra mentre tiene il corpo di Loomis, Michael viene colpito due volte dallo sceriffo Brackett e cade sui picchi di alcuni attrezzi agricoli.\nLaurie si avvicina e colpisce ripetutamente Michael al petto e in faccia. La porta del capannone si apre e Laurie esce, indossando la maschera di Michael.\nProduzione.\n\"Halloween II\" ha iniziato a prendere corso circa un anno dopo l'uscita di \"Halloween - The Beginning\"; all'epoca, infatti, Zombie non era intenzionato a mandare avanti il franchise con una nuova saga e solo dopo gli sono venute in mente le prime idee per un seguito. La produzione \u00e8 stata annunciata alla \"30 Years of Terror Convention\" con Zombie incaricato di regia e sceneggiatura nonostante i diverbi riscontrati con i fratelli Weinstein riguardo al franchise e le accoglienze negative riservate al newquel; argomentando la candidatura di Zombie la Dimension ha sentito prima di riconfermarlo il duo francese Alexandre Bustillo e Julien Maury come nuovi registi.\nCon l'intenzione di una produzione celere come dichiarato da Zombie, la pre-produzione \u00e8 iniziata il 15 dicembre 2008 e si \u00e8 conclusa il 22 febbraio; le riprese sarebbero dovute iniziare a marzo 2009 per un'uscita cinematografica durante la fine di ottobre dell'anno medesimo, ma sono state anticipate al 23 febbraio agli studi di Atlanta (Georgia) per occorrere al 28 agosto 2009, data di distribuzione statunitense fissata durante la pre-produzione e si sono concluse nei giorni precedenti di Pasqua avviando la post-produzione subito dopo il periodo festivo.\nAl fine di restaurare interamente la saga, Zombie ha voluto cambiare numerosi aspetti della trama e dei personaggi, tra cui: la psicologia di Myers, approfondita e resa pi\u00f9 contorta e conforme, violenza pi\u00f9 brutale e realistica, aggiunta di folta barba a Myers in alcune sequenze, una nuova maschera \u00abmolto diversa da tutte quelle viste in passato\u00bb mostrata a fine film; un'altra notizia voleva che Myers fosse a volto scoperto per circa 3/4 del tempo ma \u00e8 stata poi smentita da Zombie, il quale ha ribadito che l'assenza di materiale montato all'epoca dell'annuncio poteva indurre a pensare ci\u00f2, ma che invece il personaggio ha la maschera proprio come in ogni altro film.\nLa storia si svolge dopo i fatti relativi alla fine del primo episodio ed \u00e8 narrata attraverso il punto di vista di Laurie Strode. I maggiori interpreti hanno confermato le presenze durante l'inverno, con Tyler Mane (nel film \u00e8 Michael Myers) primo ritorno, seguito presto dai figuranti principali Ezra Buzzington, Jeffrey Daniel Phillips, Mark Christopher Lawrence, Dayton Callie e Richard Brake.\nDistribuzione.\nIl film \u00e8 uscito nel circuito cinematografico statunitense il 28 agosto 2009 mentre in Italia \u00e8 uscito il 16 ottobre 2009.\nCensura.\nIl film in Italia \u00e8 stato inizialmente vietato ai minori di 18 anni per via delle forti scene di violenza e per un linguaggio volgare, non adatto ai minori; tuttavia una revisione ministeriale del 2010 ha abbassato il divieto ai minori di 14 anni apportando alcuni tagli nelle scene pi\u00f9 cruente.\nAccoglienza.\nIl film, girato fra il 23 febbraio e il 9 aprile 2009, \u00e8 costato circa 15 milioni di dollari e mondialmente ne ha incassati 37.993.800. Fuori dagli USA il film \u00e8 stato un flop, incassando 4.559.256 dollari."}
{"id": "2245966", "revid": "1305772", "url": "https://it.wikipedia.org/wiki?curid=2245966", "title": "Captain Fantastic and the Brown Dirt Cowboy (brano musicale)", "text": "Captain Fantastic and the Brown Dirt Cowboy \u00e8 un brano interpretato da Elton John e composto per la parte musicale dallo stesso artista britannico, mentre il testo \u00e8 di Bernie Taupin.\nIl brano.\nProveniente dall'omonimo album, il brano presenta la Elton John Band al completo, formata da Dee Murray (al basso), Nigel Olsson (alla batteria), Davey Johnstone (alla chitarra) e Ray Cooper (alle percussioni), oltre che dallo stesso Elton (al pianoforte). \nLa formazione \u00e8 al suo massimo, cos\u00ec come la produzione di Gus Dudgeon: musicalmente parlando, \"Captain Fantastic and the Brown Dirt Cowboy\" \u00e8 una ballata basata sulla chitarra di Johnstone (sono per\u00f2 evidentissimi anche tutti gli altri membri della band). Essa fu notata dalla critica, cos\u00ec come tutto l'album di provenienza. Il testo del brano \u00e8 particolarmente significativo all'interno dell'omonimo lavoro: apre infatti l'LP descrivendo gli anni della gavetta e la relazione, umana e professionale, esistente tra Elton e Bernie. \u00c8 quindi significativo nell'ambito di questo concept-album autobiografico.\nL'importanza del brano \u00e8 stata riconosciuta dallo stesso Elton nel 2006: l'ultima traccia dell'album \"The Captain &amp; the Kid\", infatti, presenta lo stesso riff di apertura e chiusura di \"Captain Fantastic\" (anche se in tonalit\u00e0 differente), chiudendo in questa maniera il ciclo autobiografico aperto dal pezzo del 1975."}
{"id": "2245969", "revid": "827882", "url": "https://it.wikipedia.org/wiki?curid=2245969", "title": "Banca centrale africana", "text": "La Banca centrale africana (ACB) \u00e8 una delle tre istituzioni finanziarie dell'Unione africana.\nLa creazione dell'ACB, che prevede di introdurre l'Afro entro il 2028, \u00e8 la prima che fece parte dell'Abuja Treaty nel 1991. La Dichiarazione di Sirte del 1999 decreta che venga completata per il 2020."}
{"id": "2245975", "revid": "282094", "url": "https://it.wikipedia.org/wiki?curid=2245975", "title": "Donna Bella degli Abati", "text": ""}
{"id": "2245976", "revid": "120736601", "url": "https://it.wikipedia.org/wiki?curid=2245976", "title": "Robert Kinsey (personaggio)", "text": "Robert Kinsey \u00e8 un personaggio di finzione dell'universo fittizio di Stargate; \u00e8 interpretato da Ronny Cox.\nBiografia.\nNel 1998, Kinsey \u00e8 Senatore dell'Indiana e il Presidente del Comitato per gli Stanziamenti del Senato, che tra l'altro supervisiona il budget destinato al Comando Stargate. Kinsey, informato dell'esistenza del progetto, si dimostr\u00f2 subito contrario alla sua esistenza; infatti il senatore al tempo era molto sospettoso dei progetti top-secret li considerava una minaccia, assieme allo stesso Stargate, una minaccia per la sicurezza nazionale e mondiale. Kinsey fu quindi intenzionato fin dall'inizio a chiudere il progetto, dato anche che il costo annuo per il funzionamento della struttura \u00e8 di circa 7 miliardi di dollari. Riusc\u00ec a far chiudere la struttura ignorando l'avvertimento di Daniel Jackson su un attacco del Signore del Sistema Apophis. Quando poi la minaccia si avver\u00f2, e fortunatamente la SG-1 riusc\u00ec a sventare l'attacco, lo SGC fu riaperto; da quel momento Kinsey ostacoler\u00e0 in vari modi l'operato di Hammond al comando del Comando Stargate facendo pressioni affinch\u00e9 l'NID prendesse il controllo dello Stargate.\nIn seguito Kinsey avr\u00e0 rapporti sempre pi\u00f9 stretti con questa organizzazione, che metter\u00e0 pi\u00f9 volte i bastoni tra le ruote al SGC e alla SG-1, senza per\u00f2 che si raccogliessero prove a suo carico per condannarlo.\nKinsey per\u00f2 avanza anche nella sua carriera politica e diventa Vicepresidente nel nuovo governo con a capo il Presidente Henry Heyes. Kinsey vuole usare Heyes come pedina per favorire l'ascesa della NID; per farlo eleggere infatti si avvale di tutti i mezzi, legali e illegali.\nHeyes per\u00f2 non vuole invischiarsi negli affari della NID, anzi, conferma la SG-1, ma non il Generale Hammond, facendo infuriare Kinsey che gli rivela la vera origine dei fondi per la campagna elettorale e di chi era il vero merito della sua elezione. Heyes per\u00f2 non si lascia intimorire e durante l'attacco di Anubis, dopo un'ennesima sfuriata di Kinsey, lo licenzia."}
{"id": "2245977", "revid": "287204", "url": "https://it.wikipedia.org/wiki?curid=2245977", "title": "Monti Sacramento", "text": "I Monti Sacramento sono una catena montuosa degli Stati Uniti d'America localizzata nella parte centro-meridionale dello Stato del Nuovo Messico, situata appena ad est della citt\u00e0 di Alamogordo nella Contea di Otero (una piccola sezione della catena si trova nella contea di Lincoln e nella Contea di Chaves). Da nord a sud i Monti Sacramento si estendono per 137\u00a0km, e da est a ovest per 68\u00a0km.\nI Monti Sacramento possono essere divisi in due sezioni: la principale \u00e8 quella settentrionale, comprendente la maggior parte della superficie e con altitudini superiori ai 2.290 metri sul livello del mare; e una sezione pi\u00f9 piccola posta nel sud-est, contigua ad un'altra catena montuosa, i Monti Guadalupe.\nSul \"Sacramento Peak\" si trova il Telescopio solare Richard B. Dunn, facente parte del National Solar Kbservatory.\nNelle vicinanze di questa regione geografica si trovano il bacino Tularosa, immediatamente a ovest della sezione principale della gamma, la Sierra Blanca e i Monti Capitan a nord-ovest e nord-est; le Border Hills e il margine occidentale della valle del fiume Pecos ad est; i Monti Guadalupe a sud-est; l'Otero Mesa, a sud della sezione principale. Il Rio Tularosa e Rio Ruidoso separano i Monti Sacramentos dalla Sierra Blanca e dai Monti Capitan."}
{"id": "2245986", "revid": "228587", "url": "https://it.wikipedia.org/wiki?curid=2245986", "title": "Prestigio Click Bang vol. 1", "text": "Prestigio Click Bang \u00e8 un album in studio dei rapper italiani Amir e Santo Trafficante, pubblicato nel 2006 dall'etichetta discografica indipendente Prestigio Records."}
{"id": "2245987", "revid": "72396", "url": "https://it.wikipedia.org/wiki?curid=2245987", "title": "Teorema di Gibbard-Satterthwaite", "text": "Il teorema di Gibbard\u2013Satterthwaite stabilisce, in analogia col teorema dell'impossibilit\u00e0 di Arrow, che non esiste un processo decisionale (basato su uno schema di votazione in grado di considerare tre o pi\u00f9 alternative) immune da strategie di manipolazione, che soddisfi sia l'assioma di non dittatura che di efficienza del processo decisionale (ovvero rispetti i criteri di razionalit\u00e0, efficienza paretiana, dominio illimitato e indipendenza delle alternative irrilevanti)."}
{"id": "2245990", "revid": "62748", "url": "https://it.wikipedia.org/wiki?curid=2245990", "title": "God Mars", "text": " \u00e8 una serie anime giapponese, di genere fantascientifico, in particolare del sottogenere robotico mecha, prodotta nel 1981 dalla Tokyo Movie Shinsha e diretta da Tetsuo Imazawa. L'anime, composto da 64 episodi, \u00e8 ispirato dal manga \"Mars\" di Mitsuteru Yokoyama, pubblicato nel 1976 in Giappone. La serie venne trasmessa tra il 2 novembre 1981 e il 24 dicembre 1982 in Giappone dal canale NTV mentre giunge in Italia a met\u00e0 degli anni ottanta, mancante per\u00f2 dell'ultima parte (restarono inediti gli episodi dal 53 al 64). La sigla italiana \u00e8 un brano strumentale dal titolo \"Space Runner\", di Augusto Martelli con il gruppo The band of Mara, uscito come lato B di un 45 giri edito da Five records.\nLe prime trasmissioni italiane avvennero invece su tv locali, come ad esempio Super 3; recentemente questo anime \u00e8 stato riproposto dal canale tematico satellitare Cooltoon, appartenente al bouquet di SKY, tra il 2007 e il 2008.\nTrama.\nLa storia narrata inizia nel 1999. La Terra, al culmine del proprio sviluppo tecnologico, si appresta a colonizzare l'intero sistema solare, con la costruzione di una base spaziale su Plutone. La supervisione dei lavori viene affidata al team Crasher Squad (squadra speciale), la cui base si trova in un centro diretto dal professor Otsuka. Tra i membri della squadra vi \u00e8 un ragazzo di 17 anni, protagonista della serie: Takeru Miojin. Il team \u00e8 completato da Mika, Naoto, Keiji e Akira.\nL'antefatto.\nTakeru Miojin \u00e8 figlio del dottor Miojin. All'et\u00e0 di 17 anni, inizia ad avere alcuni incubi, popolati da una figura tenebrosa, che si fa chiamare Zoule, imperatore di un misterioso pianeta di nome Gishin, ed afferma di essere il vero padre del ragazzo, che ha il compito di distruggere la Terra. Confuso e disorientato, Takeru chiede spiegazione al dottor Miojin, che si vede costretto a raccontare tutta la verit\u00e0: nel 1982, appunto 17 anni prima, in un punto dell'oceano dove sorge la scogliera Miojin, si verific\u00f2 una potente esplosione: il dottore vi si precipit\u00f2 a controllare e rinvenne una capsula con all'interno un neonato, che lui adott\u00f2 e chiam\u00f2 Takeru.\nEpisodi 1-26.\nL'imperatore Zoule contatta la base del professor Otsuka, intimando i terrestri di abbandonare qualsiasi ulteriore velleit\u00e0 di conquista ed espansione nello spazio, altrimenti l'imperatore attaccher\u00e0 la Terra. Alla risposta negativa dei terrestri, Gishin invia un potente robot da combattimento, provocando la morte del dottor Miojin.\nTakeru, in grave pericolo, e in stato di semi incoscienza, viene soccorso da un robot di nome Gi-Er che lo attira al suo interno con un raggio di luce. Il meccanismo non ha dei comandi o leve come un robot classico, ma viene guidato con una sorta di display e con l'ausilio dei poteri Esp, del cui possesso Takeru assume gradualmente il controllo.\nNel robot, il ragazzo rinviene un ciondolo, all'interno del quale trova un messaggio, che, a seguito della battaglia, verr\u00e0 decifrato, svelando una realt\u00e0 terribile: all'interno di Gi-Er \u00e8 programmata l'esplosione di una potentissima bomba, e il robot \u00e8 agli ordini di Takeru, ma se il ragazzo morir\u00e0 e le sue onde le onde cerebrali si esauriranno, la bomba si attiver\u00e0 comunque, ed \u00e8 perci\u00f2 che Zoule, al rifiuto di Mars di adempiere la sua missione, manda un sicario dopo l'altro a uccidere il ragazzo. Al fine di evitare una simile eventualit\u00e0 il ragazzo viene incarcerato per salvaguardare l'incolumit\u00e0 di lui e dell'intero pianeta, ma Takeru \u00e8 anche l'unico ad essere in grado di sconfiggere gli alieni di Gishin, anche grazie ad un ulteriore aiuto. Al robot G-Er se ne sono aggiunti altri cinque, dislocati in altrettanti punti del globo, che unendosi formano un possente e invincibile robot: God Mars. Takeru, dapprima guardato con diffidenza per le sue origini aliene, assurge infine ad ultimo paladino in difesa della Terra grazie alla capacit\u00e0 di ricostruire God Mars e di sconfiggere, attraverso quest'ultimo gli eserciti alieni che di volta in volta attaccano la Terra.\nSpesso, per\u00f2, Takeru sembra udire una voce misteriosa che lo informa per tempo delle mosse del nemico. La voce si riveler\u00e0 essere quella del fratello gemello Marg. Questi, sulla Luna, incontrer\u00e0 Takeru e gli spiegher\u00e0 tutta la verit\u00e0 sulle sue origini: Takeru in realt\u00e0, come diceva Zoule, si chiama Mars ed \u00e8 originario del pianeta Gishin, ma \u00e8 figlio di un grande scienziato, al quale, 17 anni prima, fu ordinato di sacrificare uno dei due figli per volere dell'imperatore; questi ordin\u00f2 di inviarne uno sulla Terra assieme a G-Er e alla bomba in grado di distruggere il pianeta. Lo scienziato obbed\u00ec, ma non completamente, e oltre a G-Er, costru\u00ec altri cinque robot che unendosi fra di loro e G-Er nel potente God Mars, avrebbero protetto il bambino.\nScoperto il tradimento di Marg, gli uomini del pianeta Gishin lo sottopongono al lavaggio del cervello, trasformandolo in un violento generale e, assistito da una ragazza di nome Rose, si trover\u00e0 a sostenere un violento scontro fratricida con Takeru/Mars. Marg verr\u00e0 ferito e, sbattendo violentemente la testa, poco prima di morire riacquister\u00e0 la memoria tra le braccia del fratello ritrovato.\nQuello che, nell'arco di 25 episodi e mezzo, sembra costituire un primo arco narrativo a s\u00e9 stante, si conclude con lo scontro decisivo tra Takeru e Zoule, che sembra veder prevalere, infine, le forze del bene guidate da Takeru.\nEpisodi 26-57.\nDurante un soggiorno presso la base orbitante Keres, i ragazzi della Squadra Speciale, salvano una misteriosa ragazza: Florrie. La giovane, atterrita dalla sola presenza di Takeru, avr\u00e0 modo di raccontare gli eventi che l'hanno portata in prossimit\u00e0 della base dove \u00e8 stata soccorsa. Originaria del pianeta Marumeru, Florrie si un\u00ec ad un gruppo di ribelli capitanati da Gosh, una sorta di \"pirata\" dello spazio nella ribellione scoppiata contro il malvagio dittatore del suo pianeta: Giron.\nLa crudelt\u00e0 e le persecuzioni di quest'ultimo avrebbero origine da una caratteristica che divide il popolo di Marumeru in due gruppi: coloro che sono dotati di superpoteri \"plus\" e coloro che posseggono superpoteri \"minus\". Essendo Giron dotato di poteri \"plus\" decide di perseguitare tutti coloro dotati di poteri \"minus\", tra cui Florrie e tutti i ribelli, che serbano una certa diffidenza verso Takeru, allorquando i suoi poteri soprannaturali vengono identificati come \"plus\". Ciononostante, Takeru si propone di aiutare i ribelli con l'impiego di God Mars e il supporto della Squadra Speciale.\nIl malvagio Giron, rivelatosi per ci\u00f2 che \u00e8 in effetti, ossia una marionetta manovrata dal redivivo Zoule, ordina la costruzione di un enorme cannone a onde magnetiche per impedire la formazione di God Mars. L'uso ripetuto di tale arma porter\u00e0 alla distruzione di Marumeru.\nFrattanto per\u00f2, Zoule \u00e8 riapparso e nel nuovo scontro con Takeru riporta una parziale vittoria: il malvagio imperatore infatti riesce a imporre al giovane pilota di God Mars gli anelli del diavolo che, ogni qual volta il possente robot viene a formarsi, accorciano la vita di Takeru.\nEpisodi.\nGli episodi 1 - 26 sono andati in onda di fine settimana dalle 18:00 alle 18:30. Gli episodi 27 - 64 sono andati in onda dalle 17:30 alle 18:00.\nDifferenze e analogie tra anime e manga.\nSi \u00e8 gi\u00e0 accennato al fatto che la serie anime God Mars sia ispirato da un vecchio manga di Mitsuteru Yokoyama pubblicato nel 1976 in Giappone, con il titolo Mars, e giunto anche in Italia in 3 grossi tankobon, pubblicati nel 2007 dalla D/Visual.\nCi\u00f2 \u00e8 in buona parte vero, laddove si rintracciano taluni punti di contatto\nSi esauriscono in questi pochi punti i tratti comuni alle opere che poi divergono non poco. Per esempio:\nDistribuzione.\nL'anime \u00e8 stato distribuito negli Stati Uniti come un film nel 1982 denominato God Mars. Dopo, nel 1988, fu rilasciato un OVA, a cui sarebbe dovuto seguirne un altro intitolato \"God Mars: the movie plus\".\nIn occasione del trentennale, in Giappone \u00e8 uscita una edizione della serie comprendente i 64 episodi, l'OVA e il film su dischi Blu Ray (2 per la serie TV, 1 per film e OVA) e 5 Blu-spec CD, 1 CD Audio e 1 DVD-ROM di contenuti speciali.\nVideogiochi.\nGod Mars \u00e8 apparso nei giochi della serie Super Robot Wars."}
{"id": "2245992", "revid": "486946", "url": "https://it.wikipedia.org/wiki?curid=2245992", "title": "Heimdall (Stargate)", "text": ""}
{"id": "2245995", "revid": "663330", "url": "https://it.wikipedia.org/wiki?curid=2245995", "title": "Jenna Leigh Green", "text": "\u00c8 nota per la sua partecipazione alla serie \"Sabrina, vita da strega\", per la sua recitazione in varie rappresentazioni al teatro di Broadway e nel tour del musical \"Wicked\".\nBiografia.\nL'attrice nacque a West Hills, in California da una madre attrice e un padre musicista. Crebbe a Simi Valley, sempre in California, assieme alla sorella gemella Jessica e la sorella minore Rebecca in una famiglia di attori e musicisti."}
{"id": "2245996", "revid": "298229", "url": "https://it.wikipedia.org/wiki?curid=2245996", "title": "Selezione di rugby a 15 della Nuova Caledonia", "text": "La selezione di rugby a 15 della Nuova Caledonia rappresenta Nuova Caledonia, territorio francese d'Oltremare, nel rugby a 15 in ambito internazionale.\nEssa \u00e8 gestita dal comitato per la Nuova Caledonia della F\u00e9d\u00e9ration Fran\u00e7aise de Rugby e disputa le sue gare normalmente in ambito oceaniano, bench\u00e9 i propri affiliati siano idonei per militare nella selezione nazionale della ."}
{"id": "2246000", "revid": "287204", "url": "https://it.wikipedia.org/wiki?curid=2246000", "title": "Paola Frani", "text": "Carriera.\nPaola Frani \u00e8 nata in una citt\u00e0 romagnola e fin da piccola \u00e8 stata appassionata di moda. Ha studiato al liceo artistico di Ravenna e al Centro professionale per progettista d'abbigliamento a Modena. Paola Frani debutta nel campo della moda appena ventenne, a met\u00e0 degli anni ottanta, fondando insieme a Davide Fusaroli la linea di abbigliamento \"Scrupoli S.n.c.\". La sede \u00e8 a San Mauro Pascoli. Nel 1986 presenta nel corso di Pitti Immagine a Firenze la sua prima collezione \"Paola Frani\" e nel 1987 viene nominata \"migliore stilista emergente\" da una commissione di esperti del settore, che attira sulla stilista l'attenzione di Alberta Ferretti, a cui seguono importanti collaborazioni con il gruppo Coin, con Les Copains, Crimson e Casadei Calzature.\nNel 1992 la nuova collezione Paola Frani sfila a Milano, citt\u00e0 dove l'anno seguente verr\u00e0 anche aperto il primo show room del marchio. Nel 1996 nasce PF, seconda linea di Paola Frani rivolta ad un target pi\u00f9 giovane. \nDal 1999 vengono aperte nuove boutique in Italia, Francia, Giappone e Cina. Nel 2000 viene firmato un accordo con il gruppo giapponese AOI. Dal 2001 \"Scrupoli S.n.c.\" diventa \"Paola Frani S.r.l.\", che cambier\u00e0 nuovamente denominazione sociale dal 2007, diventando \"PAOLA FRANI S.p.a\". \nLa stilista romagnola ha da sempre sviluppato uno stile fortemente riconoscibile, con un'identit\u00e0 marcata e una personalit\u00e0 d'impatto. Numerose le ispirazioni di altri mondi, come cinema e arte contemporanea, sono infatti visibili riferimenti alla Pop Art, al futurismo, o ad artisti come Schifano e Schnabel."}
{"id": "2246003", "revid": "486946", "url": "https://it.wikipedia.org/wiki?curid=2246003", "title": "Loki (Stargate)", "text": ""}
{"id": "2246004", "revid": "767487", "url": "https://it.wikipedia.org/wiki?curid=2246004", "title": "Try This with Your Eyes Closed", "text": "Try This with Your Eyes Closed \u00e8 un EP della band screamo Alesana pubblicato nel 2005 sotto etichetta Tragic Hero Records."}
{"id": "2246006", "revid": "1699816", "url": "https://it.wikipedia.org/wiki?curid=2246006", "title": "Ugo il re del judo", "text": " \u00e8 una serie televisiva animata nippo-statunitense prodotta da Tatsunoko.\nIl protagonista fa la sua comparsa anche nell'episodio 68 di \"Coccinella\", altra serie prodotta dalla Tatsunoko in quello stesso periodo.\nTrama.\nUgo, un vivace ragazzino in abiti tradizionali giapponesi proveniente dalla campagna si dirige assieme ad un gruppo d'animali verso Tokyo, con l'obiettivo di diventar un esperto di tecniche marziali. Deve andare a far visita ad un amico del padre defunto per farsi insegnare il Judo: far\u00e0 amicizia con la giovane figlia del maestro e col gatto. Pur essendo ancora molto giovane, la ragazzina conosce gi\u00e0 molte tecniche e trucchi di combattimento, imparati dal padre: mentre il gatto \u00e8 capace di far capriole e giravolte triple in aria! Entrambi si dimostreranno esser maestri degni di Ugo.\nHa poi la divertente abitudine di ballare in perizoma ogni qual volta sente suonar della musica. Anche se di tanto in tanto mostra un aspetto clownesco, \u00e8 sempre molto popolare tra le persone che gli stanno intorno... e cresce forte e scaltro, per diventar un futuro campione di arti marziali.\nAlla fine della storia, dopo tanti ostacoli e guai, Ugo tenter\u00e0 di sposarsi, dopo aver saputo che il maestro partir\u00e0 in America, dove potr\u00e0 diventare il maggiore campione del judo e realizzare cos\u00ec il suo pi\u00f9 grande sogno.\nSigle.\nGiapponesi.\nLa sigla di apertura originale \u00e8 , interpretata da Yoshimi Tend\u014d, e quelle di chiusura sono , interpretata da Yoshimi Tend\u014d, e , interpretata da Shun Yashiro. Per tutte le canzoni i testi sono di Miyuki Ishimoto e la musica di Sh\u014dsuke Ichikawa.\nItaliana.\nLa sigla italiana \u00e8 \"Ugo il re del judo\", interpretata da I Cavalieri del Re e scritta da Riccardo Zara.\nEpisodi.\nSia in Giappone che in Italia le puntate sono state trasmesse accoppiate, 2 segmenti per ogni puntata, per un totale quindi di 208 storie in 104 episodi."}
{"id": "2246008", "revid": "253269", "url": "https://it.wikipedia.org/wiki?curid=2246008", "title": "Damon Runyon", "text": "Damon Runyon (il mis-spelling del suo cognome vero fu intenzionale) inizi\u00f2 la sua carriera come giornalista, diventando presto famoso in tutta l'America per le sue avvincenti cronache, nelle quali sapeva trattare ogni avvenimento, da una corsa di cavalli sulla pista di Saratoga a un'esecuzione sulla sedia elettrica di Sing Sing, in un modo particolare, che gli dava un posto a s\u00e9.\nNegli ultimi anni del proibizionismo fece ulteriore fortuna con le sue storie brevi, che raccontavano la Broadway di giocatori d'azzardo, \"gangster\" e brave ragazze.\nQuelle storie furono raccolte in pi\u00f9 volumi, il pi\u00f9 noto dei quali \u00e8 \"Guys and Dolls\" (\"Bulli e pupe\"); da due novelle (\"The Idyll of Miss Sarah Brown\" e \"Blood Pressure\") di questa raccolta fu tratto un omonimo musical, rappresentato per la prima volta a Broadway nel 1950. Joseph L. Mankiewicz e Ben Hecht in un film del 1955 interpretato da Vivian Blaine, Marlon Brando, Jean Simmons e Frank Sinatra. Dai suoi racconti fu tratta anche la serie televisiva antologica \"Damon Runyon Theater\" (1955-1956).\nL'anno successivo, forte del successo della pellicola, usc\u00ec la versione italiana di \"Bulli e pupe\", tradotta da Marcella Hannau per Longanesi."}
{"id": "2246009", "revid": "89688", "url": "https://it.wikipedia.org/wiki?curid=2246009", "title": "Juny peperina inventa tutto", "text": ""}
{"id": "2246010", "revid": "287204", "url": "https://it.wikipedia.org/wiki?curid=2246010", "title": "Cestistica Messina", "text": "La Cestistica Messina \u00e8 stata una societ\u00e0 di pallacanestro attiva a Messina tra il 1951 e il 1994.\nHa disputato sei stagioni in Serie B, di cui una con l'accesso alla Poule A2."}
{"id": "2246011", "revid": "156341", "url": "https://it.wikipedia.org/wiki?curid=2246011", "title": "Cestistica Palermitana", "text": ""}
{"id": "2246013", "revid": "486946", "url": "https://it.wikipedia.org/wiki?curid=2246013", "title": "Unione Sportiva Roseto", "text": ""}
{"id": "2246014", "revid": "29361", "url": "https://it.wikipedia.org/wiki?curid=2246014", "title": "Unione Sportiva Pallacanestro La Torre Reggio Emilia", "text": ""}
{"id": "2246015", "revid": "1305772", "url": "https://it.wikipedia.org/wiki?curid=2246015", "title": "Better Off Dead (Elton John)", "text": "Better Off Dead \u00e8 un brano composto ed interpretato dall'artista britannico Elton John; il testo \u00e8 di Bernie Taupin.\nIl brano.\nProveniente dall'album del 1975 \"Captain Fantastic and the Brown Dirt Cowboy\", si tratta del brano pi\u00f9 corto dell'album. Si presenta come un brano probabilmente influenzato dalla musica classica, decisamente ritmato e sofisticato (mostra tutta l'abilit\u00e0 compositiva di Elton presentando numerosi cambiamenti di tempo, che da 12/8 passa a 9/8, cosa veramente inusuale nel mondo del rock): mette in evidenza la Elton John Band formata da Dee Murray (al basso), Davey Johnstone (alla chitarra), Nigel Olsson (alla batteria) e Ray Cooper (alle percussioni). Qui la batteria tiene il tempo a mo' di tamburo; particolarmente udibili ad un certo punto del brano sono anche dei cori.\nIl testo di Taupin \u00e8 ancora una volta ermetico ed enigmatico: visto il contesto autobiografico dell'album di provenienza, potrebbe trattarsi delle esperienze notturne di Elton e Bernie nella Londra della fine degli anni Sessanta.\n\"Better Off Dead\", lodata dalla critica cos\u00ec come tutto l'LP, \u00e8 stata sporadicamente eseguita live. Faceva per\u00f2 parte della scaletta dei concerti solo piano e percussioni del 1979: essi hanno contribuito enormemente alla popolarit\u00e0 di Elton in Russia, al punto da fargli ammettere di non aver mai avuto un successo di tali proporzioni.\nInoltre, il brano \u00e8 stato eseguito al concerto \"Elton 60\" volto a celebrare i 60 anni di John, tenutosi il 25 marzo 2007 al Madison Square Garden di New York."}
{"id": "2246022", "revid": "62748", "url": "https://it.wikipedia.org/wiki?curid=2246022", "title": "Angie Girl", "text": " \u00e8 un anime televisivo prodotto dalla Nippon Animation nel 1977. Angie \u00e8 una specie di Sherlock Holmes al femminile. \nTrama.\nLa vicenda \u00e8 ambientata nella Londra del diciannovesimo secolo e segue Angie, un'aristocratica fanciulla di dodici anni che lavora come detective. L'anime si concentra su Angie mentre risolve una serie di reati a fianco agli investigatori di Scotland Yard.\nSigla italiana.\nLa sigla italiana \"Angie\" \u00e8 stata incisa da Chelli &amp; Chelli."}
{"id": "2246023", "revid": "1965277", "url": "https://it.wikipedia.org/wiki?curid=2246023", "title": "Louis Poinsot", "text": "Biografia.\nFiglio di un droghiere di Beauvais, frequent\u00f2 i corsi di retorica al liceo Louis-le-Grand di Parigi dal 1789 al 1793. Allievo brillante in letteratura classica, nel 1794 si present\u00f2 all'esame di ammissione all'\u00c9cole polytechnique; nonostante l'insuccesso nella parte dell'esame relativa all'algebra, da lui sostanzialmente ignorata, fu ammesso all'\u00c9cole. Nel 1797 pass\u00f2 all'Ecole des Ponts et Chauss\u00e9e per diventare ingegnere civile; qui ottenne un premio di meccanica per un suo progetto per il taglio dei pali sott'acqua, ispirato ad una invenzione simile di Louis-Alexandre de Cessart. \nDal 1800 al 1803 Poinsot fu assegnato ad uno studio di ingegneria civile di Parigi, senza per\u00f2 avere un preciso progetto da seguire a causa della scarsezza dei fondi. In questo lasso di tempo effettu\u00f2 delle ricerche relative alla risoluzione delle equazioni algebriche e sistem\u00f2 i suoi appunti relativi ad un corso di statica. Quest'ultimo lavoro condusse alla pubblicazione del testo \"\u00c9l\u00e9ments de statique\". Questo testo si basava su definizioni precise, presentava chiarezza delle argomentazioni e riduceva sistematicamente i problemi a metodi geometrici e fu giudicato possedere qualit\u00e0 didattiche eccezionali, tanto da sostituire nell'insegnamento tecnico il testo \"Statique\" di Charles Bossut e da essere ristampato 11 volte dal 1811 al 1877, cio\u00e8 fino a quando la statica venne considerata una semplice parte della dinamica e non fu pi\u00f9 insegnata come materia a s\u00e9 stante. \nIn seguito a questo successo editoriale Poinsot rinunci\u00f2 alla carriera di ingegnere civile per diventare un insegnante di matematica al Liceo Bonaparte di Parigi. \nRiconosciuto dall'Institut de France, deposit\u00f2 una memoria, in seguito stampata con il titolo \"Th\u00e9orie g\u00e9n\u00e9rale de l'\u00e9quilibre et du mouvement des syst\u00e8mes\". In essa si criticava il principio dei lavori virtuali, principio scelto da Joseph-Louis Lagrange per assiomatizzare la statica nel suo testo \"M\u00e9canique analytique\" del 1788. Lagrange, che era a quel tempo il preside e l'autorit\u00e0 suprema dell'Institut, fu colpito dalla temerariet\u00e0 del giovane autore ed ebbe con lui due colloqui animati, che non riuscirono a convincerlo della teoria di Poinsot, ma lo indussero a riconoscere il rigore ed il coraggio dimostrato nella stesura; in effetti Lagrange ottenne per lui nel 1808 la carica di ispettore generale dell'Universit\u00e0 riformata da Napoleone (1808); qui Poinsot ebbe come collega un altro famoso matematico, Jean-Baptiste Delambre. \nCon tale carica Poinsot si dedic\u00f2 alla promozione dell'insegnamento delle scienze, a quei tempi pressoch\u00e9 inesistente, nelle universit\u00e0 e soprattutto nei licei. In letteratura raccomandava di limitarsi a presentare un piccolo numero di opere scelte ed a sottolineare il valore esemplare della disciplina; egli incoraggiava particolarmente la memorizzazione dei testi classici.\nNel 1809 Poinsot divenne professore assistente di analisi e meccanica nella scuola della quale era stato allievo, l'\u00c9cole polytechnique. La pubblicazione di vari lavori di geometria, meccanica e statica, avvenuta in questo periodo di transizione tra scuola e lavoro, gli procur\u00f2 un'eccellente reputazione in ambito accademico.\nDal 1812 Poinsot non insegn\u00f2 pi\u00f9 direttamente all'\u00c9cole polytechnique avvalendosi di sostituti quali Reynaud e Cauchy. Alla morte di Joseph-Louis Lagrange nel 1813, Poinsot fu eletto al suo posto all'Accademia delle scienze francese. Nel 1816, in conseguenza della Restaurazione, come altri dignitari del potere napoleonico, perse il suo posto e fu relegato in incarichi di minore importanza. I suoi rapporti con Sim\u00e9on Denis Poisson si deteriorarono e con la salita al trono di Carlo X nel 1824 la carica di ispettore generale gli fu revocata; rimase comunque come selezionatore per le nuove ammissioni per altri 10 anni. Sospettato di liberalismo politico e per la sua adesione entusiasta alle idee di Auguste Comte lo allontanarono ancora di pi\u00f9 dalle posizioni di potere. \nDopo la Rivoluzione di luglio del 1830 venne dato pi\u00f9 spazio ai sostenitori delle posizioni liberali e del positivismo e Poinsot venne eletto al \"Conseil de Perfectionnement of the \u00c9cole Polytechnique\". Nel 1839 divent\u00f2 astronomo del Bureau des Longitudes, organismo nel quale lavorer\u00e0 per tutto il resto della sua vita.\nNel 1840, in seguito alla morte di Poisson, divenne membro del Consiglio reale della Pubblica Istruzione. Successivamente fu criticato dallo stesso padre del positivismo Auguste Comte per il suo tiepido sostegno a Charles Sturm per l'\u00c9cole polytechnique e dovette assumere posizioni assai prudenti quando Comte, il padre del positivismo, fu allontanato da questo organismo. Egli si sforz\u00f2 di promuovere l'insegnamento della matematica in Francia e nel 1846 fece istituire una cattedra di geometria superiore alla Sorbona di Parigi, affidandola a Michel Chasles. \nNel 1846 ottenne il titolo di Ufficiale della Legion d'onore e con la ricostituzione dell'Impero da parte di Napoleone III, alla formazione del Senato nel 1852, fu scelto come membro rappresentante. Nel 1858 Poinsot fu eletto membro della Royal Society di Londra.\nStudi e Ricerche.\nMeccanica Razionale.\nNello sforzo di dare basi geometriche alla meccanica, Poinsot mise in evidenza l'importanza del concetto di momento, mostrando come ridurre a un momento meccanico un sistema di forze agenti su un solido. Nel suo libro \"Th\u00e9orie nouvelle de la rotation des corps\" (1834), dimostr\u00f2 come il movimento istantaneo di un solido pu\u00f2 decomporsi in una rotazione istantanea attorno ad un asse e in una traslazione istantanea parallela a tale asse; il movimento di un solido attorno ad un punto fisso (ora chiamato moto alla Poinsot), pu\u00f2 essere illustrato come il rotolamento di un cono legato al solido, su un cono fisso. Il suo studio del movimento del cono generalizza gli studi di Eulero sulla trottola (cono in rotazione attorno ad un asse fisso).\nIn conseguenza della sua tendenza alla geometrizzazione della meccanica, Poinsot rifiut\u00f2 la teoria matematica dell'elasticit\u00e0, allora in piena fioritura, che egli accusava di introdurre senza necessit\u00e0 ipotesi supplementari a quelle della meccanica dei corpi puntiformi e dei corpi rigidi. \nPoinsot pensava che si potesse matematizzare la teoria dei corpi deformabili attraverso considerazioni sopra risultanti e coppie tra punti materiali. Queste sue idee influenzarono Eug\u00e8ne e Fran\u00e7ois Cosserat.\nGeometria solida.\nRiprendendo le osservazioni sui poliedri di Adrien-Marie Legendre, nel 1809 Poinsot scopr\u00ec quattro nuovi poliedri regolari, i poliedri stellati ora chiamati Poliedri di Keplero-Poinsot. Due di essi, ad insaputa di Poinsot, apparivano anche in un libro di Giovanni Keplero del 1609; gli altri due, il grande icosaedro ed il grande dodecaedro, sono oggi comunemente chiamati \"Poliedri di Poinsot\". Nel 1810 Cauchy, a partire dalla definizione di poliedro regolare data da Poinsot, dimostr\u00f2 con un'argomentazione enumerativa che la classificazione dei poliedri regolari era cos\u00ec completa. Va ricordato che nel 1990 fu scoperto un errore nella definizione data da Poinsot e da Cauchy.\nAltri studi.\nPoinsot lavor\u00f2 alla teoria dei numeri studiando le equazioni diofantee.\nTuttavia egli \u00e8 maggiormente conosciuto per il suo lavoro in geometria e, insieme a Gaspard Monge, contribu\u00ec a farle assumere un ruolo primario nell'ambito della ricerca matematica della Francia del XIX secolo.\nOpere.\nTra i suoi lavori troviamo:"}
{"id": "2246024", "revid": "125592323", "url": "https://it.wikipedia.org/wiki?curid=2246024", "title": "Roberto Certom\u00e0", "text": "Tra i pi\u00f9 famosi a cui ha dato la voce, Jackie Chan, Edward Burns, Chris Evans ne \"I Fantastici 4\" e \"I Fantastici 4 e Silver Surfer\""}
{"id": "2246030", "revid": "1305772", "url": "https://it.wikipedia.org/wiki?curid=2246030", "title": "Catherine Willows", "text": "Catherine Willows (nata Flynn) \u00e8 un personaggio della serie televisiva \"CSI - Scena del crimine\". Il suo lavoro \u00e8 quello di supervisore del turno di notte (\"CSI-3\") e scienziata forense per la Contea di Clark, nella quale \u00e8 inclusa la citt\u00e0 di Las Vegas. \u00c8 interpretata dall'attrice Marg Helgenberger, che per questo ruolo ha ricevuto due nomination agli Emmy e ai Golden Globe.\nCatherine Willows \u00e8 inserita al numero 82 della lista stilata dal canale \"Bravo\" dei \"100 pi\u00f9 grandi personaggi della TV\", insieme al suo collega e amico Gil Grissom.\nBiografia.\nSecondo la biografia ufficiale della CBS, Catherine Willows \u00e8 nata a Bozeman, nello stato del Montana, nel 1963, ed \u00e8 stata cresciuta dalla madre Lily Flynn (Anita Gillette), una ex show-girl (\"Le lacrime di Willows\", \"Kiss-Kiss, Bye-Bye\"). Invece secondo un'altra versione biografica sarebbe nata a Las Vegas, cresciuta dalla madre single, la quale lavorava come barista e show girl in numerosi spettacoli della costa pacifica. Nell'episodio della settima stagione \"Leggenda vivente\" appare come Willows fosse da sedicenne (interpretata da Amy Scott) nel 1975, l'anno di uscita del film \"Lo squalo\", fatto che posiziona l'anno di nascita di Catherine fra il 1958 e il 1959. Raramente entra in contatto con il padre biologico, il proprietario di casin\u00f2 Sam Braun (Scott Wilson), che considera pi\u00f9 come un amico di famiglia. Sam Braun \u00e8 solito chiamarla con il soprannome \"Muggs.\" Catherine viene a sapere l'identit\u00e0 del suo padre biologico soltanto in et\u00e0 adulta, quando per un'indagine di omicidio ha dovuto analizzare il DNA di Sam Braun, nell'episodio \"La rapina\". Willows in giovent\u00f9 ha lavorato come ballerina in un locale e ha per un breve periodo ha anche fatto uso di droga, prima di ottenere la laurea di scienza in tecnologia medica alla University of Las Vegas.\nWillows ha una figlia, Lindsey Willows (Kay Panabaker), e ha avuto un rapporto spesso difficile con l'ex marito Eddie (Timothy Carhart) fino al suo omicidio (\"Lady Heather\"). La causa penale riguardante l'omicidio di Eddie si conclude con un nulla di fatto per la mancanza di prove schiaccianti, circostanza che Catherine non sembra accettare. Gli sceneggiatori hanno modificato l'et\u00e0 della figlia Lindsey molto velocemente dopo la morte del padre, portandola da una bambina a una teenager. Sempre dopo l'omicidio i rapporti madre-figlia si incrinano drasticamente, e il comportamento di Lindsey volge al peggio; rimane coinvolta in alcune risse a scuola e una volta viene colta mentre faceva autostop. Willows per responsabilizzare la figlia una volta la conduce all'obitorio per farle vedere una vittima di omicidio, cercando di impressionarla e di farla riflettere riguardo al suo comportamento. Willows successivamente iscrive Lindsey alla scuola privata Butterfield (\"Il narcisista\"), in modo da essere pi\u00f9 controllata dal punto di vista caratteriale.\nIl rapporto di Willows con Sam Braun in alcuni casi dove era coinvolto ha creato dei contrasti e dei problemi durante le indagini (esempio, \"La rapina\"). Willows comunque una volta ha accettato un'ingente somma di denaro dal padre ($250.000), a dispetto della propria morale, pur di mantenere una situazione economica familiare stabile. Grissom sebbene abbia avuto molto da ridire su ci\u00f2, non ha mai agito contro Catherine con ripercussioni sul lavoro. Nell'episodio \"Costruito per uccidere, 2\u00aa parte\" Braun \u00e8 colpito a morte da una pistola e muore fra le braccia della figlia. Catherine nell'episodio \"Crocefissa\" accende all'interno di una chiesa cattolica una candela in ricordo del padre, e prega dicendo: \"Questa \u00e8 per te, Sam.\" Rimane ancora da sapere quanto la figlia abbia ereditato da Sam Braun, come le verr\u00e0 chiesto dal collega Nick Stokes nell'episodio \"Lasciare Las Vegas\", ma appare chiaro come la questione dell'eredit\u00e0 non sia il problema principale di Catherine, che sembra accontentarsi della propria posizione.\nWillows nel corso delle serie frequenta alcuni uomini. Il primo incontro \u00e8 quello con l'ingegnere Paul Newsome, interpretato da Brad Johnson, nel corso dei tre episodi \"Rilancio mortale\", \"La giustizia \u00e8 servita\" e \"Volare sott'acqua\". Un'altra breve relazione, nell'episodio \"Le lacrime di Willows\", termina quando l'uomo (Adam Novak, interpretato dal vero marito di Marg Helgenberger, Alan Rosenberg) diviene oltremodo aggressivo. Fra le stagioni quarta e quinta incontra anche il proprietario di un nightclub Chris Bezich, interpretato da Nicholas Lea, che incontra durante le indagini su un omicidio proprio nel suo locale. Il loro rapporto termina quando una sera Catherine passando al locale trova il gestore con una ragazza del club. Willows mantiene comunque una stretta amicizia con tutti i membri del turno di notte, in particolare con Gil Grissom, sebbene talvolta lo critichi per la sua gestione permissiva della squadra. Nella prima stagione comunque in alcuni episodi vi \u00e8 stata rivalit\u00e0 sul lavoro con la nuova arrivata Sara Sidle, con la quale comunque successivamente instaura un rapporto d'amicizia.\nDopo l'incidente occorso a Greg Sanders durante l'esplosione del laboratorio nell'episodio \"Giocare col fuoco\", Willows si preoccupa subito e va a visitarlo all'ospedale, sentendosi responsabile dell'accaduto. Alcune stagioni dopo si \u00e8 dimostrata preoccupata anche al ritorno al lavoro di Sanders dopo la brutale aggressione accaduta nell'episodio \"Il branco\".\nNella dodicesima stagione, lascer\u00e0 la scientifica per entrare nell'FBI e sar\u00e0 sostituita da Julie Finlay.\nApparir\u00e0 successivamente, come ricordo di un vecchio caso, nell'episodio \"300: Frame by Frame\", e rientrer\u00e0 poi nella scientifica in \"\"."}
{"id": "2246032", "revid": "1745361", "url": "https://it.wikipedia.org/wiki?curid=2246032", "title": "Belfy e Lillibit", "text": " \u00e8 una serie televisiva anime prodotta da Tatsunoko in 26 episodi trasmessi in Giappone dal 7 gennaio al 30 giugno 1980 dal network TV Tokyo. In Italia la serie \u00e8 arrivata nel 1982 su Italia 1.\nTrama.\nBelfy e Lillibit sono due folletti bambini molto amici, che vivono in un villaggio nel profondo della foresta. Lillibit vive con il padre Rock che \u00e8 un artigiano, Belfy con lo zio, il medico del villaggio: i due passano il loro tempo con i suoi amici e soprattutto l'uno con l'altra, vivendo tante avventure sempre per\u00f2 con lo scopo di aiutare la gente del villaggio che si trova in difficolt\u00e0.\nSigla.\nLa sigla di apertura originale \u00e8 , interpretata da Kumiko \u014csugi e dai K\u014drogi '73. La sigla di chiusura originale \u00e8 interpretata da Kumiko \u014csugi. Entrambe le canzoni hanno il testo di K\u014dgo Hotomi, la musica Takeo Watanabe e l'arrangiamento di Y\u016bshi Matsuyama.\nCi sono due sigle italiane di apertura e chiusura entrambe intitolate \"Belfy e Lillibit\". La prima \u00e8 del gruppo Le Mele Verdi, con il testo di Mitzi Amoroso, la musica di Corrado Castellari e l'arrangiamento di Silvano D'Auria. \u00c8 stata incisa sul singolo \"Gli gnomi delle montagne/Belfy e Lillibit\". La seconda \u00e8 invece cantata da Luana Heredia, con il testo di Fabrizio Berlincioni e la musica di Silvio Amato; venne utilizzata solo per la replica su \"Zap Zap\" per TMC."}
{"id": "2246033", "revid": "599", "url": "https://it.wikipedia.org/wiki?curid=2246033", "title": "Poinsot", "text": ""}
{"id": "2246035", "revid": "486946", "url": "https://it.wikipedia.org/wiki?curid=2246035", "title": "Maple Town", "text": ""}
{"id": "2246037", "revid": "356962", "url": "https://it.wikipedia.org/wiki?curid=2246037", "title": "Amalie Noether", "text": ""}
{"id": "2246040", "revid": "1543377", "url": "https://it.wikipedia.org/wiki?curid=2246040", "title": "Nazionale di rugby a 15 del Niger", "text": "La nazionale di rugby XV del Niger rappresenta il Niger nel rugby a 15 in ambito internazionale."}
{"id": "2246042", "revid": "116665541", "url": "https://it.wikipedia.org/wiki?curid=2246042", "title": "Torneo Internazionale dell'Expo Universale di Parigi 1937", "text": "Il Torneo Internazionale dell'Expo Universale di Parigi fu una competizione calcistica per club ad inviti, organizzata nella primavera del 1937 in Francia, in concomitanza con l'omonima esposizione parigina. Costitu\u00ec la quinta ed ultima edizione della Coppa dei Vincitori organizzata dalla Associazione Svizzera di Football. Considerando l'importanza delle nazioni partecipanti \u2013 tra cui la prima volta ufficiale di un club degli allora \"maestri\" inglesi, inventori del \"football\" moderno \u2013 questo torneo ha contribuito allo sviluppo delle manifestazioni calcistiche a livello continentale.\nSquadre partecipanti.\nParteciparono, in rappresentanza delle rispettive nazioni, le seguenti formazioni:\nTorneo.\nQuarti di finale.\n\"Gare giocate il 30 maggio rispettivamente a Le Havre, Strasburgo, Antibes e Parigi\"\nSemifinali.\n\"Gare giocate il 3 giugno rispettivamente a Parigi e Lilla\"\nFinale 3\u00ba-4\u00ba posto.\n\"Gara giocata il 5 giugno a Saint-Ouen\""}
{"id": "2246054", "revid": "1793900", "url": "https://it.wikipedia.org/wiki?curid=2246054", "title": "Comanderia generale delle province interne", "text": "La Comanderia generale delle province interne, o Comanderia generale delle province interne del nord (spagnolo: \"Comandancia General de las Provincias Internas del Norte\") fu un distretto amministrativo della Spagna coloniale, creato nel 1776 per fornire maggiore autonomia alle province di frontiera del vicereame della Nuova Spagna. L'obbiettivo era quello di stabilire un governo unificato in materia politica (governatorato), militare (capitaneria generale) e fiscale (intendenza). La sua creazione fu parte delle riforme borboniche, e fu istituita nel tentativo di rinvigorire la crescita economica e della popolazione nella regione, minacciata dall'invasione delle potenze straniere. La comanderia generale comprendeva le province di Sonora y Sinaloa, Nueva Vizcaya, Las Californias, Santa Fe de Nuevo M\u00e9xico e Coahuila y Texas (precedentemente nota come Nueva Extremadura).\nStoria.\nIstituzione.\nLe province interne erano un'invenzione di Jos\u00e9 de G\u00e1lvez. Svilupp\u00f2 quest'idea mentre era \"visitador\" reale presso la Nuova Spagna, tra il 1761 ed il 1772. All'inizio aveva intenzione di creare un nuovo vicereame o una capitaneria generale nelle province settentrionali, ma la poca popolazione e le ingenti spese militari lo impedirono. Invece il capo ufficiale della zona ricevette il titolo militare di comandante generale, oltre a dover essere ritenuto l'unico amministratore civile della regione. A causa delle obiezioni del vicer\u00e9 della Nuova Spagna, G\u00e1lvez non riusc\u00ec a mettere in pratica il suo piano mentre era \"visitador\", ma pochi anni dopo il ritorno in Spagna fu nominato Ministro delle Indie. Si trattava essenzialmente di un nuovo ministero creato da Carlo III che permise a G\u00e1lvez di essere indipendente dal Consiglio delle Indie (di cui era anche membro onorario). Grazie alla nuova posizione, G\u00e1lvez riusc\u00ec ad applicare le sue idee all'America spagnola. Oltre alle province interne, G\u00e1lvez cre\u00f2 anche il vicereame del R\u00edo de la Plata e la capitaneria generale del Venezuela (che, a parte il nome, rappresentava un altro vicereame). Inoltre fece ripartire il progetto accantonato che si prefiggeva di sostituire i vecchi \"corregimientos\" e \"alcald\u00edas mayores\" con i nuovi intendenti. G\u00e1lvez nomin\u00f2 Teodoro de Croix come primo comandante generale delle province interne.\nSociet\u00e0.\nCome molti dei governi dei Caraibi, anche le finanze delle province interne erano sovvenzionate da un \"situado\" (sussidio) proveniente dal tesoro reale di Citt\u00e0 del Messico. La prima capitale della comanderia generale fu Arizpe, a Sonora. Le province incorporate nel nuovo distretto erano, e sarebbero continuate ad essere, sotto la giurisdizione dell'Audiencia Reale di Guadalajara. Erano culturalmente diverse da quelle della Nuova Spagna. Mentre le province meridionali erano state la regione delle societ\u00e0 complesse (quali Mexica, Zapotechi, Mixtechi e P'urh\u00e9pecha) durante la conquista, diversa era la situazione delle province dell'Audiencia di Guadalajara. La terra era abitata da un popolo semi-nomade (a cui ci si riferisce col nome nahuatl di Chichimeca) che abitava questa arida regione, e che resistette all'avanzata spagnola venendo spinto al confine, o venendo assorbito in una nuova cultura ispanica che crebbe nelle hacienda e nelle citt\u00e0 ubicate nei pressi delle numerose miniere d'argento della zona.\nRiorganizzazione amministrativa.\nNei decenni che portarono all'indipendenza dell'America spagnola, le Province Interne furono ristrutturate. Nel 1786 le Province Interne furono suddivise in tre comandi: quelle occidentali (Sonora y Sinaloa) guidati dal comandante generale; quelle centrali (Nueva Vizcaya e Nuevo M\u00e9xico) comandate dal vicer\u00e9; e quelle orientali (Coahuila e Texas, con Nuevo Le\u00f3n e Nuevo Santander) anche loro del vicer\u00e9. Un anno dopo questa organizzazione fu rimodellata dando vita ai distretti Occidentale ed Orientale. Nel 1792 il comandante generale aveva in carico Sonora y Sinaloa, Nueva Vizcaya, Nuevo M\u00e9xico, Coahuila ed il Texas. Anche Las Californias apparteneva a lui, ma il vicer\u00e9 lo sovrastava di fatto nel comando. Infine furono ricostituiti i due distretti Occidentale ed Orientale nel 1811, ma tutti governati dal vicer\u00e9."}
{"id": "2246060", "revid": "1628923", "url": "https://it.wikipedia.org/wiki?curid=2246060", "title": "Sintesi di Simmons-Smith", "text": "La sintesi di Simmons-Smith permette di ottenere facilmente con buone rese anelli ciclopropanici sostituiti a partire da alcheni,\nimpiegando CH2I2 e una lega di zinco-rame che costituiscono appunto il reattivo di Simmons-Smith.\nSi pensa che la specie reattiva sia un intermedio di organozinco di formula ICH2ZnI che pu\u00f2 essere considerato un carbene mascherato (un carbenoide). In questo modo si evita la formazione nell'ambiente di reazione di specie carbeniche libere che altrimenti darebbero anche reazioni di\ninserzione, difficilmente controllabili.\nLa reazione altamente stereospecifica e regioselettiva avviene con un attacco \"syn\" concertato e, per una generica olefina, pu\u00f2 essere schematizzata come segue:\nUno sviluppo della sintesi di Simmons-Smith prevede il trattamento del substrato, invece che con il semplice diiodometano, con un generico diiododerivato\nRCHI2 o ArCHI2 e Et2Zn in etere; in questo modo \u00e8 possibile ottenere ciclopropani ulteriormente funzionalizzati."}
{"id": "2246062", "revid": "121392074", "url": "https://it.wikipedia.org/wiki?curid=2246062", "title": "Orso Smokey", "text": "L'orso Smokey \u00e8 la mascotte del Corpo di Rangers Forestali dello Stato di New York. Fu creata nel 1944; il suo slogan era \"Soltanto tu puoi prevenire gli incendi nei boschi\" (traduzione della versione originale \"Only you can prevent forest fires\u201d).\nStoria.\nNel 1950 venne ritrovato un giovane orso nero americano di tre mesi, orfano di madre a causa di un incendio forestale: il cucciolo presentava segni di gravi ustioni su tutto il corpo. L'animale venne immediatamente trasportato in un centro di recupero per la fauna selvatica e, grazie alle cure, riusc\u00ec fortunatamente a sopravvivere. Da l\u00ec si ebbe l'idea di creare una mascotte tenera (come pu\u00f2 essere un orsetto) e con una storia vera, triste ma a lieto fine che sensibilizzasse le persone e in particolare i bambini sugli incendi dolosi e invitarli a non compiere atti vandalici nelle foreste.\nCartoni animati.\n \u00e8 anche protagonista di una serie televisiva animata met\u00e0 americana e met\u00e0 giapponese prodotta da Rankin-Bass Productions, Toei Animation."}
{"id": "2246064", "revid": "115056242", "url": "https://it.wikipedia.org/wiki?curid=2246064", "title": "Caccia multiruolo", "text": "Un caccia multiruolo \u00e8 un aereo da caccia capace di effettuare differenti tipi di missioni e capace di coprire diversi tipi di ruoli: caccia intercettore, cacciabombardiere, aereo da attacco al suolo o ancora aereo da ricognizione.\nDescrizione.\nUn \"caccia multiruolo\" si differenzia da un cacciabombardiere perch\u00e9 il primo \u00e8 progettato per svolgere in egual maniera sia il compito di \"difesa aerea\" sia quello di \"attacco al suolo\", mentre il secondo \u00e8 progettato pi\u00f9 specificamente per il ruolo \"aria-terra\", viceversa, un caccia intercettore \u00e8 un aereo destinato precipuamente al ruolo \"aria-aria\".\nI moderni aerei da caccia (dalla IV generazione in avanti) non svolgono un solo compito, ma sono in grado di svolgerne diversi, questo perch\u00e9 il costo unitario e i costi di manutenzione sono talmente alti che una spesa simile sarebbe ingiustificata per un velivolo dalle capacit\u00e0 ridotte e/o limitate ad un solo specifico ruolo. Nascono cos\u00ec i \"caccia multiruolo\", aerei in grado di svolgere diverse missioni, dall'intercettazione, al bombardamento, alla ricognizione.\nQuesto \u00e8 possibile grazie alle avanzate tecnologie che lo rendono estremamente versatile di fronte a diversi compiti. Esempi di questo tipo di aerei sono il Tornado, l'F-16, l'F/A-18 Hornet e Super Hornet, il Typhoon, il Rafale, il JAS 39 Gripen, il Su-30, il Su-35, il JF-17 Thunder e il J-10. Ai tempi della seconda guerra mondiale, i pi\u00f9 famosi caccia multiruolo furono il Messerschmitt Bf 110 e il de Havilland DH.98 Mosquito.\nL'F/A-18E/F Super Hornet, il MiG-29K, il Tornado, il Rafale ed altri, possono anche svolgere il ruolo di aerocisterna, nelle versioni opportunamente dotate del sistema di rifornimento in volo (\"buddy refuelling\"). Il Typhoon \u00e8, secondo il costruttore, un velivolo capace di coprire diversi ruoli nel corso di una stessa missione, da qui il termine \"swing-role\".\nIl Rafale \u00e8 proposto sia in versione per operare da una base di terra, sia in versione imbarcata per operare da una portaerei, le due versioni sono identiche al 90%, anche per questo la Dassault chiama il suo velivolo \"omni-role\".\nL'F-35 Lightning II \u00e8 invece proposto in tre versioni, una a decollo ed atterraggio convenzionale (CTOL) per operare da una base di terra e due per operare da una portaerei, una a decollo corto e atterraggio verticale (STOVL) e una specifica per portaerei (CATOBAR).\nMolti caccia multiruolo di ultima generazione possono essere dotati di contromisure elettroniche per la guerra elettronica, come ad esempio il Tornado ECM, il Boeing E/A-18G Growler (derivato dall'F/A-18E/F Super Hornet) e il Rafale (\"Standard F4\"). Il termine inglese con cui viene oggi indicato il caccia multiruolo \u00e8 \"Multi-Role Combat Aircraft\" (MRCA), questo termine fu usato nel 1968 per indicare il programma/progetto multinazionale che avrebbe condotto alla realizzazione del Panavia Tornado; durante la fase di sviluppo il progetto \u00e8 stato anche chiamato, abbreviandolo, \"Multi-Role Aircraft\" (MRA).\nDue ruoli principali.\nSi possono distinguere due ruoli principali:\nUn terzo ruolo, secondario, \u00e8 rappresentato dalla ricognizione aerea.\nFamiglia o aereo multiruolo.\nIl termine \"multiruolo\" pu\u00f2 essere utilizzato per identificare:"}
{"id": "2246065", "revid": "1305772", "url": "https://it.wikipedia.org/wiki?curid=2246065", "title": "Mark Christopher Lawrence", "text": " \nNoto al pubblico per aver interpretato il dj esoterico nel mockumentary satirico \"Fear of a Black Hat\" e Big Mike nella serie televisiva \"Chuck\" della NBC.\n\u00c8 molto conosciuto nel panorama televisivo degli Stati Uniti, dove lavora spesso e volentieri in serie televisive, situation comedy di genere comico/commedia come \"Heroes\", \"My Name Is Earl\", \"Crossing Jordan\", \"Dharma &amp; Greg\" e \"Malcolm\".\nBiografia.\nNativo di Compton (California), parte della contea di L.A., con origini afroamericane \u00e8 stato allevato dalla madre insieme ai due fratelli. Da giovane si interessa al teatro e alla recitazione, dove entra a far parte di un gruppo di recitazione scolastico.\nIn adolescenza partecipa alle Literary Olympiad della scuola e classificandosi alla prima posizione ottiene la candidatura al pi\u00f9 importante trofeo nazionale Bovero-Tabor Award ove vince il premio come miglior oratore.\nA seguito dell'ottimo rendimento scolastico al college, vince una borsa di studio con la quale riesce a iscriversi e pagare gli studi alla University of Southern California, istituto in cui prosegue il cammino di oratore e recitatore vincendo vari tornei a livello universitario e studentesco. \nContemporaneamente alla frequenza nell'USC si iscrive al Los Angeles Theater Center dove impara meglio a recitare, proprio qui viene notato da un agente professionale di Hollywood che gli procura il debutto televisivo affidandogli un ruolo nella serie cult poliziesca \"Hill Street, giorno e notte\".\nUna volta laureatosi alla USC entra a far parte del gruppo comico San Francisco Mime Troupe e con spettacoli esiliranti guadagna fama oltremare partecipando a tour in Australia e Canada.\nPreferendo sempre il teatro a cinema e televisione, vince un \"Dramologue Award\" per la sua interpretazione nell'opera teatrale melodrammatica \"Minimanta\" di Reza Abdoh."}
{"id": "2246074", "revid": "709565", "url": "https://it.wikipedia.org/wiki?curid=2246074", "title": "Bonjour Marianne", "text": "Bonjour Marianne (\"Marianne 1\u00e8re\") \u00e8 una serie televisiva animata prodotta da IDDH e Antenne 2 e basata su un romanzo di Robert Louis Stevenson.\nTrama.\nNarra le avventure di una giovane spadaccina francese di nome Marianne, che viaggia per avere notizie dei suoi genitori. Lungo la strada dovr\u00e0 inoltre vedersela con diversi nemici che le ostacolano il cammino.\nTrasmissioni italiane.\n\"Bonjour Marianne\" \u00e8 stato trasmesso la prima volta dal 31 dicembre 1991 al 20 febbraio 1992 su Canale 5 all'ora di pranzo, durante il contenitore \"Ciao Ciao\", e in seguito su Italia 1. Non ha mai avuto ulteriori repliche, per questo le puntate della serie animata sono estremamente rare.\nSigla italiana.\n\u00c8 stata cantata da Cristina D'Avena, nota per aver dato la voce alle sigle di molti cartoni animati e anime."}
{"id": "2246075", "revid": "1543377", "url": "https://it.wikipedia.org/wiki?curid=2246075", "title": "Cordwainer Smith", "text": " \nNoto studioso dell'Oriente ed esperto di guerra psicologica, Linebarger impieg\u00f2 anche gli pseudonimi \"Carmichael Smith\" (per il suo thriller politico \"Atomsk\"), \"Anthony Bearden\" (per le sue poesie) e \"Felix C. Forrest\" (per i romanzi \"Ria\" e \"Carola\").\nBiografia.\nLinebarger nacque a Milwaukee, nel Wisconsin. Suo padre era Paul M. W. Linebarger, avvocato e attivista politico strettamente legato ai leader della Rivoluzione Xinhai del 1911. Il risultato di questi legami fu che Linebarger ebbe come padrino Sun Yat-sen, che combatt\u00e9 i signori della guerra cinesi e fu il padre del nazionalismo cinese. Da bambino Linebarger perse la vista dall'occhio destro e la vista dell'altro fu menomata da un'infezione. La famiglia si trasfer\u00ec in Francia e poi in Germania, e il risultato fu che da adulto Linebarger padroneggiava sei lingue. Nel 1936, a 23 anni, consegu\u00ec il Ph.D. in scienze politiche presso la Johns Hopkins University.\nCarriera.\nDal 1937 al 1946 insegn\u00f2 alla Duke University, dove inizi\u00f2 a pubblicare opere assai apprezzate sulla situazione politica in Estremo Oriente. Pur mantenendo l'incarico alla Duke dopo lo scoppio della seconda guerra mondiale, Linebarger divenne tenente dell'Esercito degli Stati Uniti e fu coinvolto nella creazione dell'United States Office of War Information e dell'Operation Planning and Intelligence Board. Collabor\u00f2 anche all'organizzazione della prima sezione di guerra psicologica dell'esercito americano. Nel 1943 fu inviato in Cina per coordinare le operazioni di spionaggio militare. Quando in seguito svilupp\u00f2 il suo interesse per la Cina, Linebarger divenne amico personale di Chiang Kai-shek. Al termine della guerra era salito al grado di maggiore.\nNel 1947 Linebarger pass\u00f2 alla Paul H. Nitze School of Advanced International Studies della Johns Hopkins University a Washington DC, con l'incarico di professore di studi asiatici. Mise a frutto le proprie esperienze di guerra nel saggio \"Psychological Warfare\" (1948), oggi considerato un classico da molti esperti. Linebarger sal\u00ec al grado di colonnello della Riserva. Fu richiamato come consulente per le forze armate britanniche durante la guerriglia in Malaysia (\"Malayan Emergency\") tra il 1948 e il 1960, e per la Sesta armata americana nella Guerra di Corea. Si definiva un \"visitatore di piccole guerre\" ma evit\u00f2 di essere coinvolto nella Guerra del Vietnam; ci\u00f2 non gli imped\u00ec di lavorare per la Central Intelligence Agency. Viaggi\u00f2 molto e divenne membro della Foreign Policy Association, e nei primi anni sessanta divent\u00f2 consulente dell'allora presidente statunitense John Fitzgerald Kennedy.\nMatrimonio e famiglia.\nNel 1936 Linebarger spos\u00f2 Margaret Snow. Ebbero figlie nel 1942 e nel 1947. Divorziarono nel 1949. Nel 1950 Linebarger spos\u00f2 Genevieve Collins; ebbero diversi figli, e il matrimonio dur\u00f2 fino alla morte di Linebarger. Linebarger aveva espresso il desiderio di ritirarsi in Australia, che aveva visitato in uno dei suoi tanti viaggi, ma mor\u00ec d'infarto a Baltimora nel Maryland, a 53 anni. In quanto colonnello, Linebarger \u00e8 sepolto nell'Arlington National Cemetery, sezione 35, tomba numero 4712. La seconda moglie Genevieve fu sepolta con lui il 16 novembre 1981.\nLa carriera di scrittore.\nAnche se Smith inizi\u00f2 a scrivere narrativa assai presto (il suo primo racconto, \"War No. 81-Q\" fu pubblicato dal giornale della sua high school, \"The Adjutant\", nel 1928, quando aveva 15 anni), e nonostante avesse cominciato l'attivit\u00e0 di scrittore adulto con tre romanzi non di fantascienza (\"Ria\" e \"Carola\", pubblicati sotto lo pseudonimo di Felix C. Forrest, e \"Atomsk: A Novel of Suspense\"), ad averlo reso famoso sono i racconti di fantascienza e il suo unico romanzo, \"Norstrilia\".\nIl primo racconto pubblicato fu \"I controllori vivono invano\" (1950), che usc\u00ec su una rivista di secondaria importanza, \"Fantasy Book\", dopo che per cinque anni Smith aveva inviato invano (appunto) il manoscritto alle riviste pi\u00f9 famose ricevendo solo rifiuti (anche se pieni di incoraggiamenti, come quello di John W. Campbell). La fantascienza di Smith era talmente innovativa da spiazzare i redattori: non si accettava che venisse introdotta un'intera societ\u00e0 di grande complessit\u00e0 senza che venisse spiegato niente, dando per scontati molti elementi, come se i lettori dovessero gi\u00e0 conoscerli.\nI racconti che Smith pubblic\u00f2 dal 1950 fino alla morte appartengono al vasto disegno di storia futura della Strumentalit\u00e0 dell'Uomo, un'organizzazione interplanetaria (governo oligarchico di una casta di immortali, impegnati a mantenere la centralit\u00e0 dell'uomo, ed evitare che siano le macchine ad avere il sopravvento). Altri punti caratteristici di C. Smith sono il pianeta Norstrilia (colonizzato da australiani e immensamente ricco perch\u00e9 l'unico a produrre lo \"stroon\", sostanza pecorile che d\u00e0 l'immortalit\u00e0), e gli \"Underpeople\" (animali geneticamente modificati con un'intelligenza pari a quella umana, ma legalmente discriminati). I controllori (\"Scanner\") del primo racconto di Smith sono gli unici in grado di pilotare le navi interstellari ma devono essere chirurgicamente menomati per poter svolgere il compito.\nNell'affresco di Smith molti aspetti restano oscuri o appena accennati, eppure l'effetto d'insieme \u00e8 potente, grazie all'adozione di elementi stilistici tratti dalla letteratura e dalla cultura cinese che l'autore conosceva bene. Nella ricerca ingenua, elementare e verbosa della \"meraviglia\", che riesce epidermica, insistita e perci\u00f2 piuttosto noiosa, ha tuttavia influenzato diversi scrittori di fantascienza, da Ursula K. Le Guin a Frank Herbert, da Samuel R. Delany a Jonathan Lethem.\nOpere.\n\"(elenco non esaustivo)\""}
{"id": "2246076", "revid": "1543377", "url": "https://it.wikipedia.org/wiki?curid=2246076", "title": "Nazionale di rugby a 15 di Niue", "text": "La nazionale di rugby XV di Niue rappresenta Niue nel rugby a 15 in ambito internazionale, dove \u00e8 inclusa fra le formazioni di terzo livello.\nAll'estero ed in patria \u00e8 nota anche come \"Toa Niue\"."}
{"id": "2246080", "revid": "125699366", "url": "https://it.wikipedia.org/wiki?curid=2246080", "title": "Coccinella (manga)", "text": " \u00e8 un manga kodomo giapponese scritto e disegnato da Noboru Kawasaki e pubblicato da Shogakukan fra il 1973 e il 1976 nella rivista educativa per la scuola elementare \"Shogakukan no Gakush\u014d Zasshi\". \u00c8 stato poi raccolto in quattro volumi ed \u00e8 inedito in Italia.\nDal manga \u00e8 stata tratta una serie televisiva animata di 104 episodi prodotta dalla Tatsunoko e trasmessa da Fuji TV fra il 1974 e il 1976. La serie \u00e8 stata doppiata in italiano e trasmessa a partire dagli anni ottanta dalle televisioni locali e successivamente replicata da varie syndication, tra cui Junior Tv, Supersix e Italia 7; nel 1996 l'anime viene inoltre riproposto sull'emittente televisiva Telemontecarlo \u00e8 questa \u00e8 l'ultima trasmissione in un canale televisivo Italiano. Dal 2 dicembre 2013 gli episodi vengono pubblicati per lo streaming su internet sul canale di YouTube \"Mondo TV - Il sorriso dei bimbi!\". Il totale degli episodi trasmessi in Italia sono 101 dei 104 episodi.\nTrama.\nLa storia si svolge nel quartiere Ueno di Tokyo dove vivono i sette fratelli Ischu orfani di genitori che, poverissimi ma orgogliosi, spesso rifiutano l'aiuto economico del ricchissimo nonno preferendo fare qualche lavoretto a tempo parziale per guadagnarsi ci\u00f2 che gli serve.\nI sette giovani erano cresciuti fino a poco tempo prima felicemente supportati dall'amore e cura dei loro genitori: in segno di gratitudine i bambini regalano alla coppia un biglietto vinto alla lotteria per un viaggio turistico in Hokkaid\u014d, per festeggiare il loro anniversario di matrimonio. Purtroppo i genitori rimangono coinvolti in un incidente aereo durante il viaggio: i loro corpi non vengono ritrovati e neppure segnalati come dispersi (nell'anime muoiono stremati dagli stenti e dalla fatica).\nAnche se questa risulta essere certamente una tragedia davvero scioccante per i giovani, non si lasciano travolgere ed abbandonare alla disperazione: debbono piuttosto unire le loro forze per riuscire a stare in piedi autonomamente con le proprie gambe senza l'aiuto di nessun adulto, senza dover dipendere da nessun altro. Dovranno guadagnarsi da vivere da soli.\nLa loro vita coraggiosa ma anche faticosa ha quindi inizio, continuando ad aiutarsi gli uni agli altri con vero affetto fraterno: il loro atteggiamento sincero e vivace, la loro indole buona ed indipendente riuscir\u00e0 gradualmente a conquistarsi l'ammirazione e l'incoraggiamento da parte di tutte le persone della loro comunit\u00e0.\nLa pi\u00f9 piccola della famiglia, Yoko, \u00e8 conosciuta da tutti come \"Coccinella\" perch\u00e9 i punti neri presenti sulla livrea delle coccinelle sono sette, per l'appunto il numero dei fratelli. Coccinella ha cinque anni, \u00e8 pasticciona e testarda, fa ancora la pip\u00ec a letto, ma sa anche essere molto dolce ed ama gli animali: possiede due cani, uno dei quali si chiama Karabe, e poi anche un maiale, un gatto ed un papero con cui s'accompagna ovunque vada.\nCoccinella non va a scuola e durante il giorno rimane da sola, ed \u00e8 per questo che la vediamo andare molto spesso allo zoo a trovare Kuma, un grande amico del padre defunto; oppure va un po' in giro per il quartiere con i suoi animali, o gioca con le sue amiche.\nLa sorella pi\u00f9 grande si chiama Sukimi, ha un carattere calmo e riflessivo e si trova nell'incombenza di far da madre a tutti i fratelli, svolgendo inoltre i lavori di casa.\nIl secondo fratello \u00e8 Kaji, che ha un carattere davvero molto irruente ed orgoglioso; a scuola non va affatto bene ed \u00e8 per questo che viene molto spesso messo in punizione dal professor Ban, il quale usa volentieri questi metodi spartani. Egli ama molto lo sport, in particolare la boxe (tanto che somiglia molto a Rocky Joe) ed \u00e8 innamorato della sua compagna di classe Urara. All'interno della famiglia fa da padre ai fratelli minori e la mattina presto consegna il latte.\nIl terzo fratello si chiama invece Mitzuo e va molto bene a scuola, si direbbe che \u00e8 l'intellettuale della famiglia: \u00e8 molto responsabile e vorrebbe diventare un grande scienziato. Il quarto fratello \u00e8 Mokuzake, grasso e pessimista in ogni situazione, che desidererebbe diventare un monaco buddista e la mattina, accompagnato da Mitzuo, va a consegnare i giornali. Il quinto \u00e8 Kintaro (che assomiglia molto a Ugo re del judo); ha una spiccata predilezione nei confronti delle belle ragazze e vorrebbe diventare un contadino. Il sesto \u00e8 invece Sushimaru che non ha neppure un capello in testa e vorrebbe diventare un detective.\nPersonaggi.\nI sette fratelli.\nIn giapponese, ciascuno dei sette fratelli \u00e8 chiamato in base ad un giorno della settimana, da luned\u00ec a domenica, a seconda dell'et\u00e0. Il cognome significa infatti \"una settimana\". Nella versione italiana \u00e8 presente qualche differenza nei nomi.\n\"Doppiata in giapponese da Minori Matsushima e in italiano da Francesca Rossiello\"\nHa cinque anni ed il suo vero nome \u00e8 Yoko (Hiyoko nella versione originale). Fu soprannominata Coccinella dopo la morte dei genitori. Nella versione originale dell'anime il suo nome \u00e8 anche abbreviato in .\nProtagonista dell'anime, \u00e8 la sorella pi\u00f9 piccola della famiglia, \u00e8 una ragazzina dal carattere vivace ed \u00e8 molto testarda, combina pasticci e per questi motivi litiga molto con i suoi fratelli, soprattutto con Kaji, per\u00f2 \u00e8 anche molto graziosa e dolce. Fa ancora la pip\u00ec a letto, va sempre in giro con i suoi animali, ha molti amici fra cui Kuma e da grande, siccome ama molto gli animali, sogna di diventare una veterinaria.\n\"Doppiato in giapponese da Yoshito Yasuhara e in italiano da Alessio Cigliano\"\nHa 15 anni, \u00e8 il secondo fratello della famiglia, fa da padre ai suoi fratelli e la mattina consegna il latte, \u00e8 un ragazzo molto irrequieto, testardo (per questo litiga molte volte con Coccinella e gli altri fratelli) e a volte \u00e8 violento, per questo a scuola va male ed \u00e8 sempre messo in punizione dal suo professore. Gli piace praticare lo sport, in particolare la boxe. \u00c8 innamorato di Urara.\n\"Doppiata in giapponese da Mari Okamoto e in italiano da Francesca Rossiello\"\nHa 16 anni, \u00e8 la sorella pi\u00f9 grande della famiglia, fa da madre ai suoi fratelli si occupa delle faccende di casa, \u00e8 una ragazza molto matura e riflessiva e a scuola ottiene dei risultati molto soddisfacenti.\n\"Doppiato in giapponese da Yoshiko Yamamoto e poi da Yoshiko Matsuo e in Italiano da Francesca Rossiello\"\nHa 14 anni, \u00e8 il terzo fratello della famiglia. \u00c8 il genio di famiglia e ha gi\u00e0 vinto un premio di letteratura, \u00e8 molto responsabile e la mattina consegna i giornali. Vuole diventare uno scienziato.\n\"Doppiato in giapponese da Keisuke Yamashita e in italiano da Bruno Cattaneo\"\nHa 13 anni, \u00e8 il quarto fratello della famiglia. \u00c8 grasso e pessimista e molto religioso e da grande vuole diventare un monaco buddista. La mattina consegna i giornali insieme a Mitzuo.\n\"Doppiato in giapponese da Noriko Tsukase\"\nHa 8 anni, \u00e8 il quinto fratello della famiglia. \u00c8 vivace ed allegro, assomiglia molto a Ugo il re del judo (protagonista di un altro anime prodotto dalla Tatsunoko) e gli piacciono molto le ragazze. Vuole diventare un contadino.\n\"Doppiato in giapponese da Hiroko Maruyama e in italiano da Graziella Polesinanti\"\nHa 7 anni, \u00e8 il sesto fratello della famiglia. \u00c8 calvo ed ombroso, vuole diventare un detective.\nAltri.\n\"Doppiato in giapponese da Hiroshi Masuoka e in italiano da Bruno Cattaneo\"\nEra il padre dei sette fratelli. Lavorava in uno zoo.\n\"Doppiata in giapponese da Miyoko As\u014d e in italiano da Graziella Polesinanti\"\nEra la madre dei sette fratelli.\n\"Doppiato in giapponese da Kazuya Tatsukabe\"\nCompare solo nell'anime. \u00c8 l'amico di famiglia Ischu essendo stato amico e collega di lavoro del padre di Coccinella. Grasso e buono lavora allo zoo ed \u00e8 sempre disponibile nei confronti dei fratelli Ischu. Viene dalla campagna dove ha la madre.\n38 anni, \u00e8 il professore di Kaji e talvolta utilizza metodi spartani. Grasso e dal carattere burbero, in realt\u00e0 ha un cuore tenero e vuole fare da padre ai suoi studenti.\nDoppiata in italiano da Graziella Polesinanti\nHa 15 anni ed \u00e8 la compagna di classe di Kaji, il quale prova dei sentimenti nei suoi confronti. \u00c8 una ragazza molto bella e intelligente ed \u00e8 figlia di un medico.\n\"Doppiato in giapponese da Yoneko Matsukane\"\nCompare solo nell'anime. 15 anni, \u00e8 il compagno di classe di Kaji di cui prima \u00e8 un nemico poi \u00e8 diventato un amico. \u00c8 un ragazzo basso con gli occhiali molto furbo. In realt\u00e0 \u00e8 fragile e soffre di solitudine. Durante la serie si trasferisce in Brasile con la sua famiglia.\n\"Doppiato in giapponese da T\u014dru \u014chira\"\n75 anni. \u00c8 il ricchissimo nonno materno dei fratelli Ischu. \u00c8 sempre disposto ad aiutare i suoi nipoti, sebbene questi non lo accettano all'inizio (successivamente inizieranno a volergli bene). Ha ripudiato sua figlia perch\u00e9 non voleva che si sposasse con il padre dei ragazzi.\n75 anni. \u00c8 la madre di un pescivendolo nonch\u00e9 amica d'infanzia di Teko Yokura. Ha un carattere difficile tanto che la moglie del figlio non la sopporta.\n\u00c8 il pescivendolo della zona, figlio della signora Momoe e marito di Hanako.\n\u00c8 la moglie di Keisuke e nuora della signora Momoe, con cui non va molto d'accordo per il carattere difficile di quest'ultima, tanto che in molti casi ha tentato di ritornare dai suoi genitori.\nAnime.\nSigle.\n, interpretata da Mitsuko Horie con i cori dei K\u014drogi '73 e degli Young Fresh; il testo \u00e8 scritto dall'autore del manga Noboru Kawasaki e da Ichir\u014d Wakabayashi; musica e arrangiamento di Shunsuke Kikuchi."}
{"id": "2246087", "revid": "1368446", "url": "https://it.wikipedia.org/wiki?curid=2246087", "title": "Capitan Jet", "text": " \u00e8 una serie anime giapponese prodotta da Toei Animation e composta da 27 episodi.\nTrama.\nIl dottor Yamanoue e il dottor Kauashimo decidono di creare un ragazzo androide a cui danno il nome di Capitan Jet, ma non si accordano sull'uso che ne verr\u00e0 fatto. L'uno desidererebbe che l'androide combattesse contro i criminali, e dota quindi il suo corpo di poteri speciali, l'altro invece, che non vorrebbe che Capitan Jet fosse soltanto considerato un'arma, lo dota di sentimenti umani.\nIl giovane androide da quel momento conduce una vita normale, ma entra subito in azione con i suoi poteri quando si trova a confrontarsi con le ingiustizie del mondo, anche se le sue incredibili potenzialit\u00e0 non sovrastano mai il suo carattere di essere umano."}
{"id": "2246090", "revid": "767487", "url": "https://it.wikipedia.org/wiki?curid=2246090", "title": "Music from Macbeth", "text": "Music from Macbeth \u00e8 un album del 1972 della band progressive rock Third Ear Band. \u00c8 la raccolta delle colonne sonore del film del 1971 di Roman Polanski, Macbeth, l'adattamento cinematografico della tragedia di Shakespeare Macbeth."}
{"id": "2246092", "revid": "38120", "url": "https://it.wikipedia.org/wiki?curid=2246092", "title": "Tuamasaga", "text": "Tuamasaga \u00e8 un distretto di Samoa. Comprendente parte dell'isola Upolu, ha una popolazione (Censimento 2016) di 95.907. Il capoluogo \u00e8 Afega."}
{"id": "2246093", "revid": "1695956", "url": "https://it.wikipedia.org/wiki?curid=2246093", "title": "Che famiglia \u00e8 questa Family!", "text": " \u00e8 un manga \"sh\u014djo\" scritto e disegnato da Taeko Watanabe, pubblicato in Giappone sulla rivista \"Bessatsu Sh\u014djo Comic\" di Shogakukan dal luglio 1981 al settembre 1985.\nDal manga \u00e8 stato tratto un anime di 26 episodi, , prodotto dalla KnacK e andato in onda in Giappone su TV Tokyo tra l'ottobre 1986 e il marzo 1987; in Italia \u00e8 stato trasmesso su Italia 1 tra il febbraio e l'aprile 1988.\nTrama.\nGli Anderson, una famiglia americana residente a Los Angeles, in California, ricca ma alquanto 'pittoresca', si ritrova a dover adottare un bambino di nome Jonathan Allen quando quest'ultimo afferma di essere figlio illegittimo di Wilfred, il padre della famiglia. Ci\u00f2 si rivela in seguito essere falso, ma la natura gentile del bambino conquista tutti i componenti della famiglia, che decidono comunque di ospitarlo insieme al suo cane Adam. \nLa serie racconta la vita di tutti giorni della famiglia Anderson, in particolar modo quella della secondogenita Fea, dal carattere risoluto e dalla vita amorosa un po' problematica, che non vede di buon occhio l'arrivo di Jonathan.\nManga.\nIl manga \u00e8 stato pubblicato sulla rivista \"Bessatsu Sh\u014djo Comic\" dal luglio 1981 al settembre 1985 e successivamente \u00e8 stato serializzato in 11 tank\u014dbon per conto della Shogakukan, pubblicati tra l'aprile 1982 e il dicembre 1985. L'opera ha ricevuto diverse ristampe nel corso degli anni: in 6 volumi nel 1991 per la collana \"Flower Comics Wide\", in 6 volumi formato tascabile nel 1998 per la \"Shogakukan Bunko\" e sempre in 6 volumi shins\u014dban nel 2007.\nIn Italia non \u00e8 mai arrivato.\nAnime.\nL'anime, prodotto dalla KnacK, \u00e8 composto da 26 episodi, andati in onda su TV Tokyo dal 6 ottobre 1986 al 30 marzo 1987. La storia segue piuttosto fedelmente quella del manga ma risulta molto sintetizzata, favorendo pi\u00f9 il lato comico di quello serioso dei capitoli.\nIn Italia \u00e8 stato acquistato da Fininvest (ora Mediaset) ed \u00e8 stato trasmesso su Italia 1 tra il febbraio e l'aprile 1988 all'interno del contenitore \"Bim Bum Bam\". Nelle repliche su Man-ga del 2012 \u00e8 stato recuperato l'episodio 3, mai trasmesso prima, in lingua originale sottotitolata. La serie \u00e8 stata raccolta e uscita in 2 DVD-BOX da Yamato Video nel settembre e dicembre 2012 mantenendo in originale il titolo, ma con il sottotitolo \"Che famiglia \u00e8 questa Family!\" in copertina per fidelizzazione con gli spettatori televisivi italiani; contengono sia la versione televisiva censurata con il doppiaggio storico, sia quella integrale in lingua giapponese sottotitolata in italiano.\nSigle.\nLa sigla italiana, scritta da Alessandra Valeri Manera con la musica di Ninni Carucci ed interpretata da Cristina D'Avena, presenta un arrangiamento completamente diverso dalle originali e viene usata sia in apertura che in chiusura. Il brano \u00e8 stato poi incluso in alcuni album della cantante, ovvero \"Cristina D'Avena e i tuoi amici in TV 2\" (1988) e \"Cristina D'Avena e i tuoi amici in TV 2004\".\nAdattamento italiano.\nIn Italia la serie se da una parte ha mantenuto i nomi dei personaggi (americani gi\u00e0 in originale), dall'altra ha sub\u00ecto diversi tagli, censure e modifiche dei dialoghi, volte principalmente a nascondere l'omosessualit\u00e0 di alcuni personaggi, arrivando a eliminare del tutto l'episodio 3, in cui il personaggio di Kay viene visto baciare Leif da Fea; esso \u00e8 stato recuperato solo in seguito con la messa in onda su Man-ga e nei DVD in lingua originale e sottotitolato in italiano. Altre modifiche riguardano la madre di Jonathan che in realt\u00e0 non \u00e8 semplicemente un'amica del signor Anderson, bens\u00ec la sua ex fidanzata, e il bambino inizialmente dice di essere suo figlio illegittimo e non orfano; inoltre non ha idea di chi sia il suo vero padre, che conoscer\u00e0 solo nell'ultimo episodio. I riferimenti all'omosessualit\u00e0 del padre di Leif (motivo per cui si \u00e8 separato dalla madre del ragazzo) sono stati rimossi e il compagno viene fatto passare per suo figlio, quindi fratello di Leif, cos\u00ec come quelli sul personaggio di Mariko che si prende una cotta per Fea, scambiandola inizialmente per un ragazzo. Su Man-ga e sui DVD della Yamato Video \u00e8 stata proposta la versione originale con i sottotitoli in lingua italiana.\nCD.\nAncora prima dell'inizio della serie animata, negli anni ottanta sono stati pubblicati diversi LP, tuttavia mai ristampati su CD, ad eccezione di quello contenente le musiche di sottofondo uscito nel marzo 2005."}
{"id": "2246102", "revid": "767487", "url": "https://it.wikipedia.org/wiki?curid=2246102", "title": "Max Noether", "text": "Biografia.\nMax Noether \u00e8 nato a Mannheim nel 1844 da Amalia W\u00fcrzburger e da Hermann N\u00f6ther.\nIl suo nonno paterno, Elias Samuel, aveva iniziato i suoi affari a Bruchsal nel 1797. Elias ebbe nove figli, uno dei quali era Hertz Samuel. Nel 1809, a Baden-Baden fu stabilito l\"'Editto di tolleranza\", che assegnava un cognome tedesco al capo famiglia di ogni famiglia ebrea che non ne possedeva ancora uno. In questo modo, la famiglia Samuel divenne la famiglia N\u00f6ther, e il nome del figlio Hertz (il padre di Max) divenne Hermann. Quando raggiunse diciotto anni, Hermann si trasfer\u00ec a Mannheim dove, insieme al fratello Joseph, avvi\u00f2 un'impresa di ferramenta.\nMax Noether fu il terzo dei cinque figli di Hermann e dalla moglie Amalia W\u00fcrzburger.\nAll'et\u00e0 di quattordici anni Max Noether contrasse la poliomielite, e la sua intera vita fu segnata dagli effetti di questa malattia. A causa dei suoi problemi fisici, non fu pi\u00f9 in grado di raggiungere la scuola, e per alcuni anni continu\u00f2 gli studi ginnasiali ricevendo lezioni a casa.\nCome autodidatta, intraprese studi matematici di livello avanzato ed entr\u00f2 all'Universit\u00e0 di Heidelberg nel 1865; qui ebbe come docenti Jacob L\u00fcroth e Gustav Kirchhoff, e nel 1868 ottenne un dottorato in astronomia. Successivamente si dedic\u00f2 a ricerche matematiche a Gie\u00dfen con Alfred Clebsch; qui inizi\u00f2 anche una lunga collaborazione con Alexander von Brill. Nel 1870 ottenne la libera docenza all'Universit\u00e0 di Heidelberg con una tesi di abilitazione sulle curve razionali. In questa universit\u00e0 insegn\u00f2 prima come libero docente, e dal 1874 come professore straordinario. Nel 1875 si trasfer\u00ec all'Universit\u00e0 di Erlangen, dove divenne professore ordinario nel 1888.\nNel 1880 spos\u00f2 Ida Amalia Kaufmann, figlia di un ricco mercante ebreo. Due anni pi\u00f9 tardi nacque la loro prima figlia, Amalia Emmy Noether, che diverr\u00e0 una figura centrale nell'algebra astratta. Nel 1883 nacque loro un figlio chiamato Alfred, che pi\u00f9 tardi studier\u00e0 chimica e che sarebbe morto nel 1918. Il terzo figlio, Fritz, nacque nel 1884. Come Emmy, anche Fritz Noether ebbe successo come matematico. Poco si sa circa il loro quarto figlio, Gustav Robert, nato nel 1889, che soffr\u00ec di continue malattie e mor\u00ec nel 1928.\nMax Noether lavor\u00f2 all'Universit\u00e0 di Erlangen per molti anni, dapprima come professore straordinario e dal 1888 come professore ordinario. Ad Erlangen mor\u00ec il 13 dicembre 1921.\nMax Noether fu una delle figure preminenti nella geometria algebrica del suo tempo. Il suo lavoro fu influenzato da Niels Abel, Bernhard Riemann, Arthur Cayley e Luigi Cremona; seguendo Cremona, studi\u00f2 le propriet\u00e0 delle variet\u00e0 algebriche invarianti per le trasformazioni birazionali.\nA causa dell'importanza raggiunta da sua figlia, i testi di riferimento a disposizione generalmente lo descrivono come il padre di Emmy Noether, piuttosto che il contrario (come accade invece nelle comuni famiglie). Un amico di famiglia, Edmund Landau, ha descritto Emmy come \"l'origine del sistema di coordinate\" per la famiglia Noether."}
{"id": "2246104", "revid": "22475", "url": "https://it.wikipedia.org/wiki?curid=2246104", "title": "A'ana", "text": "A'ana \u00e8 un distretto delle Samoa. Comprendente parte dell'isola Upolu, ha una popolazione di 23.265. Il capoluogo \u00e8 Leulumoega."}
{"id": "2246105", "revid": "356962", "url": "https://it.wikipedia.org/wiki?curid=2246105", "title": "Maximilian Noether", "text": ""}
{"id": "2246106", "revid": "116870589", "url": "https://it.wikipedia.org/wiki?curid=2246106", "title": "Paolo Mossa", "text": "Biografia.\nOrfano sin dalla tenera et\u00e0, Paolo Mossa, detto \"Paulicu\", venne adottato da due sacerdoti bonorvesi che lo fecero crescere e studiare nella sua citt\u00e0 natia. Prosegu\u00ec gli studi a Sassari dove consegu\u00ec il Magistero e si iscrisse all'universit\u00e0 abbandonandola poco dopo. Si dedic\u00f2 alla poesia in lingua sarda sin dagli anni giovanili. Si impegn\u00f2 politicamente schierandosi nelle lotte interne del suo paese, cosa che, probabilmente, lo port\u00f2 alla morte, ucciso da tre sicari mentre tornava dalla campagna. Il suo nome \u00e8 una pietra miliare nella storia della poesia sarda."}
{"id": "2246108", "revid": "38120", "url": "https://it.wikipedia.org/wiki?curid=2246108", "title": "Aiga-i-le-Tai", "text": "Aiga-i-le-Tai \u00e8 un distretto delle Samoa. Comprendente parte dell'isola Upolu, ha una popolazione (2016) di 5.029. Il capoluogo \u00e8 Mulifanua."}
{"id": "2246110", "revid": "729019", "url": "https://it.wikipedia.org/wiki?curid=2246110", "title": "Polidipsia", "text": "La polidipsia (composto del gr. \u03c0\u03bf\u03bb\u03cd\u03c2, \u00abmolto\u00bb, e \u03b4\u03af\u03c8\u03b1, \u00absete\u00bb) \u00e8 uno stato di sete intensa che porta il paziente a ingerire notevoli quantit\u00e0 di liquidi.\nEziologia.\nLa polidipsia pu\u00f2 essere primitiva, per coinvolgimento del centro cerebrale della sete, oppure secondaria, a causa del calo della quantit\u00e0 di acqua presente nell'organismo.\nPolidipsia primitiva.\nNel caso di polidipsia primitiva, le cause possono essere cerebrali, come ad esempio lesioni del diencefalo oppure psichiatriche, e in questo caso si parla di polidipsia psicogena.\nPolidipsia secondaria.\nNel caso di polidipsia secondaria, le cause consistono in un'aumentata perdita di acqua avvenuta attraverso la cute, le urine o l'apparato gastroenterico. Fa parte del corredo sintomatologico del diabete, in parte a causa dell'aumento di volume delle urine per l'effetto osmotico esercitato dal glucosio che non riesce a essere riassorbito dal rene essendo i suoi trasportatori gi\u00e0 tutti saturati, in parte per l'incremento dell'osmolarit\u00e0 plasmatica secondaria all'aumento di concentrazione del glucosio stesso e di altri metaboliti osmoticamente attivi.\nLa polidipsia \u00e8 uno dei fattori fisiopatologici che determinano iponatriemia."}
{"id": "2246112", "revid": "438678", "url": "https://it.wikipedia.org/wiki?curid=2246112", "title": "Il cavaliere senza nome", "text": "Il cavaliere senza nome \u00e8 un film del 1941 diretto da Ferruccio Cerio.\nTrama.\nIl film narra la storia di Bernardino Visconti, avventuriero e innamorato sfortunato.\nUn giorno escogita un piano per rivedere la sua amata e si traveste da ambasciatore, ma per errore uccide il padre della ragazza in un duello.\nPer sfogare la sua infelicit\u00e0 Bernardino diventer\u00e0 un vero e proprio bandito adottando il soprannome di \"Innominato\".\nDistribuzione.\nIl film venne distribuito nelle sale cinematografiche italiane il 12 ottobre del 1941."}
{"id": "2246114", "revid": "125624949", "url": "https://it.wikipedia.org/wiki?curid=2246114", "title": "Dmitrij Timofeevi\u010d Jazov", "text": "Carriera.\nFu l'ultimo ad essere promosso Maresciallo dell'Unione Sovietica prima del collasso dell'URSS, il 28 aprile 1990. \u00c8 stato l'unico Maresciallo di origini siberiane ed era l'ultimo maresciallo sovietico ancora in vita.\nTra il 1979 e il 1980 ebbe il comando del Gruppo di Forze Centro in Cecoslovacchia. Nel 1986, mentre era al comando del Distretto Militare dell'Estremo Oriente incontr\u00f2 Michail Sergeevi\u010d Gorba\u010d\u00ebv, che ne rimase positivamente impressionato e lo port\u00f2 a ricoprire cariche elevate nel governo dell'Unione. Infatti nel maggio 1987 divenne Ministro della Difesa dell'Unione Sovietica e tra lo stesso anno e il 1990 fu candidato al Politburo.\nDurante la crisi finale dell'Unione fu responsabile dello spiegamento delle unit\u00e0 di commando sovietiche (OMON) negli stati baltici nei primi mesi del 1991. Nell'agosto seguente fu uno dei promotori del fallito Putsch di Mosca, portato avanti per evitare la dissoluzione dell'Unione Sovietica. Per questo pass\u00f2 18 mesi agli arresti nel carcere di Matrosskaja Ti\u0161ina, per essere successivamente rilasciato grazie all'amnistia accordata dal presidente Boris El'cin nel 1994."}
{"id": "2246116", "revid": "38120", "url": "https://it.wikipedia.org/wiki?curid=2246116", "title": "Atua", "text": "Atua \u00e8 un distretto di Samoa. Comprendente parte dell'isola Upolu, ha una popolazione (2016) di 22.769. Il capoluogo \u00e8 Lufilufi."}
{"id": "2246121", "revid": "767487", "url": "https://it.wikipedia.org/wiki?curid=2246121", "title": "Raptile", "text": "\u00c8 famoso soprattutto per la canzone \"Neva Eva\", comparsa nella colonna sonora del videogame di pallacanestro NBA Live 07, e per cantare, oltre che in tedesco, in inglese."}
{"id": "2246122", "revid": "640277", "url": "https://it.wikipedia.org/wiki?curid=2246122", "title": "Francesco Vandelli (astronomo)", "text": "Biografia.\nVandelli fu un accademico matematico e scienziato, studioso di astronomia e scienze ingegneristiche. Di famiglia nobile modenese fu fratello del cartografo Domenico Vandelli e zio di Domenico Agostino Vandelli, botanico e naturalista. Il figlio Giovan Battista coltiv\u00f2 i medesimi studi.\nDopo aver compiuto i suoi primi studi nelle scuole PP. della Compagnia di Ges\u00f9 a Modena, Vandelli prosegu\u00ec con gli studi di Filosofia e Teologia nell'Universit\u00e0 di S. Carlo. Sotto la guida di suo fratello Domenico si accost\u00f2 agli studi matematici. Prosegu\u00ec ancora con lo studio serio della letteratura latina, della lingua greca e di quella ebraica.\nTrasferitosi nel 1730 a Bologna gli fu conferita la cattedra di architettura militare.\nA Padova gli furono proposte una cattedra di fisica e una di matematica presso la locale universit\u00e0. Nel 1750, alla morte dell'illustre Muratori, venne richiamato a Modena dal duca Francesco III che gli affid\u00f2 la direzione della biblioteca.\nDal 1750 al 1756 Francesco Vandelli fu successore al direttorio della Biblioteca Estense di Modena di Ludovico Antonio Muratori che la condusse dal 1700 al 1750. A Vandelli succedette Francesco Antonio Zaccaria dal 1756 al 1767.\nIn seguito alla morte del fratello Domenico venne nominato suo successore alla cattedra di matematica nell'Universit\u00e0 di Modena per richiesta del Duca d'Este.\nFrancesco Vandelli muore a Modena il 30 maggio 1771 a 77 anni.\nOpere.\nVandelli con una iniziale carriera militare divenne in seguito professore di scienze e architettura militare e insegn\u00f2 all'Universit\u00e0 di Bologna anche astronomia. Fu professore di matematica a Modena. In questo periodo il Vandelli pubblica lavori scientifici sulle acque e dirige i lavori per la costruzione dello \"Zocco\" del muro del fiume Panaro presso Finale Emilia al fine di determinare quel \"sovralivello idrico\" per l'azionamento dei mulini locali. Suoi i lavori riguardanti i poderosi arginamenti del fiume Po a Gualtieri promossi in seguito alle esondazioni del 1765. Altre opere ingegneristiche idriche vedono la diramazione del Tartaro nel Po. Numerose le commesse per realizzare opere di architettura e ingegneria civile e di restauro.\nDiversificati gli studi e le pubblicazioni astronomiche accademiche tra le quali:\nEffettu\u00f2 osservazioni di una cometa nel 1737 riportate nelle \"Osservazioni Letterarie\" del Maffei.\nVandelli si occup\u00f2 anche di tecnica, chimica e ingegneria militare come evidenziato dai seguenti articoli scritti conservati presso l'Universit\u00e0 di Bologna:\nContributi scientifici.\nVandelli operando assiduamente e scientificamente nell'ambito delle misurazioni sperimentali fisiche e astronomiche oggi ancora raccolte e disponibili presso il Museo della Specola di Bologna e presso la stessa Universit\u00e0, contribu\u00ec al progresso scientifico proprio del suo secolo.\nEgli era anche un appassionato costruttore di strumentazioni fisiche, astronomiche e apparati ottici. Per questo motivo l'Universit\u00e0 di Bologna decise nel 1735 di raccogliere una nuova serie di osservazioni astronomiche utilizzando un nuovo strumento basato sul semicircolo murale di Domenico Lusverg di iniziale ideazione inglese. A tal scopo si richiese la costruzione di un nuovo tipo pi\u00f9 accurato di obiettivo e di un nuovo oculare. Grazie a questa nuova strumentazione ottica costruita dal Vandelli fu possibile per Eustachio Zanotti compilare il suo notevole Catalogo stellare.\nDi alto pregio tecnico le dissertazioni sul modo di costruire delle lenti per i telescopi e per i microscopi per mezzo di certi anelli di sua originale ideazione come risulta dagli atti conservati nelle \"Memorie dell'Istituto\" di Bologna. Insieme a Eustachio Manfredi frequent\u00f2 assiduamente la \"Specola\" di Bologna. Partecip\u00f2 insieme a Francesco Zanotti alla stesura di accurate effemeridi astronomiche.\nEffettu\u00f2 osservazioni e studi di diversi fenomeni come sulla cometa del 1739, sulle macchie solari e sul pianeta Mercurio.\nVandelli contribu\u00ec nella determinazione sperimentale del diagramma pressione-tempo e volume-tempo di una miscela di polvere da sparo detonante.: fece svariate esperienze scientifiche sulla polvere da sparo per determinare le miscele migliori per gli usi militari. Inoltre con tali studi, per mezzo di un dispositivo sperimentale da lui stesso ideato, riusc\u00ec a scoprire che alla fase di espansione dei gas combusti segue una depressione. Il dispositivo era composto da una camera dotata di un pistone che muovendo un'asta con pennino poteva misurare l'espansione dei gas della polvere da sparo. Grazie all'innovazione del tamburo rotante a \"buona velocit\u00e0\" si riusciva a misurare l'andamento del volume dei gas nel tempo. La scoperta fu di importanza fondamentale in quanto permetteva di dimensionare la lunghezza della canna del fucile per avere solo accelerazione e non decelerazione. In tal modo il fucile aveva una gittata maggiore e non esplodeva perch\u00e9 la carica delle polveri era ottimizzata per il volume stesso della canna."}
{"id": "2246124", "revid": "110157", "url": "https://it.wikipedia.org/wiki?curid=2246124", "title": "P\u00ebtr Sergeevi\u010d Novikov", "text": "Biografia.\nP\u00ebtr Novikov \u00e8 nato a Mosca da Sergej e Aleksandra Novikov. Nel 1919 ha iniziato a frequentare la facolt\u00e0 di fisica e di matematica dell'Universit\u00e0 di Mosca ha frequentato, ma dal 1920 al 1922 si \u00e8 arruolato nell'Armata rossa. Dopo aver ottenuta la laurea nel 1925, sempre all'Universit\u00e0 di Mosca, ha iniziato la sua attivit\u00e0 di ricerca sotto la supervisione di Nikolaj Nikolaevi\u010d Luzin conseguendo una successiva laurea nel 1929. Dopo aver insegnato all'Istituto di tecnologia chimica di Mosca, nel 1934 entr\u00f2 nell'Istituto matematico Steklov e nel 1935 consegu\u00ec il dottorato. Nel 1939 divenne professore ordinario.\nNel 1935 spos\u00f2 Ljudmila Vsevolodovna Keldy\u0161 e dal loro matrimonio sono nati cinque figli, uno dei quali, Sergej Petrovi\u010d Novikov \u00e8 un eminente matematico che nel 1970 si \u00e8 aggiudicato una medaglia Fields.\nP\u00ebtr Novikov diresse il Dipartimento di Analisi presso l'Istituto di Formazione Insegnanti di Mosca dal 1944 al 1972.\nNel 1953 \u00e8 diventato membro corrispondente dell'Accademia russa delle scienze e nel 1960 ne divenne un membro ordinario.\nNel 1957 costitu\u00ec il Dipartimento di Logica matematica all'Istituto di Matematica Steklov, dirigendo per primo questo dipartimento fino al 1973, anno del suo pensionamento.\nUno dei suoi studenti fu Sergej Ivanovi\u010d Adjan.\nContributi scientifici.\nP\u00ebtr Novikov \u00e8 conosciuto soprattutto per i suoi contributi su problemi di combinatoria in teoria dei gruppi, in particolare sul problema della parola per i gruppi e sul problema di Burnside.\nRiconoscimenti.\nNel 1957 ricevette il Premio Lenin.\nMembro onorario della London Mathematical Society nel 1987 *\nVoci correlate.\nPer orientarsi in un argomento complesso e articolato come la teoria di gruppi, pu\u00f2 essere utile consultare la ."}
{"id": "2246130", "revid": "38120", "url": "https://it.wikipedia.org/wiki?curid=2246130", "title": "Va'a-o-Fonoti", "text": "Va'a-o-Fonoti \u00e8 un distretto delle Samoa. Comprendente parte dell'isola Upolu, ha una popolazione (Censimento 2016) di 1.621. Il capoluogo \u00e8 Samamea."}
{"id": "2246131", "revid": "1347902", "url": "https://it.wikipedia.org/wiki?curid=2246131", "title": "Istituto di matematica Steklov", "text": "L'Istituto di matematica Steklov dell'Accademia russa delle scienze (), detto anche Istituto matematico Steklov, o semplicemente Istituto Steklov, \u00e8 un istituto di ricerca matematica che ha sede a Mosca.\nStoria e articolazione.\nL'istituto fu costituito il 24 aprile 1934 per decisione dell'assemblea generale dell'Accademia russa delle scienze.\nL'istituto prende il nome dal matematico Vladimir Andreevi\u010d Steklov.\nNel 1940 fu trasferito a Mosca, ma la sua vecchia sede rimane il dipartimento di Leningrado. Oggi, questo dipartimento \u00e8 diventato un istituto separato, chiamato \"dipartimento di San Pietroburgo dell'istituto di matematica Steklov dell'Accademia russa delle Scienze\" o PDMI RAS, situato a San Pietroburgo, sebbene non sia legato all'istituto di matematica Steklov.\nOrganizzazione.\nL'istituto \u00e8 organizzato nei seguenti 12 dipartimenti:\nAd essi si affianca il settore di reti di computer e tecnologie dell'informazione."}
{"id": "2246132", "revid": "1543377", "url": "https://it.wikipedia.org/wiki?curid=2246132", "title": "Nazionale di rugby a 15 di Panama", "text": "La nazionale di rugby XV di Panama (Selecci\u00f3n de Rugby de Panam\u00e1) rappresenta Panama nel rugby a 15 in ambito internazionale, dove \u00e8 inclusa fra le formazioni di terzo livello."}
{"id": "2246133", "revid": "1005847", "url": "https://it.wikipedia.org/wiki?curid=2246133", "title": "Elezioni europee del 1996 in Austria", "text": "Le elezioni europee del 1996 in Austria si sono tenute il 13 ottobre.\nSi tratta di elezioni straordinare; in quell'anno si sono tenute anche le elezioni in Finlandia."}
{"id": "2246140", "revid": "38120", "url": "https://it.wikipedia.org/wiki?curid=2246140", "title": "Fa'asaleleaga", "text": "Fa'asaleleaga \u00e8 un distretto delle Samoa. Comprendente parte dell'isola Savai'i, ha una popolazione (Censimento 2016) di 13.566. Il capoluogo \u00e8 Safotulafai."}
{"id": "2246146", "revid": "38120", "url": "https://it.wikipedia.org/wiki?curid=2246146", "title": "Gaga'emauga", "text": "Gaga'emauga (pron. italiana: \"ng\u00e0nga-em\u00e0unga\", \u201cFianco vicino della Montagna\u201d) \u00e8 un distretto delle Samoa. Comprende una parte dell'isola di Savai'i, ha una popolazione (Censimento 2016) di 7.840. Il capoluogo \u00e8 Saleaula."}
{"id": "2246148", "revid": "729019", "url": "https://it.wikipedia.org/wiki?curid=2246148", "title": "Faray", "text": "Faray (in norreno F\u00e6rey) \u00e8 una piccola isola delle Orcadi, in Scozia, posta fra Eday e Westray. In passato abitata, ospita oggi una florida colonia di foche grigie.\nGeografia e geologia.\nFaray e la vicina Holm of Faray si sono formate su un'antica cresta di arenaria rossa che si estende verso sud da Weather Ness all'estremit\u00e0 meridionale di Westray, toccando quasi Eday. I due isolotti sono separati dal \"Lavey Sound\".\nStoria.\nFaray era anticamente conosciuta come \"Pharay\" (o \"North Pharay\" per distinguerla da \"South Pharay\", oggi Fara). Entrambi i toponimi derivano dal norreno \"faerey\", \"isola delle pecore\".\nL'unico reperto antico degno di nota \u00e8 un tumulo affacciato al Lavey Sound. La scarsa popolazione locale basava la propria economia sull'allevamento e sulla pesca di aragoste. Nel 1861, si contavano 81 residenti, scesi a 58 nel 1891. Alla fine degli anni trenta vi erano ancora otto famiglie. L'ultimo isolano part\u00ec nel 1947 e da allora la presenza umana si riscontra solo nel periodo estivo. Si segnala la presenza di una strada che, procedendo lungo l'asse dell'isola, collega tra loro alcune case abbandonate.\nNel dicembre del 1908 l'\"Hope\", un peschereccio proveniente da Peterhead, si aren\u00f2 sulle coste di Holm of Farey in seguito ad una tempesta. L'equipaggio fu coraggiosamente soccorso da cinque isolani i quali, ricevuti a Mainland da re Edoardo VII, furono premiati con una medaglia e con una \"buona pipa e un po' di tabacco\" a testa.\nConservazione.\nL'isola \u00e8 oggi popolata da pecore, uccelli marini e foche e per questo, assieme alla vicina Holm of Faray, \u00e8 stata dichiarata \"Special Area of Conservation\" . L'isola infatti ospita la seconda pi\u00f9 grande colonia di foche grigie del Regno Unito, dalla quale proviene il 9% dei cuccioli nati ogni anno nel Paese."}
{"id": "2246149", "revid": "767487", "url": "https://it.wikipedia.org/wiki?curid=2246149", "title": "Frane Mato\u0161i\u0107", "text": "Con la squadra spalatina detiene sia il record assoluto di presenze (739) che di reti (729) nella storia del club.\nBiografia.\nFratello minore del ex calciatore e compagno di squadra Jozo.\n\u00c8 scomparso nel 2007 all'et\u00e0 di 89 anni.\nCarriera.\nGiocatore.\nClub.\nInizi\u00f2 a giocare a calcio con l'Hajduk Spalato, esordendo il 12 maggio 1935 nella partita contro lo , in cui segn\u00f2 una tripletta. Nel 1939, durante il servizio militare obbligatorio, gioc\u00f2 con il BSK Belgrado, per poi ritornare a Spalato nella stagione successiva. Dopo la decisione di sospensione dell'attivit\u00e0 sportiva da parte dei dirigenti dell'Hajduk, nel 1942 Mato\u0161i\u0107 si trasfer\u00ec al Bologna, con cui milit\u00f2 in Serie A nella stagione 1942-1943, nella quale realizz\u00f2 13 reti in 28 incontri disputati (miglior marcatore della squadra), in una stagione che vide i felsinei chiudere al sesto posto finale.\nNel 1946, informato della ripresa delle attivit\u00e0 dell'Hajduk, rientr\u00f2 in Croazia (controllata in parte dagli Alleati, contro cui disput\u00f2 diverse partite amichevoli con l'Hajduk). Termin\u00f2 la carriera agonistica nel 1956.\nNazionale.\nHa militato inoltre nella Nazionale di calcio della Jugoslavia dal 1938 al 1953, collezionando 16 presenze, segnando 6 gol e vincendo la medaglia d'argento alle Olimpiadi di Londra del 1948. Esord\u00ec con la maglia della nazionale l'8 maggio 1938 contro la Romania. L'ultima partita con la nazionale la gioc\u00f2 il 9 maggio 1953 contro la Grecia.\nAllenatore.\nNel 1956 divent\u00f2 allenatore. Con questo ruolo ha guidato l'Hajduk Spalato dal 1956 al 1958 e nel 1965, e la nazionale tunisina dal 1961 al 1963."}
{"id": "2246151", "revid": "125954053", "url": "https://it.wikipedia.org/wiki?curid=2246151", "title": "Sincerit\u00e0 (singolo Arisa)", "text": "Sincerit\u00e0 \u00e8 una canzone scritta da Giuseppe Anastasi, Maurizio Filardo e Giuseppe Mangiaracina ed interpretata come singolo di debutto da Arisa. Il brano fu vincitore dell'edizione 2008 di sanremolab per questo motivo fu selezionato per partecipare all'edizione del Festival di Sanremo 2009 in cui trionf\u00f2 nella sezione \"Nuove Proposte\", ed \u00e8 stato incluso nell'album \"Sincerit\u00e0\", lavoro d'esordio di Arisa. \u00c8 stato pubblicato come singolo contemporaneamente alla partecipazione della cantante alla manifestazione canora dall'etichetta discografica Warner, riscuotendo grande successo in Italia stabilendosi al primo posto della classifica per sei settimane consecutive.\nIl brano, oltre a diventare un tormentone, si \u00e8 piazzato al secondo posto dei brani pi\u00f9 venduti in Italia nel 2009, dietro solamente a \"Domani 21/04.2009\". \u00c8 stato frequentemente trasmesso in radio, raggiungendo la posizione numero 1 dell'airplay.\nDescrizione.\nIl tema centrale di \"Sincerit\u00e0\" \u00e8 l'esigenza nella vita di coppia di essere sempre onesti, per poter mantenere stabilmente in vita il rapporto. Arisa ha inoltre commentato il brano dichiarando che \u00ab\u00e8 il mio modo di vivere la vita, l'amore, la famiglia, i sogni [...] la mia filosofia\u00bb. La canzone viene selezionata per partecipare alla 59\u00aa edizione del festival della canzone italiana nella sezione \"nuove proposte\".\nIl brano ha debuttato sul palco del teatro Ariston durante la prima serata del festival, il 17 febbraio 2009. Due giorni dopo, Arisa si \u00e8 esibita per la seconda volta accompagnata al pianoforte da Lelio Luttazzi.\nLa sera successiva, il 20 febbraio, Arisa viene proclamata vincitrice della sezione \"Giovani\", ed il giorno seguente le viene anche consegnato il premio della critica \"Mia Martini\" sezione Proposte ed il Premio della Sala Stampa Radio e Tv Sezione Proposte.\nControversia.\nCome gi\u00e0 avvenuto in passato con altre canzoni presentate a Sanremo, \u00e8 subito iniziata la ricerca di analogie con brani gi\u00e0 editati. \u00c8 stata notata una certa somiglianza sia con il brano \"Somewhere Nicer\" del gruppo musicale Obi, contenuto all'interno dell'album \"The Magic Land of Radio\", pubblicato nel 2001 e utilizzato anche per le campagne pubblicitarie della Visa e dell'Opel Astra, che con il brano \"Vincent\" di Don McLean.\nAltra somiglianza \u00e8 stata notata con il noto brano \"Don't Worry, Be Happy\" di Bobby McFerrin numerosi \"brani sovrapposti\" sono stati infatti pubblicati su YouTube.\nIn realt\u00e0, il brano riprende l\u2019andamento scherzoso e ironico, e buona parte degli accordi della strofa dal brano \u201c\"Rose rosse\"\u201d della cantante Dobrilla, del 1984.\nIl video.\nIl video musicale prodotto per \"Sincerit\u00e0\" \u00e8 stato diretto da Stefano Bertelli e vede Arisa nei panni di una casalinga alle prese con le faccende domestiche, alternando le sequenze principali ad alcune fantasie della cantante relative al proprio compagno.\nParodie.\nA pochi giorni dalla vittoria a Sanremo, il brano di \"Arisa\" \u00e8 stata oggetto di numerose cover parodistiche, trasmesse a cadenza quasi giornaliera dalla trasmissione radiofonica \"Chiamate Roma Triuno Triuno\", trasmessa da Radio Deejay. Oltre alle parodie amatoriali inviate alla trasmissione, ne \u00e8 stata trasmessa anche una versione registrata dai Gem Boy (\"Fatalit\u00e0\"), ed una improvvisata da Marco Travaglio durante la trasmissione \"AnnoZero\" (\"Silvio pasci\u00e0\")."}
{"id": "2246159", "revid": "38120", "url": "https://it.wikipedia.org/wiki?curid=2246159", "title": "Vaisigano", "text": "Vaisigano \u00e8 un distretto delle Samoa. Comprendente parte dell'isola Savai'i, ha una popolazione (Censimento 2016) di 6.543. Il capoluogo \u00e8 Asau."}
{"id": "2246164", "revid": "38120", "url": "https://it.wikipedia.org/wiki?curid=2246164", "title": "Satupa'itea", "text": "Satupa'itea \u00e8 un distretto delle Samoa. Comprendente parte dell'isola Savai'i, ha una popolazione (Censimento 2016) di 5.261. Il capoluogo \u00e8 Satupa'itea."}
{"id": "2246165", "revid": "104458", "url": "https://it.wikipedia.org/wiki?curid=2246165", "title": "Pyotr Novikov", "text": ""}
{"id": "2246171", "revid": "38120", "url": "https://it.wikipedia.org/wiki?curid=2246171", "title": "Palauli", "text": "Palauli \u00e8 un distretto delle Samoa. Comprendente parte dell'isola Savai'i, ha una popolazione (Censimento 2016) di 9.300. Il capoluogo \u00e8 Vailoa i Palauli."}
{"id": "2246175", "revid": "92723", "url": "https://it.wikipedia.org/wiki?curid=2246175", "title": "Tomislav Rukavina", "text": "Carriera.\nGiocatore.\nHa militato prevalentemente in Croazia, vestendo le maglie di , , (con cui ha vinto 4 campionati nazionali) e (con cui ha terminato la carriera calcistica nel 2005).\nDurante la sessione invernale del calciomercato della stagione 1999/2000 pass\u00f2 al (allora in Serie A), restandovi fino al 2003.\nHa collezionato 5 presenze con la Nazionale di calcio croata dal 1996 al 1999.\nAllenatore.\nNel maggio 2018 ha guidato la sezione U-19 della alla vittoria della Blue Stars/FIFA Youth Cup, vinta in finale contro il ."}
{"id": "2246178", "revid": "1305772", "url": "https://it.wikipedia.org/wiki?curid=2246178", "title": "Canale di Cordero", "text": "Il canale di Cordero \u00e8 uno stretto della Columbia Britannica, Canada, situato tra la terraferma e le Isole Discovery, a nord dell'isola di Vancouver.\nDescrizione.\nIl canale di Cordero costeggia la parte settentrionale di Sonora Island, East Thurlow e di parte di West Thurlow. Il suo estremo orientale \u00e8 collegato con la punta del fiordo Bute e col canale di Calm, sull'isola di Stuart Island. L'estremo occidentale contiene il fiordo Loughborough, oltre il quale il canale prende il nome di Chancellor Channel, che prosegue ad ovest fino allo stretto di Johnstone.\nEsistono quattro rapide dovute alla marea lungo il canale di Cordero. La prima \u00e8 chiamata Yuculta o Arran, a seconda che i canale si immetta sul lato settentrionale o occidentale di Stuart Island. Le altre, da est a ovest, sono Gillard Passage, Dent e Greene Point.\nIl canale prese questo nome nel 1792, durante la spedizione spagnola di Dionisio Alcal\u00e1 Galiano e Cayetano Vald\u00e9s y Flores, in onore di Jos\u00e9 Cardero (noto anche come Josef Cardero), cartografo e ritrattista della spedizione. Cardero si imbarc\u00f2 sulla nave di Vald\u00e9s, la \"Mexicana\". Navig\u00f2 con Alessandro Malaspina dalla Spagna a bordo della corvetta \"Descubierta\", probabilmente facente parte della servit\u00f9. Dopo che uno degli artisti di Malaspina mor\u00ec durante una spedizione in Per\u00f9, Cardero inizi\u00f2 a disegnare venendo confermato anche per la spedizione in Messico, nel 1791. Come Galiano e Vald\u00e9s, che avevano partecipato alle esplorazioni di Malaspina, Cardero fu distaccato dalla principale missione di Malaspina con l'ordine di esplorare lo stretto di Georgia. Dopo il ritorno in Messico, Cardero aiut\u00f2 Galiano a preparare resoconti, mappe ed incisioni. Il nome originale di \"Canal de Cardero\" cambi\u00f2 nel tempo, per poi raggiungere l'odierna forma di Cordero Channel, ed espandersi per comprendere un'area pi\u00f9 estesa.\nStoria.\nLa spedizione spagnola del 1792 di Galiano e Vald\u00e9s utilizz\u00f2 il termine \"Canal de Cardero\" per fare riferimento solo ad una parte dell'odierno Cordero Channel, ovvero alla porzione che sta ad occidente di Phillips Arm. I nomi usati dagli spagnoli per le altre parti del canale furono Canal de Remolinos (Yuculta), Angostura de los Commandantes (Arran), Canal de Carbajal (o Carvajal, a nord di Sonora Island), Canal del Enga\u00f1o, e Canal de Olavide (entrambi a nord di East Thurlow e ad est di Phillips Arm).\nNei pressi delle rapide Arran, che oggi segnano il confine orientale del canale, la spedizione trov\u00f2 un grande villaggio i cui abitanti si dimostrarono amichevoli. Essi avvisarono gli spagnoli di non oltrepassare le rapide Arran a causa delle forti correnti e dei vortici. La marea rallent\u00f2 le navi spagnole mentre le canoe indigene proseguivano senza problemi. Parlando a gesti gli indigeni fecero capire agli ospiti che il canale portava al mare. In seguito alla scoperta gli spagnoli tornarono alla base, dove incontrarono la spedizione inglese di George Vancouver per l'ultima volta prima di riunirsi presso la Baia di Nootka. Gli spagnoli riferirono ai britannici della loro scoperta di un canale verso il mare, e della loro intenzione di seguirlo. Poco dopo torn\u00f2 una piccola nave da ricognizione britannica, che aveva trovato lo stretto di Johnstone. Le due spedizioni partirono poco dopo, il 13 luglio 1792, con i britannici che attraversarono il passaggio di Discovery e lo stretto di Johnstone, mentre gli spagnoli usarono il canale di Cordero, quello di Chancellor e quello di Wellbore. Secondo i racconti di Galiano, Vancouver considerava il canale di Cordero troppo pericoloso per le proprie navi.\nDal loro ancoraggio tra West Redonda e Cortes, gli spagnoli salparono verso il canale di Cordero il 13 luglio 1792. Risalirono il canale di Calm doppiando l\u00e0estremo orientale di Stuart Island prima di raggiungere le rapide Arran (Angostura de los Commandantes), entrata del canale di Cordero, il 18 luglio. Ebbero difficolt\u00e0 ad entrare, e furono cacciati indietro molte volte. Il 19 luglio incontrarono altri indigeni che stavano pescando molto pesce nello stretto. Grazie agli indigeni, gli spagnoli capirono leggermente la natura delle correnti, riuscendo a programmare un passaggio. Quando nel pomeriggio la mare si stava ritirando, le navi spagnole entrarono, approfittando del fatto che la marea era ancora sufficientemente alta per evitare di arenarsi. Ad un certo punto la nave di Galiano, la \"Sutil\", fu presa in un vortice, ma riusc\u00ec a salvarsi. A tarda sera, quando erano nei pressi dell'isola di Dent, ormeggiarono in una piccola baia, cui diedero il nome di \"Anclage del Refugio\". Chiamarono Angostura de Carvajal e Canal de Carvajal le prime parti del ncanale di Cordero, in onore di Ciriaco Gonzales Carvajal, consigliere della marina spagnola del Messico (che avrebbe giudicato il viaggio di Galiano e Vald\u00e9s al loro ritorno).\nGli spagnoli trovarono difficolt\u00e0 a superare le rapide Dent, riuscendo nell'impresa solo il 23 luglio. Di nuovo furono avvicinati dalle canoe indiane dello stesso popolo che li aveva incontrati ad Arran (che quindi presero il nome di \"buoni Indiani\"). Ancora i nativi gli spiegarono le correnti, suggerendo la rotta che le navi spagnole avrebbero dovuto seguire. In pi\u00f9 gli indigeni disegnarono mappe per gli spagnoli, specificando quali canali erano chiusi da fiordi e quali invece portavano al mare.\nAvendo raggiunto la parte settentrionale del canale Nodales, tra Sonora Island ed East Thurlow, gli spagnoli decisero di proseguire ad ovest verso l'odierno canale di Cordero. Questa parte del canale prese il nome di Canal del Enga\u00f1o. Vi entrarono il 26 luglio, raggiungendo in poco tempo la sezione chiamata Canal de Olavide. Furono trasportati dalle correnti in quello che definirono Canal de Cardero, dove era impossibile virare o manovrare con i remi. Alla fine della giornata riuscirono ad ancorarsi presso la punta del fiordo Loughborough (Canal de Salamanca).\nLe navi spagnole salparono di nuovo da Viana il 27 luglio 1792, entrando in quello che oggi conosciamo come canale di Chancellor, abbandonando quindi il canale di Cordero. Quando raggiunsero l'isola di Hardwicke tornarono verso nord-ovest, imboccando il canale di Wellbore (Canal de Nuevos Remolinos), da cui raggiunsero il canale di Sunderland ed infine lo stretto di Johnstone."}
{"id": "2246179", "revid": "287204", "url": "https://it.wikipedia.org/wiki?curid=2246179", "title": "Biblioteca comunale di Magonza", "text": "La Biblioteca comunale di Magonza si trova nella parte nuova di Magonza, chiamata Mainz-Neustadt, alla sinistra del Theodor-Heuss-Br\u00fccke. La collezione conta 600.000 tra libri e periodici.\nLe sue origini sono strettamente legate a quelle dell'archivio storico. \nI libri che appartengono a questa biblioteca originariamente facevano parte della biblioteca dell'Universit\u00e0 di Magonza (\"Bibliotheca Universitatis Moguntinae\") fondata dal principe elettore Adolfo II di Nassau, che era stata fondata nel 1477. Alla fine del 1798, in ottemperanza al trattato di Campoformio, \u00e8 stata soppressa. La sede attuale, venne progettata da Karl G\u00f6ttelmann e realizzata tra il 1912 e il 1913 in stile Art Nouveau."}
{"id": "2246181", "revid": "975022", "url": "https://it.wikipedia.org/wiki?curid=2246181", "title": "Sincronia", "text": "Con il termine sincronia si indica, in linguistica, lo studio e la valutazione dei fatti linguistici considerati in un dato momento, astraendo dalla loro evoluzione nel tempo, ovvero in un determinato stato della lingua. Si contrappone alla diacronia che invece studia le lingue secondo il loro divenire nel tempo.\nLinguistica diacronica \u00e8, di fatto, sinonimo di linguistica storico-comparativa, mentre la linguistica generale \u00e8 tipicamente sincronica. La necessit\u00e0 di tenere ben distinti i due punti di vista, sincronico e diacronico, \u00e8 stata per la prima volta sottolineata dal linguista ginevrino Ferdinand de Saussure.\nGli altri parametri che determinano la variazione linguistica sono:"}
{"id": "2246183", "revid": "701660", "url": "https://it.wikipedia.org/wiki?curid=2246183", "title": "Albarello", "text": "Con il termine albarello o alberello si indica un recipiente usato nelle antiche farmacie per contenere spezie, prodotti erboristici o preparati medicinali come unguenti, polveri ed elettuari. Si diffuse in Italia nel periodo medievale e rinascimentale.\nForma e caratteristiche.\nL'albarello si presenta come un vasetto cilindrico di varie misure, molto spesso strozzato nella parte centrale, di bocca ampia e con una rientranza sotto l'orlo, e si caratterizza per essere realizzato in maiolica, non raramente decorata con ricche miniature, perch\u00e9 questo materiale consentiva di conservare anche prodotti liquidi o viscosi.In Italia assunse una certa importanza l'ornamento pittorico, realizzato con tecniche e motivi diversi: dal \"bianco latte\" alla \"foglia gotica\",\ndalle tinte marmorizzate rassomiglianti l'onice all'arabesco.\nOriginariamente era senza coperchio e veniva chiuso con carta pergamena fermata intorno al bordo con lo spago per evitare la contaminazione del contenuto o la sua dispersione per sublimazione o evaporazione.\nIn seguito vennero realizzati albarelli con coperchio in ceramica, a volte muniti di manici. \nAlcuni studiosi tendono a rivedere nella forma dell'albarello l'imitazione dell'imballaggio in canna di bamb\u00f9 con il quale venivano trasportate le droghe dall'Oriente.\nOrigini e diffusione.\nL'utilizzazione e la diffusione dell'albarello inizi\u00f2, in un primo tempo, in Persia e in seguito, tramite le versioni arabo-sicule e ispanico-arabe si estese in Italia e poi anche nel resto dell'Europa. Le scuole pi\u00f9 importanti a livello europeo, furono quella italiana, spagnola e francese.\nIn Francia, l'albarello, venne inizialmente denominato \"canon\" e \"cornet\", prima di assumere, intorno al XVII secolo la dizione italiana. Fu molto attiva la produzione di pezzi nei centri artigianali di Montpellier e N\u00eemes.\nIn Inghilterra, la produzione venne incominciata a Lambeth, una localit\u00e0 situata nei pressi di Londra, nel XVIII secolo.\nIn Germania, invece, la tradizione dell'uso dell'albarello, si consolid\u00f2 gi\u00e0 intorno alla met\u00e0 del XVI secolo ed i primi esemplari furono realizzati a Norimberga.\nEtimologia.\nL'etimologia del termine \u00e8 discussa. Alcuni studiosi fanno risalire la sua origine al latino \"albaris\" nell'accezione di \"bianchiccio\". Altri criticano invece tale interpretazione e ipotizzano che tali recipienti fossero originariamente realizzati in legno.\nTra le pi\u00f9 antiche attestazioni del termine viene ricordato un documento del 1196 dove si parla di un \u00abparvum albarellum de terra cum globo\u00bb (\"piccolo albarello di terracotta con coperchio tondo\")."}
{"id": "2246186", "revid": "1318658", "url": "https://it.wikipedia.org/wiki?curid=2246186", "title": "Alberello", "text": "L'alberello \u00e8 una delle forme di allevamento della vite tradizionalmente impostata nei piccoli vigneti in condizioni di limitata disponibilit\u00e0 idrica o nutrizionale o di clima sfavorevole. La forma di allevamento ha origini molto antiche e fortemente associata alla tradizione viticola delle regioni mediterranee. In generale \u00e8 caratterizzata da uno sviluppo contenuto della pianta e da un limitato carico di gemme, 40-55\u00a0000 ad ettaro.\nPer estensione, il termine \u00e8 adottato in giardinaggio anche per fare riferimento a forme di allevamento specifiche di piante ornamentali arbustive o cespugliose.\nL'alberello in viticoltura.\nDiffusione.\nLa vite ad alberello \u00e8 diffusa in varie regioni dell'Europa e del Nordafrica laddove le condizioni ambientali rappresentano un fattore limitante che influisce sullo sviluppo della pianta. I principali fattori ambientali che condizionano tale scelta sono i seguenti:\nIn Italia, l'alberello \u00e8 una forma di allevamento diffusa in particolare nelle regioni meridionali e nelle isole, in vigneti non irrigui, sia in pianura sia in collina, e in vigneti di collina su terreni di bassa fertilit\u00e0. Condizioni strutturali tradizionali che hanno influito sulla scelta di questa forma di allevamento sono la limitata estensione del vigneto e il basso livello di meccanizzazione, tipiche dei vigneti a conduzione familiare e integrati nella piccola propriet\u00e0 contadina, la destinazione dell'uva alla vinificazione, il limitato fabbisogno di investimento per quanto concerne i sostegni.\nNella viticoltura specializzata e, soprattutto, con l'adozione dell'irrigazione, quando le condizioni climatiche non costituiscono un fattore limitante, l'alberello viene abbandonato a favore di forme di allevamento in parete (cordoni, spalliere o controspalliere) o, meno frequentemente, a tendone, in grado di offrire rese pi\u00f9 alte e di integrarsi meglio con la meccanizzazione. In casi specifici, che fanno riferimento a vini di particolare pregio, per i quali \u00e8 di particolare importanza la risultante fra condizioni pedologiche specifiche, sistema di potatura e sistema di allevamento, l'alberello continua ad essere considerato un elemento di preferenza. In questi casi sulla scelta del sistema verte anche il criterio della qualit\u00e0 specifica del prodotto finale.\nNella vite da mensa, alla quale tradizionalmente si sono destinati terreni con maggiore vocazione agronomica, secondo i criteri della frutticoltura, l'alberello ha sempre avuto, in generale, un'importanza marginale, risultando migliori i sistemi di allevamento in parete o a tendone. La vite da mensa allevata ad alberello ha tuttavia avuto una significativa diffusione in diverse localit\u00e0 della Sicilia.\nAll'inizio degli anni ottanta, i vigneti ad alberello coprivano circa il 20% della superficie nazionale investita a viticoltura, pari a circa 280\u00a0000 ha, di cui oltre la met\u00e0 distribuiti nell'Italia insulare e tre quarti fra Italia meridionale e insulare. Questo dato conferma il criterio determinante nella scelta di questa forma di allevamento in Italia, basato principalmente sul clima caldo-arido e sul regime di aridocoltura adottato nella viticoltura tradizionale. Va peraltro rilevato che nell'Italia settentrionale l'alberello, forma rarissima, faceva la sua comparsa significativa in Valle d'Aosta, interessando il 5% della superficie viticola regionale. In questo caso la scelta dell'alberello era probabilmente imposta dalle basse temperature, analogamente a quanto si riscontra nella fascia settentrionale dell'areale di coltivazione della vite in Europa.\nUn altro dato interessante che evidenzia l'evoluzione della viticoltura specializzata in Italia \u00e8 la notevole riduzione delle superfici investite ad alberello dall'inizio degli anni settanta all'inizio degli anni ottanta, passando dal 42% al 20%, in gran parte assorbita da un incremento della superficie investita a controspalliera.\nSesto di impianto.\nL'alberello \u00e8 caratterizzato in generale da un limitato sviluppo sia in altezza sia in volume, perci\u00f2 si presta all'adozione con sesti di impianto stretti. Per il ridotto sviluppo, l'illuminazione non rappresenta, infatti, un fattore limitante, perci\u00f2 in assenza di meccanizzazione e in condizioni di fertilit\u00e0 si adottavano anche sesti in quadrato piuttosto stretti, da 90x90 a 100x100 (in cm), o anche irregolari, in ogni modo con densit\u00e0 di impianto dell'ordine di 10000 viti ad ettaro o pi\u00f9. La distanza fra le viti era condizionata soprattutto dal metodo di lavorazione: i sesti stretti si adattavano alla lavorazione integralmente manuale o con il ricorso alla trazione animale con l'uso del cavallo o dell'asino, mentre sesti pi\u00f9 larghi erano necessari con la trazione animale con l'uso di una coppia di buoi. Condizioni sfavorevoli di disponibilit\u00e0 idrica o nutrizionale rendevano eventualmente consigliabile l'ampliamento del sesto d'impianto e la riduzione della densit\u00e0.\nCon l'introduzione della meccanizzazione si \u00e8 resa necessaria l'adozione di sesti a rettangolo o a quinconce e l'ampliamento dell'interfila, con distanze fra le file variabili da 120 a 250\u00a0cm, secondo il tipo di meccanizzazione adottata: le file strette sono infatti adatte alle lavorazioni con motocoltivatori, quelle pi\u00f9 ampie sono necessarie per lavorazioni effettuate con macchine operatrici trainate o portate dal trattore agricolo. La distanza sulla fila dipende essenzialmente dalle condizioni ambientali e pedologiche, ma in generale si assesta sull'ordine dei 100\u2013120\u00a0cm. In definitiva le densit\u00e0 di impianto dei vigneti ad alberello pi\u00f9 recenti, in condizioni ordinarie, variano da minimi di 3000 a massimi di 8000 ceppi ad ettaro.\nTipologia.\nIn generale, l'alberello, nel tipo a vaso, \u00e8 un sistema di allevamento che prevede la formazione di un tronco di 20-100\u00a0cm di altezza, suddiviso alla sommit\u00e0 in 3-4 branche relativamente corte, portanti uno o pi\u00f9 tralci. Questi vengono rinnovati ogni anno, tagliandoli in modo da lasciare 1-3 gemme (potatura corta). Le viti non sono sostenute da una palificazione a fili, oppure si fa ricorso ad un sistema piuttosto semplice, a 1-2 fili, ma pi\u00f9 frequentemente si ricorre a tutori singoli, spesso costituiti da materiale di facile reperimento, come ad esempio le canne.\nL'alberello presenta diverse varianti, in relazione a condizioni ambientali pedoclimatiche e ad usi e costumi locali. Il criterio di differenziazione si basa fondamentalmente sul tipo di potatura, ovvero sul numero di gemme lasciate, sul numero di branchette, sullo sviluppo in altezza del tronco e, naturalmente, sulle caratteristiche del vitigno. Il P\u00e0stena cita i seguenti tipi:\nAlberelli a potatura cortissima.\nAdottato in passato in Calabria e Sicilia \u00e8 oggi del tutto abbandonato. Le denominazioni di questo tipo, facenti capo ad usi locali, erano \"testa di salice\", \"capitozza\", \"testa di cavolo\".\nQuesto sistema prevedeva il taglio cortissimo degli speroni, ridotti a monconi, in modo che la vegetazione sia sviluppata dalle gemme della corona, e si presta solo per i vitigni che producono tralci fertili da queste gemme (es. Carignan, Sangiovese, Zibibbo di Pantelleria).\nAlberelli a potatura corta.\n\u00c8 il tipo pi\u00f9 diffuso, in grado di fornire buoni risultati in terreni poveri e con viti in grado di fruttificare sui tralci emessi dalle prime gemme basali. L'altezza del tronco varia dai 10\u00a0cm dell'\"alberello pantesco\" ai 40\u201350\u00a0cm dell'\"alberello a vaso\". Secondo il tipo e gli usi locali, il tronco si divide alla sommit\u00e0 in 2-5 branche, pi\u00f9 o meno lunghe, ciascuna portante 1-3 speroni. Su ogni sperone vengono lasciate, secondo il vitigno e le condizioni pedologiche, da 1 a 3 gemme basali. Le gemme della corona non vengono sfruttate, fatta eccezione, talvolta, per l\"'alberello pantesco\", che sfrutta la tendenza alla fruttificazione da queste gemme nello Zibibbo di Pantelleria.\nLe varianti riconducibili a questo tipo sono le seguenti:\nAlberelli a potatura mista.\nCaratteristica comune di questi sistemi \u00e8 la presenza contemporanea di speroni e capi a frutto. I primi, tagliati corti, a 2-3 gemme, hanno la funzione di produrre i tralci da cui saranno selezionati i capi a frutto nella stagione successiva. I capi a frutto, che spesso assumono denominazioni tipiche secondo gli usi locali (es. \"stocco\", \"archetto\", \"partuto\", \"rancinante\", \"carriadroxia\"), hanno lo scopo di produrre i grappoli nella stagione in corso. A tale scopo si usano ad esempio le denominazioni \"rancinante\" e \"carriadroxia\", che fanno riferimento alla produzione \"caricata\" su questo tralcio. L'adozione di questo sistema \u00e8 finalizzata a sfruttare i vitigni che fruttificano sui tralci emessi dalle gemme intermedie, avendo gemme basali poco fertili o del tutto sterili. Il capo a frutto \u00e8 in genere fissato ad un filo di sostegno o ad un tutore morto, oppure raramente lasciato libero. In alcune zone si usa anche piegarlo e intrecciarlo formando un anello (capo \"acciambellato\").\nLa potatura si esegue tagliando a sperone il capo a frutto della stagione precedente e lasciando come capo a frutto il tralcio pi\u00f9 vigoroso emesso dallo sperone della stagione precedente.\nAlcune varianti di alberelli a potatura mista sono le seguenti:\nIn Sardegna, l'alberello a potatura mista non ha particolari denominazioni, ma \u00e8 stato ampiamente sfruttato per l'allevamento del Nuragus, un vitigno ad uva bianca, particolarmente diffuso nel centro-sud dell'isola. Questo vitigno, dotato di elevata potenzialit\u00e0 produttiva, fruttifica sui tralci emessi dalle gemme intermedie. Il numero di gemme lasciate sulla \"carriadroxia\" era impostato sulle condizioni di fertilit\u00e0 e del terreno: il capo a frutto era tagliato a poche gemme (4-5) nei terreni poveri e siccitosi, mentre subiva un taglio pi\u00f9 lungo nei terreni fertili e profondi. Il sistema di allevamento del Nuragus ad alberello, tuttavia, ha ora un'importanza del tutto marginale in quanto il vitigno si presta meglio, in termini sia di qualit\u00e0 (acidit\u00e0 fissa del vino) sia di quantit\u00e0, per essere allevato in irriguo e con sistemi a controspalliera (Guyot).\nL'alberello nella viticoltura moderna.\nL'alberello \u00e8 concepito per adattare la vite a condizioni ambientali difficili, ma presenta un limite fisiologico nella produzione: il relativamente basso numero di gemme (riferito all'unit\u00e0 di superficie) e il modesto sviluppo della vegetazione, se da un lato permettono di sfruttare in modo ottimale le limitate risorse idriche, in condizioni di siccit\u00e0, o la limitata fertilit\u00e0 dei terreni in aree marginali di collina, costituiscono un fattore limitante nei suoli a pi\u00f9 alta vocazione agronomica e in irriguo. In confronto agli attuali sistemi a controspalliera, come il cordone speronato e il Guyot, l'alberello offre rese quantitative molto pi\u00f9 basse.\nL'altro limite intrinseco dell'alberello \u00e8 che trae pochi benefici dall'introduzione della meccanizzazione, in quanto l'ampliamento dei sesti di impianto riduce ulteriormente la potenzialit\u00e0 produttiva del vigneto ad alberello, solo in parte compensata dall'aumento del numero di gemme per ceppo.\nLa contrazione delle superfici vitate, con l'abbandono soprattutto delle aree marginali e dei vigneti a conduzione familiare, l'avvento della viticoltura specializzata, il crescente ricorso all'irrigazione anche in questo comparto agricolo, l'introduzione della meccanizzazione e il crescente impiego di capitale sono, nel complesso, fattori che hanno determinato il declino di questa storica forma di allevamento. Anche in condizioni di aridocoltura, nei moderni impianti, si preferiscono soprattutto i sistemi a cordone speronato, in grado di adattarsi meglio alle esigenze di una viticoltura orientata al mercato.\nL'alberello resta tuttavia una forma di allevamento adatta alle condizioni estreme o per esaltare specifiche doti di qualit\u00e0 del vitigno. A prescindere dai vecchi vigneti, ancora esistenti, l'alberello \u00e8, ad esempio, una forma di allevamento adatta fronteggiare l'azione negativa dello scirocco in alcune lande della Sicilia, oppure per esaltare le doti di qualit\u00e0 dello Zibibbo di Pantelleria, coltivato sui suoli aridi e dell'isola battuti dallo scirocco, della Malvasia di Bosa, coltivata sui tufi trachitici poveri e siccitosi della Planargia, del Cannonau, vitigno che offre le sue migliori prestazioni qualitative sui suoli sabbiosi silicei dell'Ogliastra e di altre regioni della Sardegna come la Romangia nei paesi di Sorso e Sennori dove viene coltivato sul calcare, notoriamente poveri e siccitosi.\nL\"'Alberello Pantesco\".\nIl 26 novembre 2014 a Parigi l'UNESCO ha dichiarato la \"Pratica agricola della coltivazione della vite ad alberello, tipica dell'isola di Pantelleria\"\", patrimonio dell'umanit\u00e0. Si tratta della prima pratica agricola al mondo ad ottenere questo prestigioso riconoscimento.\nL'alberello in giardinaggio.\nIn giardinaggio \u00e8 chiamato genericamente alberello una qualsiasi forma di allevamento che prevede lo sviluppo di un tronco, di vario sviluppo in altezza, secondo la specie, terminante con un certo numero di branche corte da cui si sviluppa la vegetazione, annualmente rinnovata con una potatura corta o a capitozza.\nLe finalit\u00e0 di questa forma di allevamento cambiano secondo la specie, ma in generale si identificano con la ricerca estetica di una particolare forma, pi\u00f9 o meno geometrica, della chioma oppure nell'esaltare sotto l'aspetto estetico le propriet\u00e0 della fioritura specifiche dell'essenza ornamentale, come avviene, ad esempio, per alcuni ibridi di rosa."}
{"id": "2246188", "revid": "292452", "url": "https://it.wikipedia.org/wiki?curid=2246188", "title": "Van der Sar", "text": ""}
{"id": "2246189", "revid": "729019", "url": "https://it.wikipedia.org/wiki?curid=2246189", "title": "Agostino Fregoso", "text": "Biografia.\nFiglio di Lodovico Fregoso (che nel XV secolo fu per tre volte doge della repubblica di Genova) milit\u00f2 come condottiero di ventura per conto di diverse signorie del tempo.\nPer sfuggire alle aspre lotte che nella seconda met\u00e0 del XV secolo vedevano contrapposte la sua famiglia e quella degli Adorno per il predominio politico nella citt\u00e0 di Genova, si trasfer\u00ec alla corte del duca di Urbino Federico da Montefeltro, nelle odierne Marche settentrionali, del quale nel 1476 spos\u00f2 la figlia Gentile, che port\u00f2 in dote dodici feudi, il pi\u00f9 importante dei quali era la contea di Sant'Agata Feltria.\nDa questo matrimonio nacquero quattro figli: Federigo (futuro cardinale e generale), Ottaviano (che dopo aver difeso nel 1506 Sant'Agata da Cesare Borgia, tornato a Genova sarebbe divenuto l'ultimo doge della famiglia Fregoso), Margherita e Costanza.\nNel frattempo continu\u00f2 la sua carriera politica e militare. Tra il 1478 e il 1484 fu impegnato a contrastare i fiorentini nella lotta per il predominio su Sarzana, citt\u00e0 gi\u00e0 appartenente alla repubblica di Genova che il padre Lodovico aveva ceduto alcuni anni prima agli stessi fiorentini.\nNel 1484, in seguito alle difficolt\u00e0 incontrate, cedette la citt\u00e0 al Banco di San Giorgio.\nNel 1483 si trovava a Genova, con l'incarico di capitano della guardia di palazzo, ed aiut\u00f2 l'arcivescovo Paolo Fregoso a diventare doge, in una lotta questa volta tutta interna alla famiglia, estromettendo dalla carica il nipote Battista Fregoso.\nRiprese la sua attivit\u00e0 di condottiero di ventura, a Venezia, Ravenna ed infine per conto del papa Innocenzo VIII, per il quale combatt\u00e9 contro Ferdinando I di Napoli.\nNel 1486 fu ferito in un'imboscata ad Altavilla Silentina, mentre era impegnato nella difesa del castello di San Severino, morendo pochi giorni dopo per le gravi ferite riportate.\nDiscendenza.\nSpos\u00f2 Gentile da Montefeltro, figlia naturale del duca di Urbino Federico da Montefeltro, dalla quale ebbe otto figli:"}
{"id": "2246194", "revid": "1543377", "url": "https://it.wikipedia.org/wiki?curid=2246194", "title": "Ordine della Concordia", "text": "L'Ordine della Concordia venne rifondato a Francoforte sul Meno da S.A.S. il Gran Maestro principe Karl Theodor von Dalberg il 5 febbraio 1813. Egli era stato nominato Primate della Confederazione del Reno ed aveva ricevuto inoltre il titolo di Granduca di Francoforte.\nStoria.\nEsso venne conferito ai cittadini benemeriti della citt\u00e0 che si fossero distinti a favore di essa e della Confederazione filo-napoleonica.\nL'Ordine disponeva di tre classi di benemerenza, con un numero preciso di membri insigniti:\nL'Ordine non ebbe grande diffusione in Germania durante il 1800 e le notizie circa l'attivit\u00e0 dell'Ordine sono scarse. A causa della sua breve esistenza, furono assegnati 18 titoli di Gran Croce, 20 da Commendatore e 25 di Cavaliere. Titolare di Gran Croce era, per esempio, il ministro Franz Joseph von Albini.\nLa medaglia dell'Ordine fino al Gran Magistero Dalberg consisteva in una Croce di Malta smaltata bordata d'oro al cui centro si trova un medaglione smaltato a colori raffigurante due mani unite a stringersi reciprocamente, sopra le quali campeggia la scritta \"CONCORDIA\"\nIl nastro dell'Ordine bianco con una striscia bordeaux per ciascun lato."}
{"id": "2246196", "revid": "1543377", "url": "https://it.wikipedia.org/wiki?curid=2246196", "title": "Campionati del mondo di ciclismo su strada 1959", "text": "I Campionati del mondo di ciclismo su strada 1959 si disputarono a Zandvoort nei Paesi Bassi il 16 agosto 1959.\nFurono assegnati tre titoli:\nStoria.\nDopo le due edizioni corse sul circuito di Valkenburg aan de Geul, nel 1959 fu Zandvoort ad ospitare i mondiali. Al via, il campione mondiale uscente Ercole Baldini non aveva la stessa condizione dell'anno precedente, mentre la selezione belga era divisa tra Rik Van Steenbergen e Rik Van Looy. Fu cos\u00ec il francese Andr\u00e9 Darrigade, al termine di una lunga fuga, a vincere il titolo in una volata ristretta. L'italiano Michele Gismondi, gi\u00e0 due volte quarto, vinse la medaglia d'argento. Su sessantanove corridori partiti, quarantaquattro conclusero la prova.\nGustav-Adolf Schur, Germania dell'Est, biss\u00f2 il titolo dilettanti del 1958. Tra le donne si impose invece la belga Yvonne Reinders."}
{"id": "2246198", "revid": "125345502", "url": "https://it.wikipedia.org/wiki?curid=2246198", "title": "Astro Robot contatto Ypsilon", "text": ", anche noto come \"Blocker Corps. IV Machine Blaster\", \u00e8 una serie televisiva anime giapponese di genere mecha.\nProduzione e distribuzione.\nVenne ideato da Akira Hatta e prodotto dalla Nippon Animation nel 1976 e realizzato in 38 episodi. Venne trasmesso dal 5 luglio dello stesso anno al 28 marzo 1977 dall'emittente Fuji TV, mentre in Italia \u00e8 stato trasmesso dal 1980, prima dalla Rai e poi da diverse emittenti locali. Dal 2012 la serie in italiano \u00e8 disponibile per la visione in streaming sul sito internet Popcorn TV. Dei \"Machine Blasters\" fu poi realizzato anche un manga da parte di Kazumine Daiji. La sigla italiana \"Astro Robot contatto ypsylon\" \u00e8 stata incisa da Gli Ypsilon nel 1980. Dal 2019 viene trasmesso su Ka-Boom sul circuito Supersix, per\u00f2 con la sigla giapponese. Inoltre, il preview del episodio seguente viene anche trasmesso in giapponese con sottotitoli, nonch\u00e9 alcune scene tagliate. \nTrama.\nLa Terra viene invasa dal popolo dei Moguru, un popolo alieno che si era nascosto nelle profondit\u00e0 oceaniche per 200 milioni di anni, dopo esser sfuggito alla distruzione del satellite di Marte che abitavano originariamente. L'unica arma a disposizione sono quattro robot progettati dall'ormai defunto professor Hojo, archeologo spaziale che aveva studiato tale popolo. Questi robot sono ora custoditi nella base del dottor Uri e vengono pilotati da quattro ragazzi, ovvero Ylli, Ynta, Yanosh - tutti possessori del cosiddetto \"potere Ypsilon\" - e Yshida. I Moguru sono comandati da Hellqueen, assistita da Zanga e Gorowsky, che perir\u00e0 durante la serie e verr\u00e0 sostituita dalla sorella, Sandra.\nCon l'aiuto di un satellite, viene scoperta la base dei Moguru. La regina Sandra raduna l'antico esercito custodito dal terribile Golaius e attacca la base, danneggiandola seriamente. Avviene quindi lo scontro finale che consegna la vittoria allo squadrone degli Astrorobot.\nArmi e dotazioni.\nTempesta Spaziale.\nInoltre gli Astrorobot possono raggrupparsi:\nEdizione DVD.\nLa Dynit ha curato l'edizione italiana dell'anime pubblicandola in due cofanetti. I sottotitoli sono fedeli ai nomi giapponesi e comprendono le parti non doppiate in italiano. Inoltre, questa edizione viene messa in onda su Ka-Boom. "}
{"id": "2246201", "revid": "124840365", "url": "https://it.wikipedia.org/wiki?curid=2246201", "title": "Pietro Bontempo", "text": "Biografia.\nNato a Vasto in provincia di Chieti, a 19 anni si iscrive all'Accademia Nazionale d'Arte Drammatica di Roma. Una volta ottenuto il diploma, comincia a lavorare in vari spettacoli teatrali; prende parte anche ad alcune fiction televisive e nel 1988 esordisce sul grande schermo con il film \"Adelmo\".\nNel 2000 prende parte alla miniserie televisiva \"Uno bianca\" nei panni del poliziotto Michele Ferramonti."}
{"id": "2246208", "revid": "20768", "url": "https://it.wikipedia.org/wiki?curid=2246208", "title": "Vit\u00f3ria Set\u00fabal", "text": ""}
{"id": "2246210", "revid": "287204", "url": "https://it.wikipedia.org/wiki?curid=2246210", "title": "Fugazi (album)", "text": ""}
{"id": "2246212", "revid": "1005847", "url": "https://it.wikipedia.org/wiki?curid=2246212", "title": "Elezioni europee del 1999 in Austria", "text": "Le elezioni europee del 1999 in Austria si sono tenute il 13 giugno."}
{"id": "2246214", "revid": "287204", "url": "https://it.wikipedia.org/wiki?curid=2246214", "title": "C. S. Friedman", "text": "Biografia.\nDopo aver lavorato alcuni anni come disegnatrice di costumi per il teatro, inizi\u00f2 la sua carriera come scrittrice nel 1986 con la pubblicazione di \"In Conquest Born\". Nel 1996 lasci\u00f2 il lavoro di costumista per dedicarsi a tempo pieno alla scrittura.\nHa pubblicato dieci romanzi, diverse storie brevi e una novella per il gioco di ruolo fantasy \"\" della White Wolf. A gennaio 2013 ha annunciato sul suo sito di essere al lavoro su un nuovo romanzo intitolato Dreamwalker, la cui pubblicazione \u00e8 prevista per febbraio 2014.\nI suoi romanzi mostrano una trama complessa e ambientazioni ricche di particolari. La psicologia dei personaggi \u00e8 molto approfondita e raramente nelle sue opere \u00e8 presente la chiara dicotomia tra bene e male tipica di gran parte della letteratura fantasy, mentre spesso viene esplorata l'incerta zona grigia a met\u00e0 tra di essi.\nLe sue opere si collocano nel genere dark fantasy e spesso i suoi personaggi pi\u00f9 convincenti sono anche quelli pi\u00f9 inquietanti.\nDei suoi romanzi sono stati tradotti in italiano solo i tre volumi della \"Trilogia del Sole Nero\", pubblicati da Editrice Nord negli anni novanta all'interno della Fantacollana."}
{"id": "2246215", "revid": "6923", "url": "https://it.wikipedia.org/wiki?curid=2246215", "title": "Silver Wing 400", "text": ""}
{"id": "2246216", "revid": "6923", "url": "https://it.wikipedia.org/wiki?curid=2246216", "title": "Silver Wing 600", "text": ""}
{"id": "2246217", "revid": "110157", "url": "https://it.wikipedia.org/wiki?curid=2246217", "title": "Bojt", "text": "Bojt \u00e8 un comune dell'Ungheria di 608 abitanti (dati 2001). \u00c8 situato nella provincia di Hajd\u00fa-Bihar."}
{"id": "2246218", "revid": "729019", "url": "https://it.wikipedia.org/wiki?curid=2246218", "title": "Mack, ma che principe sei?", "text": " \u00e8 una serie televisiva animata giapponese prodotta dalla Nippon H\u014ds\u014d Ky\u014dkai e realizzata dalla Gallop."}
{"id": "2246219", "revid": "110157", "url": "https://it.wikipedia.org/wiki?curid=2246219", "title": "Kuruption!", "text": "Kuruption! \u00e8 l'album di debutto del rapper Kurupt pubblicato dalla Antra Records il 1\u00ba settembre 1998. Questo album \u00e8 composto da due dischi e contiene 23 tracce. Il singolo pi\u00f9 significativo \u00e8 \"We Can Freak It\"."}
{"id": "2246221", "revid": "1305772", "url": "https://it.wikipedia.org/wiki?curid=2246221", "title": "Marbles", "text": ""}
{"id": "2246229", "revid": "767487", "url": "https://it.wikipedia.org/wiki?curid=2246229", "title": "Darvas", "text": "Darvas \u00e8 un comune dell'Ungheria di 677 abitanti (dati 2001). \u00c8 situato nella provincia di Hajd\u00fa-Bihar."}
{"id": "2246232", "revid": "184755", "url": "https://it.wikipedia.org/wiki?curid=2246232", "title": "Corrado Racca", "text": "Biografia.\nTrasferitosi a Firenze frequenta i corsi di recitazione di Luigi Rasi, nel 1908, entra nella Compagnia di Eleonora Duse, come attor giovane, debuttando al Lirico di Milano.\nDi alta statura e dotato di una voce profonda e inconfondibile, impiega poco tempo per farsi conoscere dai vari impresari teatrali dell'epoca, successivamente avr\u00e0 modo di lavorare con le migliori compagnie del periodo, tra cui Ruggero Ruggeri e Emma Gramatica, con cui diventa primo attore nel 1921, recita negli anni venti a fianco della Menichelli e Italia Almirante.\nLa radio.\nNei primi anni 30, debutta davanti ai microfoni dell'EIAR, nella prosa radiofonica, sia nella Compagnia di Radio Firenze che in quella di Radio Roma. Avr\u00e0 modo di recitare con attrici come Andreina Pagnani e Nella Maria Bonora, Franco Becci diretto da registi come Alberto Casella, Umberto Benedetto, Anton Giulio Majano e sar\u00e0 una delle voci pi\u00f9 ascoltate, anche come lettore di testi, sino a pochi mesi dalla morte.\nIl doppiaggio.\nLa voce di Racca fu scelta spesso dai direttori del doppiaggio dei primi anni '30, che lo faranno recitare nelle sale di sincronizzazione cinematografica come voce italiana di tanti attori stranieri, soprattutto americani; tra gli altri Edward G. Robinson, Walter Huston, Charles Bickford, Donald Crisp, Gene Lockhart, Henry Travers e numerosi altri, diventando una delle voci pi\u00f9 importanti del doppiaggio per circa vent'anni, quasi sempre all'interno della CDC di Roma."}
{"id": "2246233", "revid": "110157", "url": "https://it.wikipedia.org/wiki?curid=2246233", "title": "Universit\u00e0 di Aarhus", "text": "L'Universit\u00e0 di Aarhus (danese: Aarhus Universitet, sigla AU) si trova nella citt\u00e0 di Aarhus, in Danimarca, ed \u00e8 la seconda universit\u00e0 danese per grandezza e data di fondazione: fondata nel 1928, l'universit\u00e0 ospita oggi pi\u00f9 di 32.000 studenti.\nL'Universit\u00e0 di Aarhus \u00e8 strutturata su un modello internazionale e in ben quattro graduatorie delle migliori universit\u00e0 al mondo, si \u00e8 situata tra i primi 100 posti. Inoltre, \u00e8 la seconda universit\u00e0 della Scandinavia e paesi nordici.\nStoria.\nL'Universit\u00e0 di Aarhus \u00e8 stata fondata l'11 settembre 1928 come Universitetsundervisningen i Jylland (\"Universit\u00e0 dello Jutland\") con 64 studenti iscritti.\nLe aule furono messe a disposizione dalla scuola professionale e il corpo docente era composto da un docente e quattro professori associati di Danese, Inglese, Tedesco e Francese.\nFino a quel momento, l'unica universit\u00e0 della Danimarca si trovava a Copenaghen.\nIl nome Aarhus Universitet venne adottato nel 1933 e il primo edificio universitario venne aperto l'11 settembre 1933.\nNel 1934, il Dipartimento delle Scienze Umanistiche ricevette il riconoscimento, i finanziamenti statali e il permesso di esaminare gli studenti, mentre fino a quale momento, gli studenti, per completare gli studi, erano obbligati a rivolgersi all'Universit\u00e0 di Copenaghen.\nLa costruzione del primo edificio dell'Universit\u00e0 di Aarhus e l'arredamento dei laboratori scientifici furono finanziati unicamente da privati, tra i quali alcuni misero a disposizione denaro, altri beni e manodopera. \nPer esempio, la Forenede Teglv\u00e6rker (azienda di piastrelle) offr\u00ec un milione di mattoni gialli, mentre altri misero a disposizione servizi e lavori a prezzi favorevoli o gratuiti, come la pulizia dei vetri.\nUn singolo donatore contribu\u00ec a pi\u00f9 di un decimo delle spese totali e il Comune mise a disposizione il cantiere e le zone circostanti.\nOriginariamente, l'edificio comprendeva il Dipartimento di Fisica, Chimica e Anatomia ed era interamente progettato come facolt\u00e0 medica, mentre solo poche stanze erano riservate alle altre materie di studio.\nQuesto caus\u00f2 le proteste del Dipartimento di Scienze Umanistiche, molte delle quali erano presenti fin dall'inizio del progetto.\nQuando il re Cristiano X, l'11 settembre 1933, inaugur\u00f2 l'universit\u00e0, l'Ateneo era frequentato da 202 studenti - 90 nel campo umanistico, 45 in quello delle scienze mediche, 21 in teologia e i restanti 46 ancora indecisi sul corso di studio da intraprendere.\nNel 1936 venne fondato il Dipartimento di Economia e Giurisprudenza, nel 1942 il Dipartimento di Teologia e nel 1954 nasceva il Dipartimento di Scienze.\nL'edificio principale e l'attacco aereo durante la II Guerra Mondiale.\nNel 1936 il consiglio universitario riconobbe che, con quasi 500 studenti e un aumento previsto del numero, era tempo di prendere in considerazione un'espansione.\nCome disse il preside dell'universit\u00e0: \"In molti si aspettano che questo Ateneo, un giorno, comprender\u00e0 3.000 studenti iscritti. Io non ci giurerei, ma se dovesse accadere, avremo bisogno di una nuova struttura amministrativa\". La soluzione non fu una struttura amministrativa, che non fu costruita sino al 1964. Al suo posto venne pianificato un nuovo edificio principale che contenesse sia le diverse facolt\u00e0, sia l'area amministrativa.\nL'edificio venne costruito durante l'occupazione tedesca in Danimarca (1940\u201345), che ebbe varie ripercussioni su questa iniziativa.\nNessun finanziamento statale venne riservato alla costruzione del primo edificio universitario e del secondo edificio per Fisiologia, Biochimica e un laboratorio ad alto voltaggio, ma a causa delle necessit\u00e0, durante l'occupazione, di creare nuovi posti di lavoro, lo stato contribu\u00ec a finanziare pi\u00f9 dell'80% delle spese totali.\nNel 1943, la Gestapo stabil\u00ec i suoi quartier generali nelle cinque residenze studentesche del campus universitario e nel timore che la stessa cosa potesse accadere con il nuovo edificio principale, la sua costruzione venne rimandata.\nIl 31 ottobre 1944, la Royal Air Force (l'Aeronautica Militare del Regno unito) bombard\u00f2 i quartier generali della Gestapo, uccidendo anche dieci civili.\nL'attacco aereo sull'Universit\u00e0 di Aarhus avvenne in una parte della citt\u00e0 particolarmente affollata e nelle vicinanze del campus stesso, sorgevano tre ospedali, cos\u00ec, per evitare di mietere vittime, la RAF si esercit\u00f2 per mesi su una ricostruzione del campus.\nL'edificio principale, che venne ricostruito e aperto l'11 settembre 1946, ospitava non solo il Dipartimento di Scienze Umanistiche, Teologia, Economia e Giurisprudenza, ma anche il dormitorio principale, la mensa e le stanze utilizzate dalle associazioni studentesche.\nOrganizzazione e amministrazione.\nL'universit\u00e0 \u00e8 amministrata dalla Commissione Universitaria, composta da 11 membri: sei reclutati al di fuori dell'Ateneo dalla maggioranza della Commissione, due docenti, un membro eletto dallo staff tecnico/amministrativo e due rappresentanti degli studenti.\nIl rettore viene eletto dall'intera Commissione.\nL'intera commissione elegge il rettore, che a sua volte elegge i presidi che eleggeranno i capi di ciascun dipartimento.\nNon esiste un Senato Accademico e l'Ateneo non viene coinvolto nell'elezione di rettore, presidi e capi dipartimentali. Ne consegue che l'universit\u00e0 non risponde all'autorit\u00e0 dell'Ateneo.\nPrincipali aree di insegnamento.\nDal 1\u00ba gennaio 2011, l'universit\u00e0 \u00e8 stata suddivisa in quattro principali aree di insegnamento:\nIscrizione.\nIl 1\u00ba ottobre 2010, pi\u00f9 di 32.000 studenti risultavano iscritti all'Universit\u00e0 di Aarhus, dove ogni anno pi\u00f9 di 1.000 studenti internazionali frequentano uno o due semestri per progetti di scambio, mentre nel 2009 erano quasi 3.000 gli studenti stranieri frequentanti a tempo pieno.\nNel 2011, su 113 corsi di studio, 59 erano tenuti in inglese.\nL'investimento sui giovani ricercatori \u00e8 visto come una delle attivit\u00e0 fondamentali dell'universit\u00e0. Questo significa che gli studenti pi\u00f9 meritevoli hanno la possibilit\u00e0 di iniziare gli studi di ricerca ancora prima di aver conseguito la laurea specialistica.\nGrazie alla flessibilit\u00e0 dei programmi per i dottorandi, agli studenti \u00e8 permesso iscriversi contemporaneamente alla laurea specialistica e al programma di ricerca, dopo aver completato la laurea di primo livello (percorso 3+5) o un anno dopo l'iscrizione alla laurea specialistica (percorso 4+4).\nGrazie a questo provvedimento, dal 2006 al 2010 il numero dei ricercatori \u00e8 passato da 1.000 a 1.700.\nVita degli studenti.\nLa compattezza del campus dell'Universit\u00e0 di Aarhus crea un ambiente di studio unico e dinamico ideale anche per la socializzazione. Gli studenti di tutti i corsi di studio possono incontrarsi nei numerosi \"Friday bars\", nella Student Hause, nell'University Park e in qualsiasi altro punto della citt\u00e0. Ogni venerd\u00ec a mezzogiorno, ciascun dipartimento allestisce un piccolo bar in una mensa o aula in cui viene servita birra e drink analcolici. Nell'universit\u00e0 sono inoltre presenti varie biblioteche, alcune delle quali aperte tutto il giorno. Quasi ogni dipartimento ha la propria biblioteca, ma la principale \u00e8 la Biblioteca Universitaria Statale, accessibile da studenti e personale tramite un database elettronico.\nInfine, l'Aarhus University Sports (AUS), l'associazione sportiva universitaria, organizza un grande numero di attivit\u00e0, dal badminton alla scherma e gli scacchi.\nOrganizzazioni studentesche.\nLe pi\u00f9 grandi organizzazioni studentesche dell'Universit\u00e0 di Aarhus sono la Student Union (\"Studenterr\u00e5det\") and \"Studenterlauget\".\nLa Student Union rappresenta il principale corpo studentesco ad Aarhus, mentre la \"Studenterlauget\" rappresenta gli studenti dell'Aarhus School of Business. \nSia la Student Union che la \"Studenterlauget\" vengono rappresentate nella commissione universitaria. \nLa Student Union organizza anche concerti e seminari annali e pubblica il giornale studentesco \"Delfinen\"(Il Delfino).\nEsistono anche le organizzazioni politiche degli studenti, la pi\u00f9 grande delle quali include gli Studenti Social-Democratici (\"Frit Forum\"), Studenti Conservatori (\"Konservative Studenter\"), e gli Studenti Liberali (\"Liberale Studerende\").\nL'unione degli Studenti Conservatori pubblica il giornale studentesco \"Critique\". Gli Studenti Liberali sono invece responsabili del volantino Minerva.\nClub e associazioni.\nTutti gli studenti danesi o stranieri possono prendere parte alle attivit\u00e0 e usufruire dei servizi offerti dall'Universit\u00e0 di Aarhus.\nDale's Cafe.\nDale's Cafe \u00e8 un nuovissimo punto di ritrovo che dal 2011 accoglie gli studenti internazionali e un numero sempre crescente di ricercatori universitari. Il locale offre del buon caff\u00e8, panini e un'ampia scelta di birre che gli studenti possono consumare nella sala di ritrovo interna. \nCos\u00ec come l'edificio principale, il Dale's Caf\u00e9 prende il nome dal premio Nobel per l'economia Dale T. Mortensen, anch'egli laureatosi all'Universit\u00e0 di Aarhus.\nL'edificio Dale T. Mortensen ospita l'International Centre e il relativo dormitorio composto da 28 stanze e due appartamenti riservati ai ricercatori internazionali.\nAarhus Student House (Studenterhus \u00c5rhus).\nL'Universit\u00e0 di Aarhus permette l'iscrizione gratuita come socio dell'Aarhus Student House a tutti gli studenti di interscambio. Si tratta di un punto di incontro per studenti internazionali e danesi.\nL'Aarhus Student House organizza, durante tutto l'anno, attivit\u00e0 sociali e culturali, come feste, gite, corsi di lingua o la settimanale serata internazionale.\nAttivit\u00e0 sportive.\nL'AUS (Aarhus University Sport) \u00e8 il club sportivo ufficiale dell'Universit\u00e0 di Aarhus, aperto a tutti gli studenti dell'Ateneo.\nResidenze studentesche.\nLe case dello studente dell'University Park sono situate nel campus, mentre le altre sono sparse per tutta la citt\u00e0."}
{"id": "2246234", "revid": "248632", "url": "https://it.wikipedia.org/wiki?curid=2246234", "title": "Ed2k", "text": ""}
{"id": "2246236", "revid": "110157", "url": "https://it.wikipedia.org/wiki?curid=2246236", "title": "Ebes", "text": "Ebes \u00e8 un comune dell'Ungheria di 4.473 abitanti (dati 2001). \u00c8 situato nella provincia di Hajd\u00fa-Bihar."}
{"id": "2246237", "revid": "938", "url": "https://it.wikipedia.org/wiki?curid=2246237", "title": "Universit\u00e0 di \u00c5rhus", "text": ""}
{"id": "2246241", "revid": "301422", "url": "https://it.wikipedia.org/wiki?curid=2246241", "title": "La balena Giuseppina", "text": ""}
{"id": "2246244", "revid": "1543377", "url": "https://it.wikipedia.org/wiki?curid=2246244", "title": "Nazionale di rugby a 15 della Papua Nuova Guinea", "text": "La nazionale di rugby XV della Papua Nuova Guinea rappresenta Papua Nuova Guinea nel rugby a 15 in ambito internazionale, dove \u00e8 inclusa fra le formazioni di terzo livello.\nAll'estero e in patria i suoi giocatori sono noti come \"The Pukpuks\" (\"I Coccodrilli\" in Tok Pisin)."}
{"id": "2246248", "revid": "110157", "url": "https://it.wikipedia.org/wiki?curid=2246248", "title": "Eszt\u00e1r", "text": "Eszt\u00e1r \u00e8 un comune dell'Ungheria di 1.412 abitanti (dati 2001). \u00c8 situato nella provincia di Hajd\u00fa-Bihar."}
{"id": "2246251", "revid": "767487", "url": "https://it.wikipedia.org/wiki?curid=2246251", "title": "Ivo \u0160uprina", "text": "Carriera.\nClub.\nPoliglotta ed ex ufficiale dell'aviazione, dopo aver lasciato la sua terra natale ed aver giocato in Francia, dal 1948 al 1951 gioc\u00f2 con il , che l'acquist\u00f2 per 10 milioni di lire dallo Strasburgo. Segn\u00f2 al suo debutto in Italia una doppietta, nella prima giornata della stagione 1948-1949 di Serie B, nel pareggio in casa contro la per 2-2, facendosi per\u00f2 espellere al 51' della seconda gara dello stesso campionato, partita vinta dai campani malgrado avesse sbagliato un rigore al 45'; ricevette ugualmente lodi dal Corriere dello Sport. Alla fine della stagione i partenopei si piazzarono al quinto posto nella classifica finale del campionato, con Suprina secondo miglior cannoniere della squadra con sette reti in ventinove partite, non sufficienti a far ottenere alla societ\u00e0 la promozione in Serie A. Nella stagione successiva il 25 giugno 1950, allo stadio del \"Vomero\" (che verr\u00e0 poi ribattezzato \"Arturo Collana\"), i partenopei festeggiarono la promozione in serie A, battendo per 2-1 il con una sua doppietta.\nNazionale.\nGioc\u00f2 3 gare con la Nazionale croata, il 2 aprile 1940 a Zagabria contro la Svizzera, al termine del quale la sua squadra vinse 4-0; 19 giorni dopo, il 21, ci fu a Berna un'altra vittoria contro gli elvetici, per 1-0, quindi disput\u00f2 l'ultima partita il 2 maggio 1940 a Budapest, in una sconfitta contro l'Ungheria per 1-0."}
{"id": "2246254", "revid": "767487", "url": "https://it.wikipedia.org/wiki?curid=2246254", "title": "Foly\u00e1s", "text": "Foly\u00e1s \u00e8 un comune dell'Ungheria di 405 abitanti (dati 2001). \u00c8 situato nella provincia di Hajd\u00fa-Bihar."}
{"id": "2246259", "revid": "1149807", "url": "https://it.wikipedia.org/wiki?curid=2246259", "title": "Il mago di Oz (serie animata)", "text": " \u00e8 una serie televisiva animata giapponese prodotta da Tv Tokyo e Panmedia e ispirata ai primi tre romanzi dei \"Libri di Oz\" di Lyman Frank Baum.\nIn Italia venne mandato in onda per la prima volta nel settembre 1986 su Italia 1.\nTrama.\nLe vicende sono narrate intorno alle avventure di Dorotea, una bambina di 11 anni che vive in una fattoria nel Kansas con la zia Emma e lo zio Enrico, ma durante la loro assenza, a causa di un tifone viene scaraventata insieme alla sua casa e al suo cane Toto in un mondo fantastico chiamato \"regno di Oz\", capitanato da un potente mago.\nTramite gli abitanti del posto si viene a sapere che in ogni regione posta in ogni punto cardinale diverso vive una strega, due di queste sono buone (la strega del Nord e la strega del Sud) e le rimanenti sono malvagie (quella dell'Est e quella dell'Ovest). La strega dell'Est \u00e8 stata schiacciata dall'arrivo della casa di Dorotea e per questo la buona strega del Nord dice alla bambina di conservare le sue scarpe, che hanno dei poteri magici, tuttavia il solo desiderio della protagonista \u00e8 di ritornare nella sua terra d'origine con i suoi zii e allora la buona strega le suggerisce di parlarne con il mago di Oz, che sapr\u00e0 trovare la soluzione migliore.\nDorotea si mette in cammino insieme al suo cagnolino e incontra strada facendo uno spaventapasseri parlante, che ha come desiderio il possedere un cervello, un uomo di latta, che si viene a sapere che \u00e8 divenuto cos\u00ec con un incantesimo e per questo non ha pi\u00f9 il cuore e un leone codardo dotato in compenso della parola, al quale manca invece il coraggio. I tre bizzarri amici si aggiungono al cammino della piccola, sperando di ricevere dallo stesso mago ci\u00f2 che a loro manca e che desiderano avere, ma al cospetto di questo strano personaggio, che si presenta sotto vari aspetti agli occhi di ciascuno di loro, questi dice loro che realizzer\u00e0 i rispettivi desideri soltanto se uccideranno la malvagia strega dell'Ovest, che riduce tutti gli abitanti del posto in schiavit\u00f9 e li trasforma in pietra con orribili incantesimi.\nDopo aver accettato di malavoglia, i quattro si dirigono verso la dimora della strega, ma vengono attaccati per mezzo della stessa, che controlla le menti degli animali con la magia dai lupi prima, poi dalle cornacchie e infine dalle scimmie volanti, che fanno a pezzi l'uomo di latta e lo spaventapasseri, lasciandoli momentaneamente privi di vita. Dorotea e il leone vengono ridotti in schiavit\u00f9, fino a quando non scoprono che la strega pu\u00f2 essere sconfitta solamente con l'acqua, quindi la ammazzano e fanno riparare lo spaventapasseri e l'uomo di latta, che ritornano in vita. La comitiva torna dal mago di Oz, che si scopre essere soltanto un banale illusionista approdato sulla terra di Oz in seguito alla rottura della sua mongolfiera e che si \u00e8 conquistato la fama della gente del luogo con l'inganno. Malgrado questo, riesce lo stesso a dare un cervello allo spaventapasseri che in realt\u00e0 \u00e8 solo un sacco imbottito di segatura e chiodi, un cuore di legno all'uomo di latta e un intruglio al leone facendolo passare per un miracoloso siero del coraggio e i tre acquisiscono fiducia nelle loro reali capacit\u00e0.\nIl mago tenta di riportare a casa Dorotea con una mongolfiera, ma per un inconveniente la bambina non fa in tempo a salirci sopra, quindi per tornare nella terra natale deve rivolgersi a Glinda, la strega buona del Sud, che le svela i poteri magici delle sue scarpette, tramite cui riesce a farla tornare nell'amato Kansas. Dopo qualche giorno per\u00f2 Dorotea torner\u00e0 per errore nuovamente nel regno di Oz, dove avr\u00e0 a che fare con Tip, un bambino che diventer\u00e0 suo amico e che la riporter\u00e0 alla citt\u00e0 di Smeralda assieme ad una strampalata compagnia formata da una Ragazza Zucca ed un Cavallo Panca con cui salver\u00e0 lo Spaventapasseri dalla strega Mombi e dalle giovani ribelli capitanate da Ginger, che hanno preso il potere. Tramite un letto magico guidato da una testa di cervo, il gruppo di amici raggiunger\u00e0 Glinda che li aiuter\u00e0 a riportare l'ordine e scoprir\u00e0 che Tip non \u00e8 altri che la principessina perduta di Oz, Ozma, rapita anni prima dal mago ed allevata dalla perfida Mombi che per mimetizzarla l'aveva trasformata in maschio.\nAncora una volta Dorotea torna a casa, ma uno strano ticchettio la riporta ad Oz, dove scopre che l'automa Tic Tac le aveva inviato un segnale d'aiuto. Tramite il nuovo amico, conoscer\u00e0 la lunatica Langudia, una principessa che cambia frequentemente umore e copricapi (a differenza del romanzo in cui cambia direttamente la testa!) e che la imprigiona. Per fortuna arriva al castello Ozma, assieme allo Spaventapasseri e all'Uomo di Latta, mentre anche il Leone codardo, allertato da un topolino, giunge in soccorso di Dorotea. La vecchia compagnia si ricostituisce e parte per liberare il principe di Ev, rapito dal re degli gnomi. Dopo aver attraversato il deserto, grazie anche all'incontro provvidenziale con la gallina parlante Billina, i nostri eroi raggiungeranno la citt\u00e0 sotterranea e le grotte degli gnomi. Il perfido re conceder\u00e0 a Dorotea la libert\u00e0 solo se uno di loro indoviner\u00e0 in quale oggetto di ferro \u00e8 stato trasformato il principe, ma chi sbaglier\u00e0 diventer\u00e0 di ferro lui stesso.\nL'astuzia dello Spaventapasseri salver\u00e0 tutti, ma nonostante questo non sar\u00e0 facile tornare in superficie. Terminata anche questa avventura il gruppo si divide nuovamente. L'Uomo di Latta torner\u00e0 a fare il re del popolo dei Gialloni, il Leone raggiunger\u00e0 la sua foresta, Tic Tac, Billina e il principe andranno da Langudia, mentre Dorotea e lo Spaventapasseri torneranno nella Citt\u00e0 di Smeralda. La pace per\u00f2 durer\u00e0 poco perch\u00e9 il re degli gnomi, deciso a vendicarsi, trover\u00e0 il modo di raggiungere i suoi nemici scavando un tunnel sotterraneo con l'aiuto di un enorme verme mangiarocce. Dorotea e i suoi amici combatteranno senza successo, ma sar\u00e0 Ozma, diventata regina, a risolvere la situazione. Ristabilito l'ordine, Glinda ricorder\u00e0 a Dorotea che i suoi zii la aspettano in Kansas e la bambina lascer\u00e0 per sempre il regno incantato di Oz.\nDoppiaggio.\nIl doppiaggio italiano \u00e8 stato effettuato presso lo studio \"Mops Film\" sotto la direzione di Willy Moser.\nSigla italiana.\nLa sigla italiana \"Il mago di Oz\", scritta da Alessandra Valeri Manera (testo) e Carmelo Carucci (musica), \u00e8 cantata da Cristina D'Avena."}
{"id": "2246260", "revid": "767487", "url": "https://it.wikipedia.org/wiki?curid=2246260", "title": "F\u00fcl\u00f6p", "text": "F\u00fcl\u00f6p \u00e8 un comune dell'Ungheria di 1.878 abitanti (dati 2001). \u00c8 situato nella provincia di Hajd\u00fa-Bihar."}
{"id": "2246265", "revid": "1305772", "url": "https://it.wikipedia.org/wiki?curid=2246265", "title": "Honda Silver Wing", "text": "Il nome Silver Wing \u00e8 stato utilizzato dalla casa motociclistica Honda per diversi modelli di motocicletta:"}
{"id": "2246266", "revid": "729019", "url": "https://it.wikipedia.org/wiki?curid=2246266", "title": "Bagam\u00e9r", "text": "Bagam\u00e9r \u00e8 una citt\u00e0 dell'Ungheria di 2.449 abitanti (dati 2001). \u00c8 situata nella provincia di Hajd\u00fa-Bihar."}
{"id": "2246268", "revid": "248632", "url": "https://it.wikipedia.org/wiki?curid=2246268", "title": "Papocchio", "text": ""}
{"id": "2246269", "revid": "88740", "url": "https://it.wikipedia.org/wiki?curid=2246269", "title": "Pergamino", "text": "Pergamino \u00e8 una citt\u00e0 argentina della provincia di Buenos Aires, capoluogo dell'omonimo partido. \n\u00c8 un importante centro agricolo e manifatturiero, nonch\u00e9 un importante snodo stradale del nord della provincia bonaerense.\nGeografia fisica.\nPergamino sorge sulle rive del torrente omonimo, nella parte settentrionale della provincia di Buenos Aires, nel cuore della regione della Pampa. La citt\u00e0 \u00e8 situata a 222 km a nord-ovest dalla capitale nazionale Buenos Aires e a 110 km a sud di Rosario.\nStoria.\nUn documento del Cabildo della fine del XVI secolo attesta nell'area dell'odierna citt\u00e0 l'esistenza di una stazione di posta chiamata \"La Dormida del Pergamino\". Questo edificio sorgeva nel punto esatto dove l'antico cammino che univa il porto di Buenos Aires con l'interno si biforcava: una via raggiungeva C\u00f3rdoba e l'Alto Per\u00f9 l'altra Mendoza ed il Cile.\nUn documento del 1749 attesta l'esistenza sull'area dell'odierna citt\u00e0 del \"Forte del Pergamino\". Questo caposaldo, eretto per limitare le incursioni dei nativi ai danni dei coloni, fu ricostruito in mattoni nel 1776. Attorno alla fortificazione sorse un piccolo insediamento civile che nel 1779 divenne sede di una parrocchia sei anni pi\u00f9 tardi fu dotato di un \"alcalde\" da parte delle autorit\u00e0 coloniali spagnole.\nCon la stabilizzazione dello stato argentino e la pacificazione interna, la cittadina divenne uno dei principali centri agricoli della provincia bonaerense, in particolare grazie alla coltivazione intensiva del mais. Un ulteriore sviluppo all'economia locale fu garantito dall'arrivo della ferrovia nel 1882 e dal conseguente afflusso di migliaia di immigrati italiani, spagnoli, francesi e britannici. La citt\u00e0 si afferm\u00f2 rapidamente come centro agricolo e commerciale grazie anche alla sua posizione strategica all'interno della rete ferroviaria nazionale.\nPergamino ottenne lo \"status\" di citt\u00e0 dal Senato e dalla Camera dei Deputati della Repubblica il 23 ottobre 1895.\nInfrastrutture e trasporti.\nPergamino \u00e8 uno dei principali snodi stradali del nord della provincia di Buenos Aires. La citt\u00e0 \u00e8 infatti situata all'intersezione tra strada nazionale 8, che unisce Buenos Aires alle provincie di C\u00f3rdoba e San Luis, e \nla strada nazionale 188 che, dopo aver attraversato la parte settentrionale provincia bonaerense e le provincie di La Pampa e di San Luis termina a General Alvear, in provincia di Mendoza.\nSport.\nCalcio.\nLa principale squadra calcistica di Pergamino \u00e8 il Club Atl\u00e9tico Douglas Haig, fondato nel 1918."}
{"id": "2246271", "revid": "1522738", "url": "https://it.wikipedia.org/wiki?curid=2246271", "title": "Nino, il mio amico ninja", "text": " \u00e8 un manga scritto e illustrato da Fujiko Fujio e pubblicato da Shogakukan sulla rivista \"Weekly Sh\u014dnen Sunday\" dal 1964 al 1968.\nDall'opera \u00e8 stata tratta una serie televisiva anime, prodotta da Shin'ei Doga e trasmessa su TV Asahi dal 28 settembre 1981 al 25 dicembre 1987 per un totale di 694 episodi, in Italia ne sono stati trasmessi solo 156. In Giappone, il 14 maggio 2012, \u00e8 iniziata la nuova serie, remake dell'anime, prodotta da Shin'ei Doga e dalla casa di produzione indiana Reliance MediaWorks.\nTrama.\nKen (Ken'ichi Misoba), uno sfortunatissimo bambino di 10 anni che va alla scuola elementare con scarsi rendimenti, fa amicizia con un giovane ninja chiamato Nino (Kanzo Hattori) che va a vivere con Ken assieme a suo fratello Lino (Shinzo Hattori) e al suo cane-ninja Shishi (Shishimaru), per entrare a far parte spesso della famiglia. Nino aiuta Ken a risolvere i suoi problemi e lo tiene costantemente d'occhio, come un buon amico. Spesso Nino affronta il suo antagonista Amilcare (Kemumaki Kemuzo), anch'esso abile ninja, e il suo gatto-ninja Lucifero (Kagechiyo), questo anche dovuto al fatto che Ken e Amilcare si contendono la stessa ragazza: Laura (Yumeko). I nostri eroi tenteranno anche di rendere felice la madre di Ken. Insieme, oltre ai numerosi tentativi da risolvere svariati problemi, ne combineranno di tutti i colori.\nMedia.\nManga.\nIl manga \"Nino, il mio amico ninja\" \u00e8 stato pubblicato in Giappone dalla casa editrice Shogakukan sulla rivista \"Weekly Sh\u014dnen Sunday\" dal 1964 al 1966.\nAnime.\nUn adattamento anime del manga \u00e8 stato prodotto da Shin'ei Doga e trasmesso su TV Asahi dal 28 settembre 1981 al 25 dicembre 1987 per un totale di 694 episodi della durata di cinque minuti ciascuno. L'anime \u00e8 stato esportato in tutto il mondo: in India lo show \u00e8 stato trasmesso su Nick India con il suo titolo originale, e disponibile in inglese, hindi, telugu e tamil; in Spagna \u00e8 andato in onda su Canal 2 Andaluc\u00eda, Canal Sur, Boomerang e Canal Extremadura con il titolo \"Hattori el Ninja\", disponibile in spagnolo, catalano, basco e gallego; in Portogallo, il cartone \u00e8 stato trasmesso su Canal Panda con il titolo \"Hattori, o Ninja\", disponibile in portoghese; in Ecuador, lo show \u00e8 andato in onda su Ecuavisa con l'edizione spagnola; in Cile, \u00e8 passato su Etc...TV, sempre con l'edizione spagnola; e in Corea del Sud \u00e8 stato trasmesso su Cartoon Network.\nLa versione italiana stata curata dalla Italian TV Broadcasting e doppiata dalla CRC. Il titolo \u00e8 stato cambiato in \"Nino, il mio amico Ninja\" e assieme ad esso sono stati italianizzati tutti i nomi dei personaggi. Dei 694 episodi originali ne sono stati trasmessi solo 156, raccolti a gruppi di tre per un totale di 52 puntate, trasmesse a partire dal dicembre 1986 su Euro TV. In seguito \u00e8 stato ritrasmesso anche su Italia 7 Gold e su numerosi canali regionali, tra cui Teleregione e Telenorba. La sigla italiana \"Il mio caro amico Nino\", scritta da Riccardo Zara e interpretata da I Cavalieri del Re, sostituisce le sigle originali.\nEpisodi.\nL'ordine di trasmissione in Italia non segue l'ordine giapponese. Tra parentesi dopo il titolo italiano il numero progressivo dell'episodio secondo l'ordine originale.\nFilm.\nSono stati prodotti quattro film cinematografici:\nSono del tutto inediti in Italia.\nLive action.\nTra il 1966 e il 1968 venne prodotto un dorama televisivo della serie, intitolato , diretto da Shoichi Shimazu e scritto da Hisashi Inoue. Il dorama \u00e8 composto da due stagioni, la prima andata in onda dall'aprile al settembre 1966, e la seconda dopo un anno di stop, dall'agosto 1967 al gennaio 1968. Recentemente \u00e8 stata riproposta in DVD.\nEsiste anche un film live action pubblicato il 28 agosto 2004, per la regia di Suzuki Masayuki.\nVideogioco.\nLa Hudson Soft, il 5 marzo 1986, ha pubblicato un videogioco per NES con il titolo , il quale ha venduto approssimativamente 1.500.000 copie."}
{"id": "2246273", "revid": "1900059", "url": "https://it.wikipedia.org/wiki?curid=2246273", "title": "Balmaz\u00fajv\u00e1ros", "text": "Balmaz\u00fajv\u00e1ros (\"Neustadt auf der Heiduckenboden\" in tedesco) \u00e8 una citt\u00e0 dell'Ungheria di 18.149 abitanti (dati 2001). \u00c8 situata nella provincia di Hajd\u00fa-Bihar."}
{"id": "2246274", "revid": "101175", "url": "https://it.wikipedia.org/wiki?curid=2246274", "title": "Ten Kate Honda", "text": ""}
{"id": "2246277", "revid": "120458126", "url": "https://it.wikipedia.org/wiki?curid=2246277", "title": "Orientamento astronomico nella navigazione in et\u00e0 classica", "text": "La navigazione in et\u00e0 classica fu favorita dalle conoscenze astronomiche che si diffusero nel Mediterraneo a partire dall'Oriente e dalla Mesopotamia o terra fra due fiumi.\nI Fenici.\nI primi esperti navigatori furono i Fenici, le cui navi seguivano persino rotte in alto mare, orientandosi con le due Orse (maggiore e minore); gradualmente concentrarono la loro attenzione sulla Minore, perfezionando il loro sistema di orientamento. Qualche nave fenicia super\u00f2 anche le colonne d'Ercole, spingendosi fin nella parte settentrionale della Gran Bretagna. Tali navi si orientavano grazie alle stelle del circolo artico, cio\u00e8 quelle circumpolari, le quali per una data latitudine geografica non tramontano. In questo modo furono raggiunte le isole Cassiteridi (53\u00b0 N). Un'altra rotta oceanica percorsa da navi fenicie era diretta verso sud, lungo le coste dell'Africa. Queste navigazioni avvenivano tutte in piena estate, approfittando di cieli sereni e di mari piuttosto calmi. Cos\u00ec i Fenici individuarono le prime \u201crotte stellari\u201d e aprirono l'epoca dell'astronomia nautica.\nI Greci.\nI Greci appresero molto dai Fenici per quanto riguarda la navigazione astronomica. Certamente uno dei pi\u00f9 antichi tentativi di esplorazione marittima della parte occidentale del Mediterraneo fu compiuto dal mitico Ulisse, come ci informa l'Odissea. Addirittura Omero indica la giusta rotta, tramite le parole della ninfa Calipso, che Ulisse avrebbe dovuto seguire per raggiungere la sua amata Itaca partendo da Ogigia, isola posta ai confini del mondo allora conosciuto. Quella rotta \u00e8 basata su di un percorso da sud-ovest a nord-est, orientato mediante l'Orsa Maggiore da tenere sul lato sinistro insieme alla costellazione di Boote e le Pleiadi sulla destra. Quella navigazione omerica \u00e8 chiaramente tipica per la stagione estiva.\nI Greci, come i Fenici, raggiunsero anch'essi un'isola a nord della Gran Bretagna, Tyle, di certo nel IV secolo a.C. grazie a Pitea di Marsiglia, il quale descrive, tra l'altro, il fenomeno del sole a mezzanotte nel solstizio d'estate.\nNaturalmente queste navigazioni oceaniche di et\u00e0 classica rappresentano soltanto sporadici tentativi di esplorazione geografica tesi al rinvenimento di materiali utili per le attivit\u00e0 dei centri del Mediterraneo.\nDalla consultazione di testi greci si rileva che i marinai ellenici basavano il loro orientamento sul mare affidandosi particolarmente all'Orsa Minore nel contesto mediterraneo.Usando anche diversi strumenti.\nI Romani.\nI Romani appresero bene l'antica lezione di orientamento marinaro astronomico fornita loro dai Fenici e dai Greci. Cos\u00ec essi utilizzarono le stelle per navigare lungo le rotte del Mare nostrum. Quando Pompeo, come afferma Lucano, scappando a seguito della sconfitta di Farsalo, navigava da Alessandria verso la Sirte, si orientava con le due Orse, tenendo a sinistra la stella Can\u00f2po.\nPer l'orientamento nella navigazione nell'antichit\u00e0 furono usati anche i venti. A tal proposito, accanto all'acropoli di Atene, nel I secolo a.C. fu costruita una \u201ctorre dei venti\u201d che aveva un anemoscopio per misurarne la direzione. Comunque i venti spesso trasportavano con loro estesi sistemi di nuvole che coprivano il cielo, annullando la visione astronomica e provocando violente tempeste. A tali fenomeni vanno collegati i dirottamenti subiti da Ulisse durante la sua navigazione.\nAltri sistemi di navigazione.\nL'orientamento astronomico segu\u00ecto dalle navi in et\u00e0 classica fu, senza ombra di dubbio, un primo fondamentale passo avanti per gli spostamenti e per l'instaurarsi di continui contatti tra varie sponde del Mediterraneo. Il suo uso, per\u00f2, era alquanto limitato, soprattutto ad una sola stagione dell'anno, ed era altres\u00ec condizionato dai mutevoli agenti atmosferici. Per un pi\u00f9 sicuro e costante sistema di orientamento bisogner\u00e0 attendere l'et\u00e0 medievale, che fornir\u00e0 ai naviganti veri e propri strumenti fondati sul magnetismo, quali la \"pixidis nautica\" e la bussola."}
{"id": "2246278", "revid": "1071652", "url": "https://it.wikipedia.org/wiki?curid=2246278", "title": "Beretty\u00f3\u00fajfalu", "text": "Beretty\u00f3\u00fajfalu \u00e8 una citt\u00e0 dell'Ungheria di 16.107 abitanti (dati 2001). \u00c8 situata nella provincia di Hajd\u00fa-Bihar sulla riva del fiume Beretty\u00f3."}
{"id": "2246279", "revid": "122523500", "url": "https://it.wikipedia.org/wiki?curid=2246279", "title": "Pia Nalli", "text": "Biografia.\nLa formazione universitaria di Pia Nalli avviene all'Universit\u00e0 di Palermo come allieva di Giuseppe Bagnera, con il quale si laurea in matematica nel 1910.\nL'inizio della sua produzione scientifica, che vede la luce sulla scia dei lavori di Giuseppe Bagnera, risale al 1911, anno in cui pubblica sui \"Rendiconti del circolo matematico di Palermo\", circolo di cui era socia dal 1910, uno studio di geometria algebrica, nonch\u00e9 due note che hanno per oggetto la definizione del \"dominio del piano limitato da una curva di Jordan semplice e chiusa\".\nLe ricerche successive sono indirizzate all'analisi matematica, con uno studio storico-critico della teoria dell'integrazione, un campo di ricerca allora di recente acquisizione, dove esponeva i relativi risultati dei fondamentali lavori di \u00c9mile Borel, Henri Lebesgue, Charles de la Vall\u00e9e Poussin, Giuseppe Vitali e Arnaud Denjoy. Questo studio, che diede origine ad una monografia dal titolo \"Esposizione e confronto critico delle diverse definizioni proposte per l'integrale definito di una funzione limitata o no\", le valse nel 1914 la libera docenza in analisi matematica. Le ricerche riportate in tale monografia vanno al di l\u00e0 di un semplice intento espositivo, mostrando \u2013 l'autrice \u2013 una capacit\u00e0 di rielaborare la materia in modo originale, fecondo e critico in virt\u00f9 dei nuovi metodi di cui \u2013 ella \u2013 si era impadronita a fondo. Non a caso, tra il 1915 e il 1918, la Nalli impegn\u00f2 parte dei suoi sforzi nell'estensione del teorema di de la Vall\u00e9e Poussin sulle derivate seconde generalizzate alle funzioni integrali secondo Denjoy, dimostrando il teorema di unicit\u00e0 dello sviluppo in serie trigonometrica per questa classe di funzioni. Nello stesso periodo, concentra altres\u00ec la sua attenzione sul problema della \"sommazione delle serie\", con speciale riferimento alle serie di Dirichlet.\nIl 1919 \u00e8 l'anno a partire dal quale la Nalli comincia ad occuparsi di questioni relative alla teoria delle equazioni integrali lineari e allo studio degli operatori integrali sulla scia delle ricerche di Ivar Fredholm. In particolare, l'interesse per le difficolt\u00e0 presentate dall\"'equazione integrale di Fredholm di terza specie a nucleo simmetrico\" \u00e8 legato, soprattutto, al fatto che questa equazione era rimasta fuori delle ricerche di analisti del calibro di Vito Volterra ed \u00c9mile Picard i quali si erano invece dedicati specialmente a quelle di prima e seconda specie. Ben presto ella si accorse che, per sciogliere il problema relativo alle condizioni di risolubilit\u00e0 per l'equazione di terza specie, c'era bisogno di quello che oggi, con linguaggio moderno, si chiama \"risoluzione spettrale dell'operatore lineare simmetrico connesso all'equazione\". Si trattava, dunque, di adottare un procedimento innovativo che richiedeva, per un verso, l'abbandono delle tecniche fino allora seguite nell'analisi delle trasformazioni funzionali, tecniche che in Italia erano ancora sostanzialmente ancorate ai metodi di Volterra; per l'altro, il ricorso alla \"teoria delle forme quadriche a infinite variabili\" e all'integrale che Ernst Hellinger aveva proposto tra il 1906 e il 1909.\nQueste ricerche, che confluirono in due memorie apparse sui \"Rendiconti del circolo matematico di Palermo\" rispettivamente nel 1919 e nel 1922, furono al centro di numerose critiche che ruotavano sostanzialmente attorno all'appunto di non aver fornito una risoluzione esplicita dell'equazione di terza specie in questione, come riporta la Nalli stessa in un successivo lavoro del 1926 dal titolo \"Risoluzione dell'equazione integrale di terza specie\", nel quale difende comunque il valore dei propri risultati. Quantunque, dopo il 1926, avesse pubblicato alcune note lincee sulle equazioni funzionali lineari nonch\u00e9 uno studio di avanguardia sulla formula di Green nel campo complesso e sull'area delle superficie, scritto in collaborazione con Giulio Andreoli, il programma di ricerca intrapreso sulle equazioni integrali continu\u00f2 a incontrare ostacoli presso la comunit\u00e0 matematica e dopo il 1928 fu definitivamente abbandonato.\nA questa data, la carriera accademica della Nalli aveva raggiunto il suo apice con la nomina nel 1921 a professore straordinario di analisi matematica, indi a professore ordinario nel 1923, presso l'Universit\u00e0 di Cagliari dove rimase fino al 1927, quando si trasfer\u00ec alla cattedra di analisi algebrica e infinitesimale dell'Universit\u00e0 di Catania, cattedra che tenne per circa trenta anni, fino al pensionamento. Proprio sul terreno istituzionale e accademico Pia Nalli non ebbe riconoscimenti ufficiali adeguati al valore della sua produzione scientifica: non fu, infatti, mai eletta tra i soci di nessuna accademia e non fu chiamata a far parte di una commissione concorsuale universitaria o investita di qualche autorevole incarico. Nel 1926, per esempio, pur essendosi classificata al primo posto per la cattedra di analisi matematica all'Universit\u00e0 di Pavia ove aspirava trasferirsi, non fu mai chiamata da quell'ateneo, forse anche a causa di un anonimo che l'aveva accusata pretestuosamente di occuparsi pi\u00f9 di politica che di didattica. La replica non si fece attendere e fu piuttosto caustica com'era nel suo carattere: scrivendo infatti al rettore per contestare la decisione della Facolt\u00e0 si firmava \u00abPia Maria Nalli, rifiuto dell'Universit\u00e0 di Pavia, della R. Universit\u00e0 di Cagliari\u00bb.\nLa mancanza di riconoscimenti accademici tuttavia non le impedirono di esercitare il ruolo di \u201cmaestra\u201d di alcuni giovani studiosi di talento, quali Gaetano Fichera e Francesco Vincenzo Guglielmino.\nTornando alla sua produzione, dal 1928 in poi la Nalli si occup\u00f2 quasi esclusivamente di calcolo differenziale assoluto, dove fu autrice di numerose pubblicazioni, intrattenendo una fitta corrispondenza con Tullio Levi-Civita, che di quel calcolo era stato il creatore con Gregorio Ricci-Curbastro. In questo ambito di ricerca sono da ricordare l'analisi approfondita delle cosiddette \"coordinate di Fermi\", che Tullio Levi-Civita medesimo aveva impiegato nelle sue indagini sullo scarto geodetico, analisi svolta dalla Nalli in due memorie del 1928, pubblicate sui \"Rendiconti dell'Accademia Nazionale dei Lincei\", dai titoli \"Sopra le coordinate geodetiche\" e \"Sul parallelismo di Levi-Civita e sopra certe possibili estensioni\"; si deve a lei anche la nozione di \"trasporto rigido\", introdotta in un'ulteriore memoria lincea del 1929, dal titolo \"Spostamenti rigidi e derivazioni generalizzate\". Seguirono altri lavori sullo stesso argomento, tra i quali \"Trasporti rigidi e relativit\u00e0\", dato alle stampe nel 1931 su sollecitazione dello stesso Tullio Levi-Civita, il quale, tra l'altro, le riconosceva la priorit\u00e0 della introduzione della nozione di parallelismo utilizzando proprio le coordinate geodetiche.\nRientra infine tra le opere di alta divulgazione scientifica la sua monografia \"Lezioni di calcolo differenziale assoluto\", pubblicata a Catania nel 1952."}
{"id": "2246281", "revid": "729019", "url": "https://it.wikipedia.org/wiki?curid=2246281", "title": "Daddy's Gone", "text": "Daddy's Gone \u00e8 un brano musicale del gruppo scozzese alternative rock Glasvegas. La canzone \u00e8 stata scritta dal principale cantante del gruppo James Allan.\nPubblicazione del singolo.\n\"Daddy's Gone\" \u00e8 stata originariamente pubblicata come singolo su vinile ad edizione limitata dall'etichetta discografica Sane Man il 5 novembre 2007.\nIl singolo \u00e8 stato successivamente ripubblicato come parte della promozione dell'album \"Glasvegas\". La nuova versione del singolo, ripubblicata il 25 agosto 2008 ha un ritmo pi\u00f9 lento ed un suono pi\u00f9 ruvido. Il singolo \u00e8 entrato direttamente alla dodicesima posizione della Official Singles Chart.\nIl video.\nIl video musicale prodotto per \"Daddy's Gone\" \u00e8 stato diretto dal regista Jamie Thraves Nel video i Glasvegas si esibiscono sul palco di un piccolo auditorium deserto. Alle sequenze dell'esibizione del gruppo ne vengono alternate altre in cui viene mostrato un allenamento di karate di alcuni bambini.\nCuriosit\u00e0.\nLa canzone compare nella serie televisiva \"Chuck\", durante la seconda stagione nell'episodio 19 quando il padre di Chuck viene catturato dalla Fulcrum.\nInoltre \u00e8 usata in una sequenza del film \"Passione sinistra\", in particolare nella scena in cui la protagonista femminile (Valentina Lodivini) sparge le ceneri di suo padre gettandole in aria.\nTracce.\nVersione del 2007.\n7\" vinyl (SAN001); download\nVersione del 2008.\nPromo CD (GOWOW006)\nCD (GOWOW007)\n7\" #1 (GOWOW008)\n7\" #2 (GOWOW009)\nEP digitale"}
{"id": "2246283", "revid": "110157", "url": "https://it.wikipedia.org/wiki?curid=2246283", "title": "Biharkeresztes", "text": "Biharkeresztes \u00e8 una citt\u00e0 dell'Ungheria di 4.227 abitanti (dati 2001). \u00c8 situata nella provincia di Hajd\u00fa-Bihar."}
{"id": "2246289", "revid": "599013", "url": "https://it.wikipedia.org/wiki?curid=2246289", "title": "Armando Ribeiro", "text": "Carriera.\nPortiere basco cresciuto nel Logro\u00f1\u00e9s, a 20 anni esordisce in terza serie spagnola nella squadra riserve della stessa societ\u00e0. Dopo aver militato nella medesima categoria con le riserve dello Real Sporting de Gij\u00f3n ed il Bermeo, sale nella serie B spagnola grazie al passaggio al Deportivo Alav\u00e9s.\nDopo una parentesi con i baschi del Barakaldo, viene acquistato dal Cadice diventandone ben presto una bandiera: in nove anni colleziona ben 266 presenze, passando dalla terza serie alla serie A spagnola.\nNell'estate 2007 passa all'Athletic Club di Bilbao, con cui esordisce il 3 febbraio 2008 in -Athletic 1-0.\nTermina la carriera tre anni pi\u00f9 tardi, al termine della stagione 2009-2010, rimanendo nel club basco come preparatore dei portieri delle giovanili."}
{"id": "2246290", "revid": "1429175", "url": "https://it.wikipedia.org/wiki?curid=2246290", "title": "Piccole donne (serie animata)", "text": " \u00e8 una serie TV anime in 26 puntate prodotta dalla Toei Animation e da Kokusai Eigasha e basata sul romanzo per ragazzi Piccole donne di Louisa May Alcott.\nLa serie \u00e8 stata trasmessa per la prima volta dal network giapponese Tokyo 12 a partire da aprile 1981 e in Italia da Canale 5 nel 1982. Dallo stesso romanzo nel 1987 \u00e8 stato anche tratto l'anime \"Una per tutte, tutte per una\" della Nippon Animation e facente parte del World Masterpiece Theater.\nLa sigla italiana \"Tutti abbiamo un cuore\", \u00e8 stata incisa da Cristina D'Avena."}
{"id": "2246292", "revid": "767487", "url": "https://it.wikipedia.org/wiki?curid=2246292", "title": "Cs\u00f6km\u0151", "text": "Cs\u00f6km\u0151 \u00e8 una citt\u00e0 dell'Ungheria di 2.178 abitanti (dati 2001). \u00c8 situata nella provincia di Hajd\u00fa-Bihar."}
{"id": "2246293", "revid": "288300", "url": "https://it.wikipedia.org/wiki?curid=2246293", "title": "Erling Walther S\u00f8rensen", "text": ""}
{"id": "2246295", "revid": "108569484", "url": "https://it.wikipedia.org/wiki?curid=2246295", "title": "Central Station (programma televisivo)", "text": "Central Station \u00e8 stato uno show comico prodotto e trasmesso dal canale satellitare Comedy Central, a partire da ottobre 2008, e nel 2009 in onda anche su MTV.\nIl programma, ambientato in un'ipotetica stazione ferroviaria, \u00e8 condotto da Omar Fantini coadiuvato da una voce femminile (nella prima e seconda stagione, Laura Antonini di Radio Deejay, e nella terza stagione Rita Pelusio) che dall'altoparlante della stazione interagisce con lui. Nella quarta stagione invece la voce diventa quella di una strampalata hostess d'aereo, interpretata da Annalisa Arione.\nEpisodi.\nLa prima stagione \u00e8 andata in onda nel 2008 su Comedy Central e successivamente su MTV nel 2009.\nLa seconda stagione \u00e8 andata in onda nel 2009.\nLa Terza stagione \u00e8 andata in onda dal 10 febbraio 2011 (a distanza di circa due anni dall'ultima edizione), cambiando la maggior parte dello staff.\nLa quarta stagione inizia invece il 12 gennaio 2012, ripartendo grossomodo dallo staff dell'anno precedente.\nComici seconda edizione.\nAlcuni dei comici di Central Station si sono fatti conoscere con questo programma e in seguito sono approdati nel cast di \"Colorado Caf\u00e8\" (Daniele Ceva, GSM, Andrea Sambucco, Raffaele D'Ambrosio \u2013approdato anche nel cast della versione italiana di \"Saturday Night Live\"\u2013, Massimiliano Pipitone) e in quello di Colorado, altri invece erano gi\u00e0 conosciuti prima (Claudio Sterpone, Midena e Puma, Felipe)."}
{"id": "2246299", "revid": "110157", "url": "https://it.wikipedia.org/wiki?curid=2246299", "title": "Derecske", "text": "Derecske \u00e8 una citt\u00e0 dell'Ungheria di 9.297 abitanti (dati 2001). \u00c8 situata nella provincia di Hajd\u00fa-Bihar."}
{"id": "2246301", "revid": "1880836", "url": "https://it.wikipedia.org/wiki?curid=2246301", "title": "Piccolo Principe", "text": " \u00e8 una serie televisiva animata giapponese prodotta da Knack in 35 episodi (altri quattro episodi furono aggiunti nella versione \"home video\"), ispirata al romanzo \"Il piccolo principe\" di Antoine de Saint-Exup\u00e9ry e trasmesso per la prima volta dal network giapponese TV Asahi a partire da luglio 1978 e in Italia da Rete 4 nel 1985. Dal 2017 in onda all'interno della trasmissione Contactoons condotta da Santo Verduci.\nSigla italiana.\nLa sigla italiana \"Piccolo Principe\" \u00e8 stata incisa dal Piccolo Coro dell'Antoniano nel 1984.\nLa nuova sigla italiana \"Il Piccolo Principe\" \u00e8 cantata da Santo Verduci in onda all'interno della trasmissione tv Contactoons \nEpisodi.\nIn occasione della prima trasmissione giapponese, la serie \u00e8 terminata con l'episodio 35: gli ultimi quattro episodi sono stati aggiunti in occasione della versione \"home video\"."}
{"id": "2246303", "revid": "110157", "url": "https://it.wikipedia.org/wiki?curid=2246303", "title": "Tha Streetz Iz a Mutha", "text": "Tha Streetz Iz a Mutha \u00e8 il secondo album da solista del rapper statunitense Kurupt."}
{"id": "2246304", "revid": "1543377", "url": "https://it.wikipedia.org/wiki?curid=2246304", "title": "Nazionale di rugby a 15 del Per\u00f9", "text": "La nazionale di rugby XV del Per\u00f9 (selecci\u00f3n de rugby del Per\u00fa) rappresenta il Per\u00f9 nel rugby a 15 in ambito internazionale, dove \u00e8 inclusa fra le formazioni di terzo livello.\nAll'estero ed in patria i suoi giocatori sono noti come \"Los Tumis\"."}
{"id": "2246305", "revid": "110157", "url": "https://it.wikipedia.org/wiki?curid=2246305", "title": "Egyek", "text": "Egyek \u00e8 una citt\u00e0 dell'Ungheria di 5.527 abitanti (dati 2001). \u00c8 situata nella provincia di Hajd\u00fa-Bihar."}
{"id": "2246306", "revid": "1632387", "url": "https://it.wikipedia.org/wiki?curid=2246306", "title": "Life on Mars?", "text": "Life on Mars? \u00e8 un brano musicale scritto dall'artista inglese David Bowie e pubblicato come 45 giri il 22 giugno 1973.\nQuarta traccia e secondo singolo estratto dall'album \"Hunky Dory\", \u00e8 una delle canzoni simbolo di Bowie. L'interpretazione vocale e l'arrangiamento, dal \"lamentoso\" pianoforte iniziale di Rick Wakeman all'atmosfera operistica di Mick Ronson, con gli archi e il crescendo di timpani sullo stile di \"Cos\u00ec parl\u00f2 Zarathustra\" del \"pre-finale\", hanno contribuito a promuovere \"Life on Mars?\" allo status di classico tanto che il brano \u00e8 entrato con gli anni nella cultura di massa.\n\"Life on Mars?\" si trova al 1\u00ba posto tra le 100 migliori canzoni di tutti i tempi del \"Daily Telegraph\", al 34\u00ba tra le 500 migliori canzoni secondo \"New Musical Express\" e al 57\u00ba nella Top 100 di BBC Radio 2, che l'ha definita \u00abun incrocio tra un musical di Broadway e un quadro di Salvador Dal\u00ed\u00bb. In un sondaggio condotto nel 1999 tra i lettori della rivista inglese \"Q\" \u00e8 stata inclusa tra i 100 migliori singoli di sempre.\n\u00c8 uno dei brani presenti nel musical \"Lazarus\", scritto da Bowie con Enda Walsh e andato in scena dalla fine del 2015.\nIl brano.\nLa genesi di \"Life on Mars?\" sarebbe da far risalire al 1968, quando a David Bowie venne dato il compito di adattare il testo di una canzone francese di Claude Fran\u00e7ois intitolata \"Comme d'habitude\". Bowie scrisse \"Even a Fool Learns to Love\" (\u00abun titolo incredibilmente brutto\u00bb, come dichiar\u00f2 diversi anni dopo), che raccontava di come la facile allegria di un clown veniva soggiogata dall'improvvisa scoperta dell'amore.\nIl brano non venne accettato per le obiezioni dell'editore francese della Decca Records (Geoffrey Heath della Essex Records rivel\u00f2 che \u00abvolevano una star per registrare il disco, non quel cafone di Bromley\u00bb) e la traduzione fu affidata a Paul Anka che scrisse il brano intitolato \"My Way\", portato al successo da Frank Sinatra e interpretato in seguito da molti artisti tra cui Elvis Presley e Sid Vicious. Qualche anno dopo, usando pi\u00f9 o meno gli stessi accordi ma in modo del tutto diverso David rese omaggio a \"My Way\" e al suo pi\u00f9 famoso interprete scrivendo \"Life On Mars?\", motivo per cui nelle note di copertina di \"Hunky Dory\", accanto al titolo della canzone c'\u00e8 la scritta autografa \"inspired by Frankie\".\nSono stati numerosi i tentativi di \"decodificare\" il testo di \"Life on Mars?\", una sequenza di immagini apparentemente slegate che vanno da John Lennon a Mickey Mouse, da Ibiza ai Norfolk Broads fino all'inno patriottico \"Rule, Britannia!\", un'esplosione di caotico \"glamour\" contrapposto alla grigia esistenza della protagonista che si rifugia nelle immagini sempre diverse dei vari canali televisivi, in cerca di una via di fuga dai suoi litigiosi genitori. E probabilmente \u00e8 questo frenetico zapping l'unica origine delle immagini enigmatiche e surreali riportate nel testo, \u00abla reazione di una ragazza sensibile al mondo dei media\u00bb come la descriveva Bowie nel 1971.\nNel 1996 il cantante \u00e8 tornato sull'argomento aggiungendo: \u00abPenso che si senta tradita, che sia delusa dalla realt\u00e0. Penso che, pur vivendo una realt\u00e0 deprimente, sia convinta che in un luogo imprecisato c'\u00e8 una vita che vale la pena di vivere e che sia amaramente insoddisfatta per il fatto di non avervi accesso... Suppongo che adesso mi farebbe pena, all'epoca provavo una sorta di empatia con lei\u00bb.\nIl lato B.\nRegistrata nella primavera del 1970 durante le sessioni dell'omonimo album, \"The Man Who Sold the World\" fa ormai parte in modo stabile dei classici di David Bowie grazie anche ad alcune cover che si sono rivelate successi da Top 10, come quella della cantante scozzese Lulu del 1974 e quella unplugged dei Nirvana del 1993.\nRegistrazione.\nIl brano venne registrato nell'aprile 1971 ai Trident Studios di Londra, durante le sessioni di \"Hunky Dory\", anche se la pubblicazione come 45 giri fu decisa solo due anni dopo per sfruttare il successo ottenuto da Bowie con \"The Rise and Fall of Ziggy Stardust and the Spiders from Mars\".\nUscita e accoglienza.\nIl singolo venne pubblicato il 22 giugno 1973 in Europa, Sud Africa, Australia e Nuova Zelanda. In Italia, Spagna e Portogallo usc\u00ec con differenti brani sul lato B, rispettivamente \"Amsterdam\", \"Drive-In Saturday\" e \"Black Country Rock\".\nL'effetto della \"Ziggymania\" si fece sentire e il 45 giri riscosse un grande successo raggiungendo la 3\u00aa posizione nel Regno Unito nel giro di due settimane e rimanendo nella Official Singles Chart per 13 settimane.\nNel gennaio 2016, dopo la morte di David Bowie la canzone ha guadagnato nuova popolarit\u00e0 ed ha nuovamente fatto ingresso nelle classifiche di molti Paesi, oltre a piazzarsi al 22\u00ba posto su iTunes l'11 gennaio.\n\"Life on Mars?\" dal vivo.\n\"Life on Mars?\" ricevette il battesimo dal vivo nell'agosto 1972 nei concerti al Rainbow Theatre di Londra, durante lo Ziggy Stardust Tour, e venne eseguita anche nell'Aladdin Sane Tour 1973 in un medley con \"Quicksand\" e \"Memory of a Free Festival\".\nIn seguito \u00e8 stata riproposta nello Station to Station Tour 1976, nel Serious Moonlight Tour 1983 e nel Sound+Vision Tour 1990, prima di venire esclusa dalle scalette ed essere \"recuperata\" a partire dall'Hours Tour 1999.\nTra le esibizioni \"estemporanee\":\nPubblicazioni successive.\nIl 45 giri \u00e8 stato pubblicato di nuovo nel 1982 in versione picture disc all'interno della serie \"Fashions\", nel 1983 nella serie \"Lifetimes\" e di nuovo come picture disc nel 2013, in occasione del 40\u00ba anniversario, con una versione live registrata il 1\u00ba ottobre 1972 alla Boston Music Hall come lato B.\n\"Life On Mars?\" si trova in numerose raccolte e album live:\nVersioni dal vivo sono presenti anche nei video album \"Serious Moonlight\" (1984) e \"A Reality Tour\" (2004), oltre che nei bonus disc inclusi nelle riedizione di \"Aladdin Sane\" del 2003 e di \"Station to Station\" del 2010.\nIl videoclip.\nIl videoclip di \"Life on Mars?\", l'ultimo tra quelli diretti da Mick Rock, venne girato il 12 maggio 1973 nel retropalco di Earls Court a Londra, durante l'Aladdin Sane Tour, prodotto con meno di 350 sterline e montato in due giorni.\nQuasi assorbito dallo spoglio fondale, Bowie appare in un completo color turchese di Freddie Burretti e truccato da Pierre La Roche, l'ideatore della folgore blu e rossa che divide in due il volto del cantante sulla copertina di \"Aladdin Sane\".\u00abL'idea era di creare una sorta di flash temporale\u00bb, spieg\u00f2 in seguito il regista, \u00abvolevo creare qualcosa che facesse un po' pensare a un dipinto\u00bb.\nIl video \u00e8 incluso nei video album \"The Video Collection\" e Best of Bowie. Nel 2004 il \"making of\" \u00e8 stato inserito nel DVD \"Visionary Spirit Vol. 1\", contenente filmati di Mick Rock mai usciti ufficialmente prima.\nCover.\nOltre ad essere stata oggetto di numerose cover, \"Life on Mars?\" \u00e8 stata eseguita in varie lingue con titolo e testo differenti: in francese da Alain Kan nel 1973 (\"La vie en Mars\"), in finlandese da Hector nel 1974 (\"Sudenkorento\"), in svedese da Frida nel 1975 (\"Liv p\u00e5 Mars\") e in brasiliano da Seu Jorge nel 2004, nella colonna sonora di \"Le avventure acquatiche di Steve Zissou\".\nLa prima cover di \"Life on Mars?\" \u00e8 stata quella di Barbra Streisand nell'album \"ButterFly\" del 1974. A tale proposito il commento di Bowie non \u00e8 stato molto positivo. Due anni dopo su \"Playboy\", al giornalista e futuro regista cinematografico Cameron Crowe che gli chiedeva cosa ne pensasse rispose \u00abTerribile. Mi spiace, Barb, ma era davvero atroce\u00bb.\nTra gli altri artisti che hanno inciso una cover:\nAltre cover che si trovano in album tributo o compilation di artisti vari includono quelle di:\nIn alcune occasioni \"Life on Mars?\" \u00e8 stata eseguita anche dal vivo da:"}
{"id": "2246307", "revid": "1926649", "url": "https://it.wikipedia.org/wiki?curid=2246307", "title": "Ricardo Caruso Lombardi", "text": "Carriera.\nGiocatore.\nLombardi ha cominciato giocando nell'Argentinos Juniors nel 1981. La sua carriera si \u00e8 sviluppata quasi del tutto nelle serie inferiori argentine tranne che nel 1984, giocato nel Club Atl\u00e9tico Atlanta in Primera Division.\nNel 1986 era nella rosa del Deportivo Italiano, squadra che ha vinto il titolo della Primera B.\nAllenatore.\nDopo il ritiro come calciatore, ha cominciato ad allenare, guidando molte squadre delle serie inferiori. Nel 1995-1996 ha vinto il titolo di Primera B Metropolitana con il Club Sportivo Italiano e nel 2004-2005 ha portato il Club Atl\u00e9tico Tigre al titolo della serie B Metropolitana.\nDurante il Campionato di Apertura 2007 era in carica all'Argentinos Juniors, fino alle dimissioni e nonostante un'importante vittoria per 3-2 contro il Boca Juniors, avvenuta appena tre settimane prima. \u00c8 stato in seguito messo sotto contratto dal Newell's Old Boys Rosario, squadra in lotta per non retrocedere. Con questa squadra ha ottenuto la seconda vittoria sul Boca nell'Apertura 2007, battendoli per 1-0 il 30 settembre 2007. Il 24 febbraio 2009 \u00e8 divenuto il nuovo allenatore del Racing Club di Avellaneda, firmando un contratto di due anni. Si dimette nell'ottobre successivo, a seguito degli scarsi risultati ottenuti in campionato.\nNel 2010 firma per il Tigre. Il 30 dicembre viene sostituito da Rodolfo Arruabarrena. Il 7 marzo 2011 viene ingaggiato dal Quilmes Atl\u00e9tico Club in sostituzione di Leonardo Madel\u00f3n. Nel novembre successivo lo sostituisce Omar De Felippe. \nNel marzo del 2012, il San Lorenzo lo chiama nel tentativo di evitare la retrocessione in Primera B Nacional; consegue l'obiettivo richiesto dopo una spettacolare rimonta nelle ultime partite del Clausura 2012, e dopo lo spareggio promozione/retrocessione contro l'Instituto. L'ottenimento della salvezza gli vale la riconferma per la stagione successiva dove tuttavia non riesce ad ottenere risultati soddisfacenti e viene cos\u00ec sostituito da Juan Antonio Pizzi.\nNel marzo 2013 viene ingaggiato dall'Argentinos Juniors, con cui nel 1981 aveva debuttato nel massimo campionato argentino.\nIl 10 dicembre 2013, dopo una breve riunione con la dirigenza, rescinde con l'Argentinos Juniors."}
{"id": "2246308", "revid": "1305772", "url": "https://it.wikipedia.org/wiki?curid=2246308", "title": "Lucia Migliaccio", "text": "Biografia.\nEra figlia del nobile siciliano Don Vincenzo Migliaccio, 8\u00ba duca di Floridia e San Donato, e della nobildonna spagnola Donna Dorotea Borgia e Rau, dei marchesi del Casale. Appena undicenne, venne data in moglie a Don Benedetto Maria III Grifeo, 8\u00ba principe di Partanna e duca di Ciminna. Questi era un membro dell'antichissima famiglia dei Grifeo, proprietaria dei terreni su cui sorse il Parco Grifeo.\nDopo la morte del marito, cui diede sette figli, il 27 novembre 1814 Lucia spos\u00f2 morganaticamente a Palermo Ferdinando I delle Due Sicilie, Lucia aveva 44 anni all'epoca del matrimonio, lo sposo 63. Tra i figli, Lucia Borbone che spos\u00f2 Salvatore Sagnelli, entrambi sepolti nel cimitero di Maddaloni, in provincia di Caserta. Quest'ultimo dato per\u00f2 non trova riscontro in quanto sulla lapide di Lucia Borbone a Maddaloni la data di nascita incisa \u00e8 29 gennaio 1843 e quella di morte 10 dicembre 1898.\nLa prima moglie di Ferdinando, Maria Carolina d'Austria, era morta l'8 settembre 1814. Mentre Maria Carolina era considerata capo di Stato de facto della Sicilia fino al 1812, Lucia ebbe sempre un'influenza molto limitata.\n Ferdinando aveva in quei mesi affidato, affidando al figlio primogenito come regente, il futuro Francesco I delle Due Sicilie, la maggior parte delle sue funzioni nel regno di Sicilia.\nFerdinando aveva poi riottenuto il trono del regno di Napoli dopo la vittoria nella Battaglia di Tolentino (3 maggio 1815) sul suo rivale Gioacchino Murat. L'8 dicembre 1816 egli riun\u00ec i due troni di Sicilia e di Napoli nel trono delle Due Sicilie, con Francesco come reggente in Sicilia e Lucia (piuttosto invisa al figlio) come consorte reale.\nNel 1823 Ferdinando fece dono alla consorte di un enorme parco sulla collina del Vomero, allora quasi del tutto agricola e occupata solo da Castel Sant'Elmo, dalla Certosa di San Martino e da alcune ville nobiliari, tra le quali spiccava Villa Carafa di Belvedere, spesso utilizzata dagli stessi Borbone come residenza e situata a poca distanza dal nuovo parco. All'interno di questo parco egli fece costruire una villa in stile neoclassico, che chiam\u00f2 Villa Floridiana, e un'altra villa di dimensioni minori, cui diede il nome di Villa Lucia. In questa villa il sovrano e sua moglie trascorsero in tranquillit\u00e0 gli ultimi anni della loro vita.\nFerdinando si spense il 4 gennaio 1825. Lucia gli sopravvisse un anno e tre mesi. Dal loro matrimonio non nacquero figli; le propriet\u00e0 della duchessa furono divise fra i figli del precedente matrimonio, il che comport\u00f2 anche la divisione in due parti del Parco della Floridiana e la spartizione del Parco Grifeo."}
{"id": "2246309", "revid": "98879788", "url": "https://it.wikipedia.org/wiki?curid=2246309", "title": "Ordine della Rosa di Lippe per le Arti e le Scienze", "text": "L'Ordine per l'Arte e la Scienza (in tedesco: \"Orden f\u00fcr Kunst und Wissenschaft\") detto anche Decorazione d'onore della Rosa di Lippe per l'Arte e la Scienza (in tedesco: \"Lippische Rose Ehrenzeichen f\u00fcr Kunst und Wissenschaft\") fu un ordine cavalleresco creato nell'ambito della Contea di Lippe-Biesterfeld, passata poi in uso a tutti gli altri principati di Lippe.\nStoria.\nL'Ordine venne fondato il 9 giugno 1898 dal conte Ernesto Casimiro di Lippe-Biesterfeld per ricompensare quanti, originari dei principati di Lippe, si fossero distinti nel campo delle arti e delle scienze, comprendendo anche i settori classici della pittura e della scultura, ma introducendo anche cinema, teatro per il campo artistico.\nInsegne.\nLa medaglia dell'Ordine consisteva in una rosa canina (simbolo del Principato di Lippe) in argento con spine dorate, con al centro un medaglione dorato rappresentante due donne figuranti per le allegorie delle arti e delle scienze, con attorno un anello smaltato di blu con incisa in oro la frase \"FUER KUNST UND WISSENSCHAFT\" (\"Per l'Arte e le Scienza\"). Sul retro, il medaglione consisteva in un disco di rame con il monogramma del conte Enrico (una \"E\" coronata) e la scritta \"GESTIFTET 9.JUNI 1898\" (\"fondato il 9 giugno 1898\").\nIl nastro dell'Ordine era bianco con una striscia rossa per parte."}
{"id": "2246310", "revid": "110157", "url": "https://it.wikipedia.org/wiki?curid=2246310", "title": "F\u00f6ldes", "text": "F\u00f6ldes \u00e8 una citt\u00e0 dell'Ungheria di 4.350 abitanti (dati 2001). \u00c8 situata nella provincia di Hajd\u00fa-Bihar."}
{"id": "2246312", "revid": "1149807", "url": "https://it.wikipedia.org/wiki?curid=2246312", "title": "Samurai per una pizza", "text": " \u00e8 una serie anime prodotta da Tatsunoko.\nL'edizione italiana si basa su quella americana (dal titolo \"Samurai Pizza Cats\") ed \u00e8 stata trasmessa per la prima volta su Odeon TV nel 1991 per poi essere replicata anche su Fox Kids a partire dal 2000.\nL'edizione italiana non si basa su quella originale giapponese ma bens\u00ec su quella americana prodotta dalla Saban Entertainment, la quale presenta numerose censure e l'eliminazione degli episodi 10 e 51, che sono solamente un riassunto degli avvenimenti trascorsi.\nTrama.\nLa storia dell'anime \u00e8 ambientata in un piccolo villaggio giapponese chiamato \"Little Tokyo\", abitato unicamente da qualunque tipo di animale antropomorfo. Qui tre gatti Romeo, Marilena e Guido gestiscono una pizzeria fast food, che per\u00f2 \u00e8 in realt\u00e0 \u00e8 una mera copertura. I tre gatti infatti possono diventare dei guerrieri ipertecnologici che combattono i malvagi che vogliono prendere il potere a Little Tokyo. Infatti il villaggio \u00e8 minacciato dalla volpe Attila, membro del consiglio cittadino, che tenta di prendere il controllo di Little Tokyo, ma invano perch\u00e9 Romeo, Marilena e Guido l'hanno sconfitto e vendicato i suoi misfatti dopo aver salvato il villaggio e il consiglio cittadino dal crimine.\nColonna sonora.\nLa sigla dell'edizione italiana si basa su quella americana. Nella versione statunitense il brano cantato viene impiegato anche come sigla di chiusura mentre in quella italiana viene lasciato in forma strumentale."}
{"id": "2246317", "revid": "110157", "url": "https://it.wikipedia.org/wiki?curid=2246317", "title": "Hajd\u00fab\u00f6sz\u00f6rm\u00e9ny", "text": "Hajd\u00fab\u00f6sz\u00f6rm\u00e9ny (\"Betschermen\" in tedesco) \u00e8 una citt\u00e0 dell'Ungheria di 32.228 abitanti (dati 2001). \u00c8 situata nella provincia di Hajd\u00fa-Bihar."}
{"id": "2246320", "revid": "1039155", "url": "https://it.wikipedia.org/wiki?curid=2246320", "title": "Supercar Gattiger", "text": " \u00e8 una serie televisiva anime giapponese creata da Hitoshi Chiaki (ispirata ad un manga di Hideharu Imamichi, pubblicato dalla rivista Terebi), e prodotta dalla Wako Productions. Si compone di 26 episodi e fu trasmessa dal canale Tokyo Channel 12 tra il 1977 e il 1978.\nL'anime giunge in Italia negli anni '80 con la sigla cantata dai Superobots (sullo sfondo si vede solo un fotogramma e l'alternarsi dei vari riconoscimenti). Una nuova sigla, che riprende le animazioni di quella originale giapponese, fu proposta negli anni '90 per la trasmissione su Italia 7, assieme ad un brano diverso (\"Gattiger\" cantato da Giampi Daldello).\nTrama.\nIl professor Kabuki presenta al mondo la sua nuova invenzione: il Gattiger, veicolo ad energia solare che si crea con l'unione di cinque auto. Durante la conferenza, il professor Kabuki nomina il team di piloti a cui \u00e8 affidata la guida del prototipo e rivela al mondo il pericolo celato dietro l'organizzazione criminale dei \"Demoni Neri\". Dopo l'annuncio, il professor Kabuki viene assassinato, e con la sua scomparsa il figlio Joe scopre che la madre, che si credeva morta, \u00e8 in realt\u00e0 viva e per trovarla dovr\u00e0 affrontare la malefica scuderia. Da qui iniziano le sfide automobilistiche del cartone, sullo stile di Falco il superbolide: gare dalle condizioni pi\u00f9 avverse e nei posti pi\u00f9 ostili del Pianeta. I nostri eroi gareggiano per sconfiggere i Demoni Neri ed impedire a loro di conquistare il mondo tramite il monopolio dell'energia solare.\nEpisodi.\nDurante la prima trasmissione dell'anime in Giappone, l'episodio 14 non \u00e8 stato trasmesso e non fa parte neppure dell'edizione italiana. In Italia alcuni episodi sono stati trasmessi senza rispettare l'ordine originale.\nSigla.\nLa storica sigla italiana del 1981 \"Supercar Gattiger\" \u00e8 cantata dal gruppo Superobots mentre la musica prende spunto da \"Dance on\" composta da Ennio Morricone, arrangiata e realizzata da Alessandro Centofanti per il film Cos\u00ec come sei del 1978. Negli anni Novanta \u00e8 stata inserita anche una nuova sigla iniziale intitolata \"Gattiger\", cantata da Giampi Daldello."}
{"id": "2246321", "revid": "767487", "url": "https://it.wikipedia.org/wiki?curid=2246321", "title": "Hajd\u00fadorog", "text": "Hajd\u00fadorog \u00e8 una citt\u00e0 dell'Ungheria di 9.640 abitanti (dati 2001). \u00c8 situata nella provincia di Hajd\u00fa-Bihar."}
{"id": "2246322", "revid": "120931676", "url": "https://it.wikipedia.org/wiki?curid=2246322", "title": "Women Management", "text": "Women Management \u00e8 una agenzia di moda fondata a New York da Paul Rowland nel 1988.\nL'agenzia ha sedi anche a Parigi e Milano e una divisione chiamata \"Supreme Management\". Rappresenta alcune delle pi\u00f9 note supermodelle del panorama delle passerelle internazionali, come Carmen Kass, Eva Riccobono, Izabel Goulart ed Isabeli Fontana.\nPersonaggi rappresentati.\nIl seguente \u00e8 un elenco dei principali personaggi rappresentati da \"Women Management\" nelle sedi di \"New York\", \"Milano\" e \"Parigi\".\nDal 2017 il famoso talent scout Piero Piazzi \u00e8 il Presidente Worldwide e Nathalie Cros-Coitton \u00e8 managing director di \"Women Paris\"."}
{"id": "2246326", "revid": "392652", "url": "https://it.wikipedia.org/wiki?curid=2246326", "title": "Astrologia maya", "text": "I Maya appaiono come un popolo estremamente affascinato dai corpi celesti, dalla misurazione del tempo e dai fenomeni astronomici. Dei differenti tipi di astrologia precolombiana adottati da popoli come Maya e Aztechi sono pervenuti ai giorni nostri pochi documenti autentici a causa delle devastazioni perpetrate dai primi conquistatori spagnoli e delle distruzioni documentarie successive tra cui l'incendio di documentazioni raccolte nello Yucat\u00e1n avvenuto ad opera dei missionari impegnati a diffondere la religione cattolica.\nCi\u00f2 che sappiamo dall'interpretazione di sculture, geroglifici, codici ed opere architettoniche \u00e8 che l'astrologia maya era costituita da un insieme di osservazioni di tipo astronomico e geodetico su cui venivano innestati riferimenti mitologici, religiosi, genealogici e politici.\nI quattro codici americani.\nI quattro manoscritti originali utilizzati per interpretare le conoscenze e credenze maya sono il Codice di Dresda, il Codice di Parigi, il Codice di Madrid e il Codice Grolier. Altre fonti utilizzate sono la \"Relaci\u00f3n\" di Diego de Landa e i dizionari compilati dai primi missionari.\nIl codice Dresda.\nIl Codice Dresda (\"Codex Dresdensis\") \u00e8 un antico manoscritto ideografico Maya del XI-XII secolo, probabilmente redatto a partire da testi originali precedenti (VII-VIII secolo) ed \u00e8 considerato il pi\u00f9 completo tra i quattro codici Americani giunti ai nostri giorni. Secondo alcuni studiosi \u00e8 il primo libro scritto nelle Americhe di cui si abbia un reperto. \u00c8 composto da 72 pagine in cui si trovano redatti con straordinaria accuratezza tavole astronomiche, almanacchi, tavole astrologiche e testi di contenuto religioso in cui vengono descritti riti e pratiche divinatorie. Contiene tavole con le quali vengono calcolate con discreta precisione le eclissi di sole (anche quelle non osservabili dal centroamerica) e la rivoluzione sinodica di Venere. Il codice Dresda era probabilmente un testo privato riservato alla consultazione da parte di sacerdoti, indovini e pronosticatori che vi trovavano descrizioni e istruzioni. Le raffigurazioni e geroglifici con riferimenti astronomici su statue ed edifici, invece, potevano essere letti da tutti e venivano utilizzati soprattutto per divinizzare re e governanti.\nVenere.\nIl codice di Dresda contiene importanti informazioni sullo studio del pianeta Venere da parte dei Maya. Sei pagine del codice sono dedicate all'accurato studio della posizione e dei cicli del pianeta, frutto di centinaia di anni di osservazione. Dopo la Luna Venere \u00e8 l'oggetto naturale pi\u00f9 luminoso nel cielo notturno e raggiunge la sua massima brillantezza poco prima dell'alba quando \u00e8 visibile verso est e poco dopo il tramonto quando compare basso sull'orizzonte verso ovest. \u00c8 talora visibile anche di giorno se la sua distanza dal sole \u00e8 massima. Venere era importante per la civilt\u00e0 maya, che svilupp\u00f2 un calendario religioso basato in parte sui suoi movimenti, e si basava sulle posizioni di Venere per valutare il tempo propizio per eventi quali le guerre, che venivano cominciate quando Venere tornava visibile nel cielo, oppure l'incoronazione di governanti.Kukulk\u00e1n, il serpente piumato, compiva un viaggio nel mondo inferiore simboleggiato dalla scomparsa e ricomparsa di Venere nel cielo. Venere \u00e8 visibile per due cicli di circa nove mesi intervallati da due cicli di 8 e 50 giorni durante i quali scompare dal cielo. Il ciclo apparente di Venere si compie dunque in quasi 20 mesi come viene registrato nel codice Dresda.\u00c8 necessario rilevare che il calendario venusiano maya riporta delle macroscopiche imprecisioni anche di trenta giorni che dovevano essere note anche ai suoi compilatori, e che per certi versi possono far assimilare il calendario venusiano ad una metodica di previsione delle eclissi lunari. Il motivo per cui queste vistose imprecisioni venissero comunque canonizzate all'interno di un calendario, che serviva anche per prevedere la ricomparsa di Venere, rimane un mistero insoluto. Probabilmente i Maya piegavano a necessit\u00e0 astrologiche e rituali alcune semplici rilevazioni astronomiche probabilmente per permettere un accordo con le computazioni presenti in calendari precedenti come lo tzolkin. \u00c8 probabile che i Maya studiassero i movimenti anche di altri pianeti come Marte, Mercurio e Giove.\nIl codice di Madrid.\nIl codice Tro-Cortesianus di Madrid \u00e8 pi\u00f9 tardo rispetto al \"dresdensis\" (probabilmente del XV secolo), contiene 112 pagine ed \u00e8 lungo pi\u00f9 di sette metri. Fu redatto da otto scriba differenti ed \u00e8 di contenuto pi\u00f9 ampio rispetto al codice di Dresda. Vengono descritte procedure e tecniche della divinazione, riti religiosi e cerimonie legate alla festa dell'anno nuovo. \u00c8 conservato a Madrid nel Museo de Am\u00e9rica.\nIl codice di Parigi.\nIl Codice di Parigi della Biblioteca Nazionale di Parigi \u00e8 anch'esso di epoca tarda Il Codice Peresianus della Biblioteca Nazionale di Parigi \u00e8 anch'esso di epoca tarda.\nCiclicit\u00e0 degli eventi astronomici e dell'attualit\u00e0.\nK'inich Janaab' Pakal (23 marzo 603 - 28 agosto 683) \u00e8 stato uno dei pi\u00f9 influenti e celebri \"ajaw\" maya di Palenque nel tardo periodo classico. Viene anche denominato in altri modi tra cui \"Pacal\" (\"scudo\" in lingua maya), \"Pacal il Grande\", \"Scudo solare\" e \"8 Ahau\". \u00c8 seppellito nel Tempio delle iscrizioni all'interno di una cripta dove \u00e8 presente una celebre lapide che illustra la morte del re Pacal come discesa negli inferi. Nel solstizio d'inverno, il giorno dell'anno con la notte pi\u00f9 lunga e in cui il sole appare al nadir ossia il punto pi\u00f9 basso all'orizzonte, a Palenque il sole tramonta sotto il Tempio delle iscrizioni a simboleggiare la discesa del re nel mondo inferiore a cui segue l'inizio di un nuovo periodo astronomico, in cui il sole rimane per pi\u00f9 tempo nella volta celeste, e politico, con la trasmissione dei poteri al successore del re. Il solstizio di inverno viene dunque visto come un momento di morte e di rinascita e di continuit\u00e0 nella successione dei governanti attraverso la via ereditaria. L'ultima data compresa nel Lungo computo cade il 21 o, secondo altri studiosi, il 23 dicembre 2012 ossia in prossimit\u00e0 del solstizio d'inverno.\nIl calcolo del tempo.\nL'unit\u00e0 fondamentale per i Maya era il giorno (\"kin\") inteso come manifestazione del ciclo solare che sorge e tramonta. I primi riferimenti alla numerazione dei giorni attraverso l'uso delle dita si ritrovano nei geroglifici maya presenti sulle steli 12 e 13 (ca. 275 a.C.) del Monte Alb\u00e1n, un importante sito archeologico (ca. 300 a.C.) nei pressi di Oaxaca, e costituiscono uno dei documenti pi\u00f9 antichi che attestano l'interesse per il computo del tempo nel Nuovo Mondo.\nLe incisioni su pietra rappresentanti il \"kin\" sono tra le pi\u00f9 frequenti iscrizioni dei Maya giunte ai nostri giorni. Ogni glifo del \"kin\" che significa contemporaneamente \"giorno\", \"sole\" e \"tempo\", indica i quattro punti cardinali e la decorazione floreale, simboleggiante la procreazione, indica verosimilmente le posizioni estreme del sole all'orizzonte ossia i solstizi d'inverno e d'estate. In questo senso i Maya operano una fusione tra tempo e spazio; invero nella lingua maya i significati di \"spazio\" e \"tempo\" spesso si sovrappongono. In alcune sculture, gli dei associati a giorni o periodi dell'anno vengono raffigurati come chini sotto il carico dei giorni, raffigurati come materiale da trasportare oppure stanchi e a riposo, come nelle raffigurazioni a Cop\u00e1n e a Quirigu\u00e0.\nI Maya probabilmente scandivano alcune attivit\u00e0 della vita quotidiana a seconda della ricorrenza di giorni particolari che venivano ritenuti fausti o infausti. Queste supposizioni vengono avanzate sulla base di alcuni scritti di epoca coloniale (probabilmente redatti con l'ausilio di documenti antichi locali) contenenti profezie e nei quali venivano indicati giorni sfavorevoli alle vendette o all'attraversamento della foresta, favorevoli alle api o all'accensione fuochi rituali, oppure giorni fausti e infausti in generale. L'attribuzione di capacit\u00e0 predittive ad elementi derivati dall'osservazione naturale \u00e8 comune a diverse civilt\u00e0.\nI calendari maya.\nI Maya erano soliti utilizzare congiuntamente due calendari: uno di tipo rituale, pi\u00f9 antico, chiamato \"Tzolkin\" della durata di 260 giorni e uno di tipo civile detto \"Haab\"' di 365 giorni.\nIl computo dei giorni adottava originariamente un sistema vigesimale a carattere posizionale scaturito dall'utilizzo delle dita delle mani e dei piedi, come attestato dalle steli del Monte Alban, quindi sulla base di un elemento naturale anatomico che dunque produceva inevitabilmente cicli di 20 giorni e non sull'osservazione delle fasi lunari, come avviene in altri calendari antichi -e ovviamente moderni- con cicli di 30 giorni. Oltre al valore cronologico il calendario, sia nelle sue originarie forme rudimentali che nelle elaborazioni successive, aveva valore prognostico. Ad ogni giorno del ciclo corrispondeva una divinit\u00e0, benevola o avversa, da cui il giorno prendeva il nome: \"Cimi\" \u00e8 la divinit\u00e0 della Morte, \"Kan\" del mais: vi erano poi divinit\u00e0 antropomorfe come \"Chiccan\" (il serpente) e \"Chuen\" (la scimmia). Per i Maya ogni giorno e dunque ogni numero (la nascita dei numeri viene fatta risalire nei Maya proprio alla necessit\u00e0 di contare i giorni) corrisponde ad una divinit\u00e0.\nIn epoche successive i calendari ebbero una struttura pi\u00f9 complessa, con la comparsa di scansioni temporali pi\u00f9 ampie che sostituirono o raggrupparono i periodi di breve durata. Il ciclo completo tzolkin, che compare come unico calendario nelle iscrizioni del Periodo Medio della civilt\u00e0 maya (ca. 600 a.C.) fu utilizzato principalmente a scopo divinatorio ed era composto da 260 giorni. Non \u00e8 chiaro come sia stato ottenuto questo numero, probabilmente fu utilizzato un riferimento a bioritmi di contenuto concettuale universale come la nascita, di evidente significato pratico, in quanto la gestazione dura all'incirca 38 settimane ossia 266 giorni. Alcuni cicli agricoli mesoamericani hanno un periodo di circa nove mesi; Venere compare nitida e brillante alla sera o al mattino in due cicli di nove mesi ognuno. Un altro calendario \u00e8 lo Haab', probabilmente posteriore al tzolkin. Si ritrova in forma scritta associato al tzolkin solo nelle iscrizioni datate 200 anni dopo quelle in cui lo tzolkin compare da solo. \u00c8 diviso in 18 mesi di 20 giorni ciascuno pi\u00f9 un mese breve di 5 giorni per un totale di 365 giorni. L'allineamento non perfetto con l'anno astronomico di 365,24 giorni determina, nei decenni, uno sfasamento graduale rispetto alle stagioni. Non esistono prove che testimonino che i Maya avessero anni bisestili tuttavia \u00e8 da ritenere che prevedessero l'arrivo delle stagioni tenendo conto di questo errore poich\u00e9 il calendario Haab aveva un utilizzo pratico diretto in agricoltura. I 18 mesi dello Haab avevano nomi riferiti all'acqua, a condizioni del terreno e in generale alla simbologia rurale. I due calendari venivano usati contemporaneamente tanto che molte iscrizioni riportano una doppia data, secondo lo Tzolkin e lo Haab.\nIl Grande computo e le origini del mondo.\nUn'ulteriore organizzazione temporale, che segue di oltre 800 anni l'introduzione dello tzolkin, descriveva un altro ciclo complessivo di 5000 anni. L'utilit\u00e0 del Grande Computo era probabilmente quella di illustrare a ritroso nel tempo l'origine della civilt\u00e0 maya fino alla nascita delle divinit\u00e0, in un'operazione in cui mito e storia tendono a sovrapporsi. Nel periodo classico della civilt\u00e0 maya, la dimostrazione cronologica della storia remota assunse un'importanza fondamentale sia come ricerca delle origini sia come tentativo di datare tutto ci\u00f2 che era accaduto e che, nel misto di passato e futuro che caratterizza la nozione di tempo dei Maya, avrebbe dovuto ripresentarsi.\nI governanti maya erano soliti far allestire in un'unica rappresentazione artistica la nascita di divinit\u00e0 del passato e i riferimenti alle dinastie del periodo attuale in cui vivevano; questa fusione di scale temporali mitiche e reali stabiliva la discendenza divina dei regnanti e l'inevitabilit\u00e0 del loro potere. I calendaristi maya che si occupavano di eseguire calcoli e computi matematici e astronomici erano sacerdoti, membri della nobilt\u00e0 o comunque personalit\u00e0 verso cui la comunit\u00e0 indigena dedicava grande rispetto ed attenzione; svolgevano anche la funzione di consiglieri dei governanti, scrivevano libri, si occupavano della somministrazione di sacramenti, calcolo di festivit\u00e0 ed emanazione di profezie e pronostici."}
{"id": "2246328", "revid": "287204", "url": "https://it.wikipedia.org/wiki?curid=2246328", "title": "Ivo Suprina", "text": ""}
{"id": "2246329", "revid": "223320", "url": "https://it.wikipedia.org/wiki?curid=2246329", "title": "Women Model Management", "text": ""}
{"id": "2246330", "revid": "22304828", "url": "https://it.wikipedia.org/wiki?curid=2246330", "title": "Caloprymnus", "text": ""}
{"id": "2246331", "revid": "287204", "url": "https://it.wikipedia.org/wiki?curid=2246331", "title": "Frane Matosic", "text": ""}
{"id": "2246333", "revid": "131358", "url": "https://it.wikipedia.org/wiki?curid=2246333", "title": "Jose Roberto Ramiz Wright", "text": ""}
{"id": "2246334", "revid": "287204", "url": "https://it.wikipedia.org/wiki?curid=2246334", "title": "Veldin Karic", "text": ""}
{"id": "2246335", "revid": "287204", "url": "https://it.wikipedia.org/wiki?curid=2246335", "title": "Frederic Herpoel", "text": ""}
{"id": "2246336", "revid": "767487", "url": "https://it.wikipedia.org/wiki?curid=2246336", "title": "Dani Litani", "text": "Biografia.\nAll'et\u00e0 di 6 anni inizia a suonare il pianoforte. A nove anni si trasferisce a Gerusalemme e in seguito in diversi kibbutz, dove impara a suonare la fisarmonica e la chitarra. Tornato ad Haifa all'et\u00e0 di 17 anni, inizia ad interessarsi alla musica blues e al soul americano e fonda un gruppo di nome \"Apache\", dal nome del successo degli Shadows.\nDopo il servizio militare in una unit\u00e0 di combattimento, istituisce un gruppo di nome \"gli scapoli\", e in parallelo recita presso il Teatro di Haifa come comparsa nello spettacolo \"Giorni d'oro\", \"Egli attravers\u00f2 i campi\" (dell'israeliano Moshe Shamir), \"Hershele Ostropoler\", \"Riccardo III\" e altri.\nFinita la Guerra dei sei giorni, il suo gruppo musicale partecipa ad un programma radiofonico diretto da Shimon Israeli, cambiando anche nome in \"ha-Namer ha-Norai\" (in italiano: L'orribile leopardo). Nel 1968 suona nel musical \"Lui fu un chassidista\" (\"\u05d0\u05d9\u05e9 \u05d7\u05e1\u05d9\u05d3 \u05d4\u05d9\u05d4\").\nNel 1970 registra per la prima volta da solista, ispirandosi alla musica di Bob Dylan, trasferendosi a Tel Aviv, dove \u00e8 conosciuto con il cognome di \"Litani\" e conoscendo la sua compagna Drora Hawkin. Nello stesso anno compone alcuni testi per Lea Goldberg che rivolge questi testo a Cilla Dagan Katzman. Nel 1974 duetta insieme a Sandra Johnson Bendor per alcune trasmissioni radiofoniche americane.\nSuona sia la chitarra che l'armonica a bocca e ha cantato alcune cover di artisti israeliani e non, tra cui Bob Dylan. Per alcune esibizioni, ha collaborato con Ronnie Peterson e Shalom Hanoch.\nNel 1980 \u00e8 attore e cantante nel musical-TV \"\u05d0\u05dc\u05d5\u05e3 \u05d1\u05e6\u05dc\u05d5\u05ea \u05d5\u05d0\u05dc\u05d5\u05e3 \u05e9\u05d5\u05dd\", un musical di Chaim Nachman Bialik."}
{"id": "2246337", "revid": "287204", "url": "https://it.wikipedia.org/wiki?curid=2246337", "title": "Francisco Javier Munoz", "text": ""}
{"id": "2246338", "revid": "256896", "url": "https://it.wikipedia.org/wiki?curid=2246338", "title": "Duomo (Imola)", "text": ""}
{"id": "2246346", "revid": "767487", "url": "https://it.wikipedia.org/wiki?curid=2246346", "title": "Ion V\u00e9lez", "text": ""}
{"id": "2246349", "revid": "709565", "url": "https://it.wikipedia.org/wiki?curid=2246349", "title": "Una sirenetta innamorata", "text": ", letteralmente: \"Le avventure della principessa delle sirene Marina\", \u00e8 una serie televisiva animata francese e giapponese prodotta da Studio Telescreen Japan, Mitsu Kaihin, Fuji Eight, Hexatel, Fuji TV, Antenne 2 e Saban Entertainment, liberamente ispirata alla fiaba \"La sirenetta\" di Hans Christian Andersen.\nDoppiaggio.\nIl doppiaggio italiano \u00e8 stato effettuato presso lo studio Micky, sotto la direzione di Dino De Luca."}
{"id": "2246350", "revid": "80395655", "url": "https://it.wikipedia.org/wiki?curid=2246350", "title": "Locus terribilis", "text": "Il locus terribilis o, pi\u00f9 comunemente, locus horridus, \u00e8 un t\u00f2pos letterario che si configura in opposizione al locus amoenus. Spesso \u00e8 un luogo sotterraneo, oppure elevato, o abitato da mostri. Pur ricordando la descrizione dell'ambiente infernale, \u00e8 un luogo di varie esperienze sensoriali.\nCon il suo valore simbolico, il tema si trova uno stretto rapporto con la situazione narrativa dei personaggi coinvolti: le azioni di questi personaggi con il loro risultato e la situazione narrativa in cui si trovano."}
{"id": "2246351", "revid": "1793900", "url": "https://it.wikipedia.org/wiki?curid=2246351", "title": "Memoriale Nazionale Coronado", "text": "Il Memoriale Nazionale Coronado, nei pressi di Sierra Vista in Arizona, commemora la prima spedizione organizzata nel sudovest degli Stati Uniti dal conquistador Francisco V\u00e1zquez de Coronado. Situato in un'area naturale a cavallo del confine internazionale, il memoriale ricorda il legame che unisce Stati Uniti e Messico.\nStoria del memoriale.\nI documenti ufficiali indicano che fu originariamente progettato come gesto di amicizia e cooperazione tra Stati Uniti e Messico, attraverso il riconoscimento della spedizione svolta da Coronado nel 1540. Ad esempio, nell'House Committee on Foreign Affairs del 1939 si dice:\nEd E. K. Burlew, nelle sue funzioni di Segretario degli Interni, nel 1940 aggiunse:\nPer cui il sito fu dichiarato \"Coronado International Memorial\" il 18 agosto 1941, con la speranza che il Messico avrebbe creato una simile area nella zona confinante di loro propriet\u00e0. Il progetto era simile a quello del Parco internazionale della pace Waterton-Glacier condiviso da Stati Uniti e Canada. Comunque, nonostante l'interesse del governo messicano, il memoriale messicano non fu mai creato, per cui il Congresso ne modific\u00f2 la classe trasformandolo in un monumento nazionale il 9 luglio 1952. Il memoriale fu istituito da Harry Truman il 5 novembre dello stesso anno. Come per tutte le aree gestite dal National Park Service, anche questo memoriale \u00e8 riportato sul National Register of Historic Places, atto che avvenne il 15 ottobre 1966."}
{"id": "2246352", "revid": "19933", "url": "https://it.wikipedia.org/wiki?curid=2246352", "title": "Coronado National Memorial", "text": ""}
{"id": "2246358", "revid": "834", "url": "https://it.wikipedia.org/wiki?curid=2246358", "title": "Come di Sdegno (EP)", "text": ""}
{"id": "2246361", "revid": "125643025", "url": "https://it.wikipedia.org/wiki?curid=2246361", "title": "Argai", "text": "Argai (\"Arga\u00ef, la proph\u00e9tie\") \u00e8 una serie televisiva animata di 26 episodi prodotta da TF1, La Coloniale, D'Ocon Films Productions e Carr\u00e8re. La serie \u00e8 stata presentata per la prima volta nel 2000 su TF1; in italiano \u00e8 stata trasmessa dall'agosto 2002 all'aprile 2003 su Fox Kids/Jetix e sulle televisioni locali.\nTrama.\nNew York, 2075. La Regina delle Tenebre, una strega molto potente, regna indisturbata su tutto il mondo. Deve il suo potere al fatto che da secoli rubi la giovinezza e la bellezza alle giovani ragazze. Tra le sue vittime c'\u00e8 Angel, una pastorella promessa sposa di Argai, principe del regno di Tirlok dell'ormai lontano 1250. Quando la giovane cade sotto il sortilegio della Regina delle Tenebre (conosciuta col nome di Regina Oriale nel 1250) che consiste in un sonno senza fine, Argai \u00e8 desideroso di salvare la sua amata. Frate Gregory, amico del principe, lo avverte che tutto questo era destinato ad accadere poich\u00e9 un frate veggente anni prima aveva scritto un libro di profezie che potrebbero aiutare il principe a sconfiggere la regina per sempre e in ogni tempo. Un fulmine colpisce il principe che, magicamente, si ritrova nel 2075 a New York. Qui incontra quelli che saranno i suoi pi\u00f9 fidati amici e alleati nella sua lotta contro la Regina delle Tenebre: il detective Oscar Lampadina, il suo assistente Barnaby e la loro segretaria, la signorina Moon. Questi, appresa la triste storia, decidono di aiutare Argai nel salvataggio di Angel e nella sua lotta contro la malefica regina. Tramite una macchina del tempo costruita da un vecchio amico di Oscar, Axley, il gruppo fa avanti e indietro nel tempo per prendere dapprima il libro delle profezie, poi, tramite i versi contenuti in esso, i tredici elementi magici che servono per preparare un particolare antidoto destinato a svegliare la giovane Angel. Infatti la Regina delle Tenebre pu\u00f2 restare giovane ed immortale a patto che le fanciulle che ella ha stregato non si sveglino mai e non vengano uccise. Il principe e i suoi compagni lottano con tutte le loro forze contro ogni ostacolo che la Regina delle Tenebre pone sul loro cammino per riuscire nell'impresa.\nPersonaggi.\nOgni personaggio \u00e8 un animale antropomorfo."}
{"id": "2246362", "revid": "4", "url": "https://it.wikipedia.org/wiki?curid=2246362", "title": "Papinet", "text": ""}
{"id": "2246363", "revid": "483325", "url": "https://it.wikipedia.org/wiki?curid=2246363", "title": "Giovanni Manardo", "text": "Di antica famiglia ferrarese, fu discepolo del Leoniceno, a cui succedette dal 1525 nella cattedra di medicina dell'Universit\u00e0 degli Studi di Ferrara, ed ebbe un'intensa vita professionale. Dopo aver incominciato ad insegnare nell'ateneo della sua citt\u00e0 natale, fu, infatti, medico personale di corte dei Pico della Mirandola dal 1493 al 1504 e dei reali d'Ungheria (rispettivamente di Ladislao II prima e di Luigi II poi) dal 1513 fino al 1518, quando torn\u00f2 a Ferrara, alla corte degli Este, per provvedere alla salute di Alfonso I d'Este. Nel 1533 fu anche, con un altro allievo del Leoniceno, cio\u00e8 Ludovico Bonaccioli, nella ristretta cerchia di medici che cerc\u00f2, invano, di curare Ludovico Ariosto.\nNel 1494, alla morte di Giovanni Pico della Mirandola, di cui era stato medico, Manardo cur\u00f2 la pubblicazione delle celebri \"Disputationes adversum astrologiam divinatricem\", in cui il filosofo emiliano, muovendo una forte critica alle credenze e alle pratiche astrologiche, aveva operato una netta differenziazione tra l'astronomia (\u00abastrologia matematica o speculativa\u00bb), che consentiva di far conoscere la realt\u00e0 armonica dell'universo, e l'astrologia (\u00abastrologia giudiziale o divinatrice\u00bb), che invece era rivelatrice dell'avvenire degli uomini in base alle congiunture astrali. Tale discorso si intrecci\u00f2, in quel periodo, anche con i serrati dibattiti accesisi in tutta Europa sulla sifilide, in particolare nell'ambito della disputa di Ferrara e di quella di Lipsia, cui Manardo prese parte attiva, scrivendo il \"pamphlet\" dal titolo \"De erroribus Symonis Pistoris de Lypczk circa morbum gallicum\", pubblicato nel 1500 a Norimberga.\nSe, nel 1521, commentando l\"'Ars parva\" di Galeno, aveva dato prova delle sue capacit\u00e0 di applicazione dei canoni della filologia alla scienza medica, la sua vasta erudizione umanistica sarebbe stata testimoniata, tuttavia, soprattutto dalle \"Epistolae medicinales\", un'opera fortunata che, anticipata in frammenti dal 1528, ma uscita per intero solo postuma, a Basilea nel 1540, registr\u00f2 numerose edizioni. Le \"Lettere medicinali\" combinavano alla perfezione, com'\u00e8 stato osservato, la tradizione dei consigli, le istanze e discussioni filologiche sulla medicina e sulla botanica ai termini farmacologici. Tale opera, in cui peraltro, oltre a criticare le conoscenze botaniche informate dalla medicina araba, vengono per la prima volta descritte le antere dei fiori (appartenenti alle Angiosperme), ebbe un particolare influsso su Fran\u00e7ois Rabelais, che la ripubblic\u00f2 a Lione, poich\u00e9 vedeva nelle epistole di Manardo sia un utile contributo per restituire alla medicina il prestigio di cui aveva goduto nell'antichit\u00e0, sia un'autorevole testimonianza sottesa al rinnovamento della cultura."}
{"id": "2246364", "revid": "314946", "url": "https://it.wikipedia.org/wiki?curid=2246364", "title": "F-6", "text": ""}
{"id": "2246365", "revid": "228587", "url": "https://it.wikipedia.org/wiki?curid=2246365", "title": "Cometa (disambigua)", "text": ""}
{"id": "2246366", "revid": "213136", "url": "https://it.wikipedia.org/wiki?curid=2246366", "title": "Giovanni Manardi", "text": ""}
{"id": "2246370", "revid": "1305772", "url": "https://it.wikipedia.org/wiki?curid=2246370", "title": "Burnin'", "text": ""}
{"id": "2246371", "revid": "767487", "url": "https://it.wikipedia.org/wiki?curid=2246371", "title": "Potoroinae", "text": "I Potoroini (Potoroinae ) sono l'unica sottofamiglia esistente dei Potoroidi. Comprende le bettonge, i potoroo e due specie di ratti canguro."}
{"id": "2246373", "revid": "1983494", "url": "https://it.wikipedia.org/wiki?curid=2246373", "title": "Pechinese", "text": "Il Pechinese ( o ) \u00e8 una razza di cane proveniente dall'Asia. Il suo nome italiano deriva dalla capitale della Cina, Pechino.\nNome.\nIn cinese \u00e8 chiamato \u5317\u4eac\u72d7 \"B\u011bij\u012bngg\u01d2u\" o \u5317\u4eac\u72ac \"B\u011bij\u012bngqu\u01cen\", \"cane di Pechino\", \u798f\u72d7 \"f\u00fag\u01d2u\", \"cane della benedizione\", ma anche \u72ee\u5b50\u72d7 \"sh\u012bzig\u01d2u\" o \u72ee\u5b50\u72ac \"sh\u012bziqu\u01cen\", \"cane piccolo-leone\", nome condiviso con lo Shih Tzu per cui quest'ultimo \u00e8 anche chiamato \u897f\u65bd\u72ac \"x\u012bsh\u012bqu\u01cen\", ossia \"cane leone occidentale\" (del Tibet), mentre il Pechinese \u5bae\u5ef7\u7345\u5b50\u72d7 \"g\u014dngt\u00edng sh\u012bzig\u01d2u\", \"cane piccolo-leone di palazzo\".\nOrigini.\nIl pechinese ha origini antichissime, con testimonianze che ne attestano la presenza circa 4000 anni fa.\nLa razza \u00e8 nata in Cina nell'antichit\u00e0, nella citt\u00e0 di Pechino. Analisi del DNA recenti confermano che la razza pechinese \u00e8 una delle pi\u00f9 antiche razze di cani, una delle meno geneticamente discostate dal lupo. Per secoli, potevano essere posseduti solo da membri del palazzo imperiale cinese di Pechino, in seguito fu importato in Europa dai soldati inglesi e francesi nel 1860.\nStoria.\nI Pechinesi erano considerati cani sacri della Citt\u00e0 Proibita di Pechino, protettori del Buddha e capaci di allontanare gli spiriti maligni. Sono attenti guardiani, coraggiosi e non esitano ad attaccare anche cani molto pi\u00f9 grossi.\nIl Pechinese era uno dei simboli sacri della Cina imperiale, e tutti si inchinavano al loro passaggio. Il furto di uno di questi esemplari era punibile con la morte. Fu introdotto in Europa, precisamente in Inghilterra, nel 1861. L'allevamento europeo ebbe cos\u00ec i primi capostipiti; in seguito prese tale sviluppo e venne talmente curato, che produsse dei soggetti di ineguagliabile bellezza.\nCaratteristiche.\nCi\u00f2 che rende unico il Pechinese all'interno del mondo cinofilo, \u00e8 il suo carattere singolare e curioso che fa s\u00ec che venga apprezzato da molti appassionati o da chiunque desideri un cane per nulla impegnativo.\nAspetto particolarissimo simile ad un piccolo leone con la folta criniera formata da pelo lungo con frange, pelo che secondo lo standard pu\u00f2 essere di qualsiasi colore tranne bianco e fegato; la costruzione \u00e8 quella di un cane basso sugli arti (altezza al garrese tra i 15 ed i 25\u00a0cm) e robusto rispetto l'altezza (pesante dai 2 ai 5,5\u00a0kg), \u201cmuso da scimmia\u201d (tartufo estremamente corto e largo, stop alquanto pronunciato). Il pechinese vanta moltissimi estimatori in ragione dell'aspetto unico nel panorama cinofilo e del carattere altrettanto singolare che contraddistingue la razza; si tratta in effetti di un cane oltremodo orgoglioso e dignitoso, dal comportamento altero, spesso totalmente distaccato da quanto lo circonda.\nCarattere.\n\u00c8 un cane molto fiero e sicuro di s\u00e9, e sa sopportare cani di razze diverse. Ama essere servito come un nobile dalle persone che lo circondano.\n\u00c8 inoltre considerato un cane poco avvezzo all'esercizio fisico, rimanendo dunque adatto alla vita in appartamento. Dimensioni, dati somatici e caratteri generali, subirono modifiche rilevanti, che si distanziarono sempre pi\u00f9 dal tipo iniziale. Probabile discendente del Volpino, sono attenti guardiani, coraggiosi e non esitano ad attaccare anche cani molto pi\u00f9 grossi.\n\u00c8 un cane emotivo, coccolone con il padrone e ostile con chi non conosce; \u00e8 fedele, docile ai comandi e coraggiosissimo ma mai violento. \u00c8 dotato di molta intelligenza ed \u00e8 facilissimo da addestrare.\n\u00c8 adatto alla vita famigliare, molto di compagnia, non ha bisogno di praticare esercizio quotidiano e per questo \u00e8 l'ideale per le persone di una certa et\u00e0. \u00c8 una razza di piccole dimensioni: la sua altezza al garrese \u00e8 di circa 20-25 centimetri con un peso che si aggira sui 2-8 chilogrammi. Ha una corporatura massiccia, ben equilibrata in tutte le sue parti, aspetto nobile e compatto. La struttura muscolare \u00e8 ben sviluppata. Il movimento \u00e8 molto lento, distinto, elegante. I suoi occhi sono grandi, scuri, lievemente in rilievo, tondi, luminosi e molto espressivi. Le orecchie sono a forma di cuore e hanno lunghe frangiature. La coda si ricurva sulla schiena, posizionata alta, portata con fierezza e frangiata. Il mantello del Pechinese \u00e8 formato da pelo lungo e diritto, e da un sottopelo molto fitto. Il pelo forma delle abbondanti frangette sulle orecchie, gli arti e la coda, sulla testa forma un abbondante criniera che si estende dietro le spalle. La toelettatura va effettuata tutti i giorni oltre alla pulizia dei denti. I pechinesi tendono ad avere problemi respiratori.\nIl pechinese \u00e8 infatti piuttosto riservato, diffidente e altezzoso, tanto da aver conquistato l'aggettivo di 'snob'. Con il suo animo nobile e la sua indifferenza nei confronti del mondo che lo circonda, risulta un cane difficile da educare in quanto non \u00e8 particolarmente incline ad obbedire agli ordini e, spesso, dopo aver risposto correttamente ad un ordine, non si accontenta di un semplice biscottino per ricompensa.\nNon ama la vita all'aria aperta e, ad una corsa in un bel giardino, preferisce la tranquillit\u00e0 e le comodit\u00e0 di un appartamento. Il muso ed i grandi occhi neri per\u00f2 ne rivelano l'innata simpatia e la vera dolcezza che tiene nascosta dietro una facciata di fredda indifferenza.\nAspetto fisico.\nDi taglia piccola, \u00e8 solitamente un cane robusto, tarchiato, con collo e zampe corte ed un pelo lungo che pu\u00f2 assumere varie colorazioni. L'elemento che per\u00f2 ne ha determinato il successo risiede certamente nelle caratteristiche della testa e delle orecchie che gli conferiscono un aspetto simpatico e originale. Le orecchie sono sporgenti e cadenti; la testa \u00e8 grossa, con cranio piatto e largo; mentre il muso, anch'esso piuttosto largo, \u00e8 schiacciato e rugoso con una mandibola solida. Il tartufo, che segue ovviamente l'andamento del muso, \u00e8 colto e largo e, secondo gli standard della razza, deve essere di colore nero.\nIl cane viene spesso paragonato a un \"piccolo leone\" per la sua criniera, ha una corporatura piuttosto robusta rispetto all'altezza ma rimane lo stesso ben equilibrata in tutte le sue parti. Ha un \"muso da scimmia\" (tartufo estremamente corto e largo) con una struttura muscolare ben sviluppata.\nA causa del suo folto pelo necessit\u00e0 di frequenti toelettature, pulizie ai denti e un controllo agli occhi quotidiano.\nIn alcuni soggetti vista la particolare conformazione del muso \u00e8 possibile sorgano problemi respiratori; \u00e8 inoltre considerato un cane che non ha un cuore forte (si ha un importante rischio di decesso durante gli interventi).\nIl folto pelo del pechinese necessita toelettature frequenti. Ben allevato in Gran Bretagna (l'Inghilterra si pu\u00f2 considerare la sua seconda patria) anche in Italia ci sono molti buoni soggetti ed allevatori preparati. Alcuni soggetti possono presentare difficolt\u00e0 respiratorie."}
{"id": "2246375", "revid": "709565", "url": "https://it.wikipedia.org/wiki?curid=2246375", "title": "I Netturbani", "text": "I Netturbani (\"Urban Vermin\") \u00e8 una serie televisiva animata canadese del 2007, creata da Diana Arruda e Tim Thompson e prodotta da Decode Entertainment.\nLa serie \u00e8 stata trasmessa per la prima volta in Canada su YTV dall'8 ottobre 2007 al 30 agosto 2008, per un totale di 26 episodi ripartiti su una stagione. In Italia la serie \u00e8 stata trasmessa su Jetix dal luglio 2008."}
{"id": "2246376", "revid": "287204", "url": "https://it.wikipedia.org/wiki?curid=2246376", "title": "Confrontation (album)", "text": ""}
{"id": "2246377", "revid": "287204", "url": "https://it.wikipedia.org/wiki?curid=2246377", "title": "The New Masses", "text": "The New Masses \u00e8 stato un giornale marxista statunitense pubblicato tra il 1926 e il 1948.\nVerso la fine degli anni trenta sostenne il Fronte popolare del Partito Comunista degli Stati Uniti d'America statunitense come risposta all'avanzata del fascismo e alla Guerra civile spagnola.\nTra i contributori si ricordano Upton Sinclair, Richard Wright, Dorothy Parker, Langston Hughes, Ernest Hemingway, Ezra Pound, Albert Maltz, John L. Spivak, Granville Hicks, Max Eastman, Jacob Burck, Dorothy Day, Eugene O'Neill, Theodore Dreiser, Josephine Herbst, Tillie Olsen, Meridel Le Sueur, John Beecher, Cornelia Barns e William Aalto.\nIl giornale sponsorizz\u00f2 anche il primo concerto \"From Spirituals to Swing\" tenutosi il 23 dicembre 1938 al Carnegie Hall, organizzato da John Hammond con la partecipazione, tra gli altri, di Count Basie, Benny Goodman, Big Joe Turner e Pete Johnson, Helen Humes, Meade Lux Lewis, Albert Ammons, Mitchell's Christian Singers, Golden Gate Quartet, James P. Johnson, Big Bill Broonzy, Sonny Terry."}
{"id": "2246378", "revid": "1305772", "url": "https://it.wikipedia.org/wiki?curid=2246378", "title": "Confrontation", "text": ""}
{"id": "2246382", "revid": "1305772", "url": "https://it.wikipedia.org/wiki?curid=2246382", "title": "Survival", "text": "Survival (\"sopravvivenza\" in lingua inglese) pu\u00f2 riferirsi a:"}
{"id": "2246385", "revid": "709565", "url": "https://it.wikipedia.org/wiki?curid=2246385", "title": "I misteri di Providence", "text": "I misteri di Providence (\"Les \u00c9nigmes de Providence\") \u00e8 una serie animata francese trasmessa per la prima volta il 12 gennaio 2002 e si \u00e8 fermato sullo stesso supporto, il 6 luglio 2002, sul canale TF1.\nLa storia racconta le avventure di Oscar, un detective privato la cui ambizione \u00e8 risolvere gli enigmi del villaggio di Providence. Viene quindi aiutato dai suoi amici come l'energica Katia e l'eccentrico inventore Martin."}
{"id": "2246386", "revid": "4175", "url": "https://it.wikipedia.org/wiki?curid=2246386", "title": "Nazionale di rugby a 15 delle Filippine", "text": "La nazionale di rugby a 15 delle Filippine rappresenta le Filippine nel rugby a 15 in ambito internazionale, dove \u00e8 inclusa fra le formazioni di terzo livello."}
{"id": "2246389", "revid": "465169", "url": "https://it.wikipedia.org/wiki?curid=2246389", "title": "Live at the Roxy", "text": "Live at the Roxy \u00e8 il nome di varie registrazioni dal vivo effettuate al Roxy Theatre di Los Angeles:"}
{"id": "2246392", "revid": "729019", "url": "https://it.wikipedia.org/wiki?curid=2246392", "title": "De Havilland DH.83 Fox Moth", "text": "Il de Havilland DH.83 Fox Moth era un biplano monomotore aerotaxi e aereo da turismo prodotto dall'azienda britannica de Havilland Aircraft Company, vol\u00f2 per la prima volta nel gennaio 1932.\nStoria del progetto.\nProgettato da Arthur E. Hagg utilizzava una nuova fusoliera accoppiata alle ali del de Havilland DH.82 Tiger Moth e agli impennaggi del de Havilland DH.80 Puss Moth.\nQuattro passeggeri erano alloggiati in una cabina chiusa posta in corrispondenza del baricentro dell'aereo, mentre il pilota era situato in un abitacolo aperto posto dietro e sopra la cabina.\nL'economia d'esercizio del DH.83 Fox Moth era tale che molti vennero utilizzati per il trasporto leggero di passeggeri e merci, specialmente in regioni isolate e scarsamente abitate, tendenza che venne facilitata dalla capacit\u00e0 del DH.83 Fox Moth di montare un carrello d'atterraggio con sci o galleggianti in alternativa alle ruote.\nLa produzione della versione base fu in totale di 101 esemplari, di cui 97 in Gran Bretagna, altri in Australia e Canada. Dopo il termine della Seconda guerra mondiale in Canada venne realizzata la versione DH.83C in 52 esemplari, con la cabina di pilotaggio chiusa, un portellone pi\u00f9 grande per facilitare il carico delle merci ed un motore de Havilland Gipsy Major 1C da 147\u00a0hp (108\u00a0kW)"}
{"id": "2246393", "revid": "1543377", "url": "https://it.wikipedia.org/wiki?curid=2246393", "title": "Divisore di frequenza", "text": "Il divisore di frequenza \u00e8 un circuito elettronico che prende in ingresso un segnale con una certa frequenza formula_1 e genera in uscita un segnale con frequenza:\ndove formula_3 \u00e8 un intero. I sintetizzatori di frequenza ottenuti con le phase-locked loop usano i divisori di frequenza per ottenere un'uscita a una frequenza multipla di quella di un certo segnale di riferimento. Esistono per i divisori di frequenza sia implementazioni di tipo analogico che digitale.\nDivisore di frequenza digitale contatore e FF.\n\u00c8 possibile realizzare un divisore di frequenza, soprattutto per implementarlo in linguaggi di programmazione come verilog, VHDL, C e C++, con un sommatore e una serie di registri.\nIl contatore conta fino a quando nell'ultimo registro memorizzer\u00e0 \"1\" allora si riazzerer\u00e0 e ricomincer\u00e0 il conteggio. Ogni volta che il conteggio alza l'ennesimo f-f allora il clk in uscita sar\u00e0 alto altrimenti basso. Se si ha un clk di 50\u00a0MHz in ingresso ci sar\u00e0 bisogno di 25 f-f per raggiungere un clk in uscita con una frequenza di circa 1s.\nDivisori analogici.\nDivisore di frequenza retroazionato.\nUn divisore di frequenza retroazionato, conosciuto anche come divisore di frequenza di Miller mixa il segnale di ingresso con il segnale retroazionato dal mixer. \nIl segnale retroazionato \u00e8 formula_4. Esso produce le frequenza somma e differenza formula_4 e formula_6 in uscita al mixer. Un filtro passa-basso rimuove la frequenza pi\u00f9 elevata e il segnale rimanente, a frequenza formula_4 \u00e8 amplificato da uno stadio amplificatore e riportato al mixer.\nUno studio a regime \u00e8 semplice, mentre il transitorio \u00e8 piuttosto complicato. Per ottenere una frequenza stabile a formula_4 sulla retroazione, il guadagno dell'amplificatore deve essere pi\u00f9 grande dell'unit\u00e0. Lo sfasamento deve essere inoltre un multiplo intero di 2\u03c0.\nDivisore di frequenza injection-locked.\nUn ILFD (\"injection locked frequency divider\") funziona similmente a un injection-locked oscillator. La frequenza del segnale di ingresso \u00e8 multipla della frequenza di \"free running\" di un VCO, cio\u00e8 della frequenza alla quale oscilla in assenza di ingresso. Tale segnale di ingresso \u00e8 prodotto dallo stesso oscillatore, come componente ad alta frequenza di oscillazione. Questi divisori di frequenza sono stati usati intensamente nello sviluppo della televisione.\nDivisori digitali.\nPer dividere un segnale digitale di un multiplo intero viene usato un contatore Johnson o ad anello. Esso \u00e8 un tipo di registro a scorrimento che \u00e8 temporizzato dal segnale di ingresso. L'uscita complementata dell'ultimo registro \u00e8 riportata all'ingresso del primo registro. Il segnale di uscita \u00e8 ottenuto dalla combinazione delle uscite dei vari registri. Per esempio, un divisore per 3 pu\u00f2 essere costruito con un contatore Johnson a 3 registri. I tre valori validi per ogni registro sono\u00a0000, 100, 110, 111, 011 e 001. Questo pattern si ripete ogni volta che il segnale di ingresso temporizza il contatore. I valori\u00a0000 e 111 vengono ottenuti a distanza di tre colpi di clock e controllano il cambiamento di stato del segnale di uscita.\nPer divisioni per potenze di 2, si pu\u00f2 usare un semplice contatore binario, temporizzato dal segnale di ingresso. Il bit meno significativo (lsb) oscilla alla stessa frequenza dell'ingresso, il bit adiacente a met\u00e0 della frequenza, il terzo a un quarto e cos\u00ec via.\n\u00c8 possibile ottenere dei divisori interi anche con particolari connessioni di flip-flop. La configurazione pi\u00f9 semplice \u00e8 una serie dove ciascun bistabile \u00e8 un divisore per due. Per una serie di tre di questi, il sistema complessivo divider\u00e0 per 8. Aggiungendo ulteriori gate logici alla catena, si possono ottenere altri rapporti di divisione. Le tecnologie integrate permettono di ottenere soluzioni di questo tipo in un unico chip.\nDivisori frazionari.\nUn divisore di frequenza frazionario pu\u00f2 essere ottenuto usando due divisori interi, uno che divide per n e uno per n+1. Con un controllore, \u00e8 possibile scegliere di utilizzare un divisore oppure l'altro. Variando la percentuale di tempo in cui complessivamente il sistema divide per n o n+1, si pu\u00f2 scegliere con una certa granularit\u00e0 il valore per cui effettivamente in media la frequenza viene divisa.\nModulatori sigma-delta.\nSe la sequenza di divisioni per n o n+1 \u00e8 periodica, all'uscita del divisore compaiono anche delle frequenze spurie oltre a quelle desiderate. Nei modulatori sigma-delta la sequenza di n e n+1 \u00e8 casuale, per\u00f2 in media permette di ottenere comunque il valore di divisione voluto. In questa maniera il segnale spurio si trova ad alta frequenza e pu\u00f2 essere facilmente filtrato."}
{"id": "2246407", "revid": "938", "url": "https://it.wikipedia.org/wiki?curid=2246407", "title": "Mouvement pour la France", "text": ""}
{"id": "2246413", "revid": "1543377", "url": "https://it.wikipedia.org/wiki?curid=2246413", "title": "Selezione di rugby a 15 della Riunione", "text": "La selezione di rugby a 15 della Riunione rappresenta l'isola della Riunione nel rugby a 15 in ambito internazionale, dove \u00e8 inclusa fra le formazioni di terzo livello.\nEssa non \u00e8 direttamente affiliata all'International Rugby Board in quanto, essendo un dipartimento d'Oltremare della Francia, vi \u00e8 associata tramite la F\u00e9d\u00e9ration Fran\u00e7aise de Rugby; la selezione \u00e8 gestita dal Comitato Territoriale per la Riunione della FFR."}
{"id": "2246417", "revid": "448277", "url": "https://it.wikipedia.org/wiki?curid=2246417", "title": "Raggruppamento popolare ortodosso", "text": ""}
{"id": "2246419", "revid": "36426", "url": "https://it.wikipedia.org/wiki?curid=2246419", "title": "Mannelli", "text": "La famiglia Mannelli \u00e8 una famiglia patrizia di Firenze.\nStoria.\nLa famiglia \u00e8 nota fin dal 1204, quando si insedi\u00f2 nel sesto di \"Oltrarno\", ovvero sulla riva sinistra del fiume Arno. In particolare le loro case si trovavano nell'odierna via dei Bardi, ove ancora esiste un palazzo appartenuto a Piero Mannelli. Qui si trova anche la loro celebre Torre dei Mannelli alla testa del Ponte Vecchio, che gli valse anche il nome, talvolta riportato nei documenti, di \"Pontigiani\" (con o senza la precisazione \"della Torre alla coscia del Ponte Vecchio\"), o di \"Piazzigiani\", con riferimento al Borgo di Piazza (via Guicciardini).\nLa discendenza del cognome \u00e8 incerta, testi storici asseriscono che derivi da un Mannello ovvero un drappello di uomini forse mercenari. Ma non appena la famiglia divenne importante venne ipotizzato perfino che potesse derivare dalla antica famiglia romana dei Manlii. \u00c8 comunque quasi certo che da ricchi proprietari terrieri di Fibbiana si inurbarono nel corso del XIV secolo in Firenze.\nLa famiglia, che certamente si \u00e8 sempre distinta nell'uso delle armi, ebbe pi\u00f9 ramificazioni con differenti interessi politici, infatti nella battaglia di Montaperti nel 1260, una parte dei Mannelli combatt\u00e9 a fianco dei Guelfi, altri con la parte Ghibellina.\nSi distinsero anche in altre importanti e storiche battaglie di terra e di mare. Uno di loro, \"Ghelo della Gorgiera\", era cos\u00ec chiamato perch\u00e9 non si separava mai da quel pezzo d'armatura. Parteciparono a Campaldino, a Montecatini e ad Altopascio; Raimondo Mannelli, nel 1431, riport\u00f2 una significativa vittoria sui Genovesi nella battaglia di Rapallo, combattuta in mare. \nLa storica famiglia dette dieci priori alla Repubblica fiorentina, alcuni podest\u00e0 e si distinse con molti altri personaggi tra cui:\nOltre che uomini d'arme, furono anche valenti banchieri, arricchendosi, come molti altri fiorentini, col commercio estero, in particolare con Avignone. \nSotto il granducato mediceo ebbero cavalieri di Santo Stefano, senatori e ciambellani di corte.\nNel corso dei secoli i Mannelli ampliano ricchezze e propriet\u00e0 con l'unione con altre famiglie fiorentine. Nel 1705 Ottavio Galilei nomin\u00f2 erede universale con beni e titoli Jacopo Mannelli (1634-1720) la cui discendenza assume il cognome di Mannelli-Galilei. Nel 1746 furono eredi universali di un ramo dei Gondi, e nel 1796 Pierfrancesco (1751-1831) spos\u00f2 Anna dei marchesi Riccardi ereditandone parte del patrimonio; loro figlio Giuseppe (1801-1829), spos\u00f2 Camilla Cattani-Cavalcanti portandone in dote l'eredit\u00e0. Nel 1848 Guido Nicomede fu erede universale dei marchesi Riccardi di cui acquist\u00f2 anche il cognome. \nDal 1751 i Mannelli sono ascritti al patriziato fiorentino. La citt\u00e0 di Firenze ha dedicato loro una strada (via dei Mannelli, in zona Campo di Marte).\nEdifici.\nAl primo Quattrocento risale il rifacimento, da essi sponsorizzato, dell'oratorio della Madonna della Querce a Firenze, in zona Legnaia, di fronte al loro palazzo in via palazzo dei Diavoli; di cui mantennero a lungo il patronato. \nLa Torre dei Mannelli che svetta a fianco del Ponte Vecchio \u00e8 il pi\u00f9 importante ed antico monumento storico appartenuto alla famiglia, sulle fondamenta di essa poggia l'ultima arcata del Ponte Vecchio che venne iniziato nel 1341. L'episodio pi\u00f9 noto che riguarda la famiglia \u00e8 proprio legato all'opposizione che fecero a Cosimo I de' Medici desideroso di far attraversare la loro torre dal camminamento sospeso che Giorgio Vasari stava costruendogli da palazzo Vecchio a palazzo Pitti, poi chiamato corridoio vasariano. I Mannelli non permisero che la loro residenza fosse mutilata e, una volta tanto, il duca di Firenze fece buon viso a cattivo gioco, riconoscendo che \"ciascheduno \u00e8 padrone in casa sua\". All'architetto non rest\u00f2 che mettere in pratica una geniale soluzione per far girare il corridoio attorno alla torre, sostenendosi con mensoloni in pietra che ancora oggi si vedono. \nDai Galilei ebbero la villa di Malcantone che poi, secoli dopo, gli valse l'intitolazione di una via vicina nella toponomastica fiorentina, via Mannelli.\nLo stemma.\nLo stemma gentilizio della famiglia \u00e8 costituito da tre pugnali in banda e lo si pu\u00f2 osservare nella chiesa di santa Felicita nell'ultima cappella della navata destra, oltre che sui molteplici palazzi appartenuti ai diversi rami della famiglia; interessante la lapide tombale posta in via degli Avelli sul lato esterno del cimitero della basilica di Santa Maria Novella."}
{"id": "2246420", "revid": "339392", "url": "https://it.wikipedia.org/wiki?curid=2246420", "title": "La\u00efkos Orthodoxos Synagermos", "text": ""}
{"id": "2246421", "revid": "212348", "url": "https://it.wikipedia.org/wiki?curid=2246421", "title": "Act Now to Stop War and End Racism", "text": ""}
{"id": "2246422", "revid": "1543377", "url": "https://it.wikipedia.org/wiki?curid=2246422", "title": "Raggruppamento Popolare Ortodosso", "text": "Il Raggruppamento Popolare Ortodosso o Raduno Popolare Ortodosso (in greco: \u039b\u03b1\u03ca\u03ba\u03cc\u03c2 \u039f\u03c1\u03b8\u03cc\u03b4\u03bf\u03be\u03bf\u03c2 \u03a3\u03c5\u03bd\u03b1\u03b3\u03b5\u03c1\u03bc\u03cc\u03c2 - \u039b\u0391.\u039f.\u03a3., \"Laik\u00f3s Orth\u00f3doxos Synagerm\u00f3s\"; IPA: , LA.O.S.) \u00e8 un partito politico d'ispirazione ortodossa, assimilabile al conservatorismo nazionale, fondato nel 2000 in Grecia.\nEsso presenta un carattere nazionalistico accentuato; i temi principali sui quali si esprime sono l'immigrazione clandestina, l'istruzione, la politica estera e la riduzione delle tasse alle piccole e medie imprese.\nStoria.\nIl partito viene alla luce dopo l'esclusione di Georgios Karatzaferis da Nuova Democrazia. Esso si presenta per la prima volta alle elezioni parlamentari del 2004, ottenendo il 2,2% e nessun seggio.\nNelle successive elezioni parlamentari del 2007, il LA.O.S. ottiene il 3,8% e dieci deputati al Parlamento. Alle politiche del 2009 ottiene il 5,6% e 15 deputati. Un'ulteriore crescita si \u00e8 verificata in occasione delle elezioni europee del 2009, allorch\u00e9 il partito ottiene il 7,1% dei voti ed elegge due europarlamentari.\nNel governo di unit\u00e0 nazionale nato nel novembre 2011 conta quattro ministri, che si dimettono il 10 febbraio 2012.\nAlle elezioni parlamentari del maggio 2012 il partito ottiene il 2,89% (scendendo di quasi tre punti) e non eleggendo alcun parlamentare. Alle elezioni parlamentari tenutesi un mese dopo, i consensi al partito scendono all'1,58%.\nAlle elezioni europee del 2014 il partito ottiene il 2,7% non eleggendo nessun eurodeputato.\nAlle elezioni parlamentari del gennaio 2015 il partito raccoglie l'1,03%, restando ancora senza rappresentanza parlamentare.\nNel 2017 il deputato Nikos Michos abbandona Alba Dorata e aderisce al LAOS, che ritorna in Parlamento dopo cinque anni di assenza."}
{"id": "2246452", "revid": "88740", "url": "https://it.wikipedia.org/wiki?curid=2246452", "title": "Sergej Novikov", "text": ""}
{"id": "2246457", "revid": "38120", "url": "https://it.wikipedia.org/wiki?curid=2246457", "title": "Distretti di Samoa", "text": "I distretti di Samoa costituiscono la suddivisione territoriale di primo livello del Paese e ammontano a 11, di cui 5 insistono sull'isola di Upolu e 6 su quella di Savai'i."}
{"id": "2246458", "revid": "224230", "url": "https://it.wikipedia.org/wiki?curid=2246458", "title": "Accordo di Casa Borbone", "text": ""}
{"id": "2246459", "revid": "486946", "url": "https://it.wikipedia.org/wiki?curid=2246459", "title": "Suddivisioni di Samoa", "text": ""}
{"id": "2246467", "revid": "108579421", "url": "https://it.wikipedia.org/wiki?curid=2246467", "title": "Philip Lombardo", "text": "Biografia.\nFilippo Lombardo nasce a New York, il 6 ottobre 1908, da una famiglia di immigrati siciliani. Diventato uomo d'onore della famiglia Luciano all'inizio degli anni trenta, inizia la sua carriera come soldato nella decina guidata da Michael Coppola, nel quartiere di East Harlem. Durante gli anni quaranta Lombardo passa un breve periodo di tempo in carcere per traffico di stupefacenti, rester\u00e0 il suo unico arresto in tutta la sua vita. A causa dello spessore dei suoi occhiali verr\u00e0 soprannominato: \"Benny squint\".\nNel 1959 il boss della famiglia Vito Genovese, viene condannato ad una lunga pena detentiva in carcere. Tuttavia Genovese nomina una serie di capi fedeli soltanto a lui, per gestire e mantenere il controllo della famiglia dal carcere. Forma una specie di triumvirato con Anthony Strollo come boss reggente, Jerry Catena sempre come vicecapo, e Michele Miranda sempre come consigliere, con il supporto di due dei pi\u00f9 fedeli capidecina che sono Thomas Eboli e lo stesso Lombardo. Nel 1962 Strollo scompare di lupara bianca, e viene sostituito come boss reggente da Tommy Eboli. Ma nel 1972 lo stesso Eboli viene assassinato, Miranda muore di cause naturali e Catena si ritira a vita privata nella sua residenza in Florida.\nCos\u00ec Lombardo diventa il capo della famiglia, con Anthony Salerno come consigliere, e Vincent Gigante come vicecapo, che assieme a suo fratello Mario Gigante erano stati soldati nel gruppo di Thomas Eboli, e alla morte di quest'ultimo i due fratelli erano diventati figure molto potenti all'interno della famiglia. Tuttavia Lombardo escogita un sistema per rimanere indenne dalle indagini delle forze di polizia e dell'FBI, nominando come boss di facciata Frank Tieri. Ma alla morte di Tieri per cause naturali nel 1981, Lombardo nomina come boss di facciata Anthony Salerno, mentre continua ad allevare come suo futuro erede alla guida della cosca il suo vice Vincent Gigante. Nel 1981 Lombardo viene ricoverato per alcuni mesi in ospedale, a causa di un infarto, cos\u00ec incomincia a distaccarsi progressivamente dagli affari, affidando il vero potere al suo pupillo Vincent Gigante con Salerno sempre come Boss di facciata.\nSecondo le dichiarazioni rese dal pentito Vincent Cafaro all'FBI, Lombardo era diventato ufficialmente il capo della famiglia gi\u00e0 nel 1969 alla morte di Vito Genovese, utilizzando come boss di facciata sia Thomas Eboli prima e Frank Tieri poi. Nel 1980 Lombardo da dietro le quinte con Tieri e Gigante a fare da ambasciatori, aveva incoraggiato e supportato alcuni importanti membri della famiglia di Philadelphia, a ribellarsi e uccidere il loro boss Angelo Bruno. Lombardo nei mesi invernali risiedeva nella sua residenza in Florida.\nAlla fine del 1982 le condizioni di salute di Lombardo, continuano a peggiorare, cos\u00ec decide di ritirarsi definitivamente dalle scene nominando Vincent Gigante boss della famiglia Genovese. Il suo ex allievo continuer\u00e0 a mantenere come boss di facciata Salerno fino alla condanna all'ergastolo che quest'ultimo ricever\u00e0 nel 1986.\nPer circa 12 anni Lombardo fu il vero capo della famiglia Genovese, allontanando da s\u00e9 i sospetti delle autorit\u00e0 giudiziarie sul suo vero ruolo svolto all'interno dell'organizzazione.\nLombardo muore di cause naturali nell'aprile del 1987 all'et\u00e0 di 78 anni nella sua residenza in Florida."}
{"id": "2246479", "revid": "1318658", "url": "https://it.wikipedia.org/wiki?curid=2246479", "title": "NGC 953", "text": "NGC 953 \u00e8 una galassia ellittica situata nella costellazione del Triangolo."}
{"id": "2246482", "revid": "17419", "url": "https://it.wikipedia.org/wiki?curid=2246482", "title": "Cittadella di Piombino", "text": "La Cittadella di Piombino \u00e8 il complesso architettonico situato in piazza della Cittadella, nell'estremit\u00e0 sud-ovest della citt\u00e0.\nStoria.\nEra stata costruita come una vera e propria \"citt\u00e0 nella citt\u00e0\" per gli Appiani, principi di Piombino, che desideravano creava una corte signorile rinascimentale, con palazzo, chiesa, pozzo e altri edifici adibiti alla corte. Fu edificata dall'architetto fiorentino Andrea Guardi dal 1465 al 1470, per volont\u00e0 del principe piombinese Jacopo III Appiani. \nA dicembre del 2008 una frana ha interessato la parte sud della Cittadella, fortunatamente occupata dalla piazza e priva di edifici, ma che ha danneggiato alcune barche nel porticciolo sottostante. \nArchitettura.\nOriginariamente fortificata e munita di porta (oggi scomparsa), comprendeva la residenza dei principi (palazzo Appiani), una cappella gentilizia dedicata a Sant'Anna, una cisterna e le strutture adibite alla corte e ai servitori. \nPalazzo Appiani.\nIl palazzo principesco degli Appiani ha subito il pi\u00f9 grande scempio che la storia locale abbia potuto ricordare: fu infatti indegnamente e inspiegabilmente demolito nel 1959 per far posto alla villa del direttore dell'Ilva, la grande industria siderurgica cittadina. \nUn critico dei tempi scrisse: \"\u00c8 andato distrutto di recente e non si rimpianger\u00e0 mai abbastanza per averlo avallato, o per non averlo comunque impedito.\"\nLa cappella.\nLa Cappella della Cittadella o di Sant'Anna \u00e8 un piccolo tesoro rinescimentale, costruito tra il 1465 e il 1470 per Jacopo III da Andrea di Francesco Guardi. Ha una facciata interamente in marmo, tripartita da quattro lesene sormontate da trabeazione con timpano, che presenta al centro un rosone a dieci raggi; una \"Madonna col Bambino\" del Guardi stesso decora la lunetta del portale. L'interno, ad una sola navata, \u00e8 diviso in due da plutei dello stesso scultore, usati per dividere la parte riservata alla famiglia dei Signori da quella destinata ai cortigiani. Sull'altare barocco si trova una terracotta invetriata attribuita a Andrea della Robbia.\nAltri edifici.\nSi trova dietro alla chiesa un edificio usato nei secoli per vari funzioni, fra tutti quello di d\u00e9pendance del palazzo principesco, che \u00e8 oggi una villa privata. Completano la piazza una cisterna e il palazzo dei Servitori e Cortigiani. \nLa cisterna, in marmo bianco, \u00e8 opera del Guardi ed ha un puteale datato 1467 che la chiude, con i rilievi scolpiti dei volti del principe Jacopo III, di sua moglie Battistina di Campo Fregoso, di suo figlio Jacopo IV e dello stemma del casato. I volti vennero mutilati durante l'occupazione di Cesare Borgia del 1503. \nIl palazzo della Corte, restaurato e modificato nel 1805 da Elisa Bonaparte, ospitava i servizi, i servitori e tutto il personale che operava a palazzo. Ospita oggi il Museo Archeologico. La Cittadella era anticamente fortificata; adesso sono visibili soltanto le mura perimetrali alla citt\u00e0, ovvero quelle che davano sulle campagne e sul lato-mare; perduti sono invece la porta e i bastione rivolti verso la citt\u00e0, demoliti nel 1805 da Elisa."}
{"id": "2246484", "revid": "6923", "url": "https://it.wikipedia.org/wiki?curid=2246484", "title": "Precisione e recupero", "text": "Precisione e recupero, o richiamo (in inglese \"precision\" e \"recall\") sono due comuni classificazioni statistiche, utilizzate in diversi ambiti del sapere, come per es. l'information retrieval. La precisione pu\u00f2 essere vista come una misura di \"esattezza\" o fedelt\u00e0, mentre il recupero \u00e8 una misura di \"completezza\".\nNell'Information Retrieval, la precisione \u00e8 definita come il numero di documenti attinenti recuperati da una ricerca diviso il numero totale di documenti recuperati dalla stessa ricerca, e il recupero \u00e8 definito come il numero di documenti attinenti recuperati da una ricerca diviso il numero totale di documenti attinenti esistenti (che dovrebbe essere stato recuperato).\nIn un processo di classificazione statistica, la precisione per una classe \u00e8 il numero di veri positivi (il numero di oggetti etichettati correttamente come appartenenti alla classe) diviso il numero totale di elementi etichettati come appartenenti alla classe (la somma di veri positivi e falsi positivi, che sono oggetti etichettati erroneamente come appartenenti alla classe).\nRecupero in questo contesto \u00e8 definito come il numero di veri positivi diviso il numero totale di elementi che effettivamente appartengono alla classe (per esempio la somma di veri positivi e falsi negativi, che sono oggetti che non sono stati etichettati come appartenenti alla classe ma dovrebbero esserlo).\nNell'Information Retrieval, un valore di precisione di 1.0 significa che ogni risultato recuperato da una ricerca \u00e8 attinente mentre un valore di recupero pari a 1.0 significa che tutti i documenti attinenti sono stati recuperati dalla ricerca.\nIn un processo di classificazione, un valore di precisione di 1.0 per la classe C significa che ogni oggetto che \u00e8 stato etichettato come appartenente alla classe C vi appartiene davvero (ma non dice niente sul numero di elementi della classe C che non sono stati etichettati correttamente) mentre un valore di recupero pari ad 1.0 significa che ogni oggetto della classe C \u00e8 stato etichettato come appartenente ad essa (ma non dice niente sul numero di elementi etichettati non correttamente con C).\nDefinizione (information retrieval).\nNell'information retrieval, precisione e recupero sono definite in termini di insieme di documenti recuperati (lista di documenti restituiti da un motore di ricerca rispetto ad una query) e un insieme di documenti attinenti (lista di tutti i documenti che sono attinenti per l'argomento cercato).\nformula_1\nformula_2\nDefinizione (classificazione).\nIn un processo di classificazione, i termini vero positivo, vero negativo, falso positivo e falso negativo sono usati per confrontare la classificazione di un oggetto (l'etichetta di classe assegnata all'oggetto da un classificatore) con la corretta classificazione desiderata (la classe a cui in realt\u00e0 appartiene l'oggetto).\nPrecisione e recupero sono definite come:\nformula_3\nformula_4\nInterpretazione probabilistica.\nLa precisione \u00e8 la probabilit\u00e0 che un documento recuperato (selezionato casualmente) sia attinente.\nIl recupero \u00e8 la probabilit\u00e0 che un documento attinente (selezionato casualmente) sia recuperato in una ricerca."}
{"id": "2246487", "revid": "287204", "url": "https://it.wikipedia.org/wiki?curid=2246487", "title": "Corona imperiale di Russia", "text": "La corona imperiale di Russia, o \"grande corona imperiale\", \u00e8 la corona che fu utilizzata dagli imperatori di Russia fino all'abolizione della monarchia nel 1917. Venne utilizzata per la prima volta in occasione dell'incoronazione di Caterina II nel 1762; l'ultimo utilizzo fu quello del 1896 per Nicola II. Attualmente \u00e8 in mostra presso il Fondo dei diamanti dell'Armeria del Cremlino di Mosca.\nStoria.\nNel 1613, quando venne incoronato Michele di Russia, il primo zar della dinastia Romanov, gli emblemi della regalit\u00e0 russa includevano una croce pettorale, una catena d'oro, una barma (un'ampia collana cerimoniale), la corona di Monomaco, lo scettro ed il globo. Nel corso dei secoli numerosi zar ed imperatori modificarono le proprie corone, modellandole per la maggior parte nello stile della corona di Monomaco, ma queste erano utilizzate unicamente a fine personali e non per le incoronazioni.\nNel 1719 lo zar Pietro I il Grande fond\u00f2 la prima versione di quello che attualmente \u00e8 conosciuto come Fondo Statale dei Diamanti della Federazione Russa. Pietro aveva in precedenza visitato altre nazioni europee ed introdusse di conseguenza numerose innovazioni in Russia, una delle quali fu la creazione di un fondo permanente () per ospitare una collezione di gioielli appartenente non alla famiglia Romanov, ma allo Stato russo. Pietro assegn\u00f2 tutti i simboli regali a questo fondo e dichiar\u00f2 che queste propriet\u00e0 statali non dovessero venire violate, alterate, vendute o alienate; impose inoltre che qualunque altro imperatore ed imperatrice che gli fossero succeduti avrebbe dovuto incrementare il patrimonio di un certo numero di pezzi preziosi acquistati durante il loro regno, per la permanente gloria dell'Impero russo.\nDa questa collezione si ricav\u00f2 un nuovo insieme di insegne reali, tra le quali anche la grande corona imperiale, per rimpiazzare la corona di Monomaco ed altri copricapi usati dai primi zar russi e gran principi di Moscovia, a simboleggiare l'adozione del nuovo titolo di imperatore (1721).\nManifattura.\nIl gioielliere di corte Ekart e Jeremia Pauzie crearono la corona imperiale di Russia per l'incoronazione di Caterina la Grande nel 1762. La corona \u00e8 adornata con 4\u00a0936 diamanti disposti in splendidi disegni sull'intera superficie del copricapo; per impreziosire i bordi della \"mitria\" sono state utilizzate numerose perle bianche pregiate di grandi dimensioni. La corona \u00e8 inoltre completata da una delle sette gemme storiche della Collezione Russa di Diamanti: un enorme e prezioso spinello rosso, dal peso di 398,72 carati (79,744 grammi), che venne portato in Russia da Nicolae Milescu, l'inviato russo in Cina dal 1675 al 1678. Si ritiene che esso sia il secondo spinello al mondo per grandezza.\nAdottando formalmente il titolo occidentale di imperatore per i sovrani di Russia, Pietro Grande adott\u00f2 contemporaneamente anche i simboli imperiali occidentali, tra cui la forma della corona privata (\"Hauskrone\"; l'unico esempio ancora visibile \u00e8 la corona imperiale d'Austria di Rodolfo II) utilizzata dai sacri romani imperatori, caratterizzata da un cerchio di otto gigli che circonda una mitria con un alto arco che parte dal giglio frontale a quello posteriore. In Austria si potevano gi\u00e0 trovare alcune rappresentazioni barocche di questo tipo di corona sul capo di statue di santi con le due met\u00e0 della mitria trasformate in due semisfere, proprio come nel caso della corona imperiale di Russia. La vedova di Pietro I, nonch\u00e9 suo successore, Caterina I, fu la prima governante russa ad indossare questo tipo di copricapo.\nNella grande corona imperiale, costruita per Caterina II, queste due semisfere erano state realizzate con una tecnica ad intreccio ed i bordi erano ornati da grandi perle. Pauzie dimostr\u00f2 il suo genio creativo rimpiazzando gli otto gigli con quattro paia di rami di palme intrecciati; l'arco superiore, che partiva dalla coppia di rami di palma anteriore a quello posteriore, venne modellato nella forma di foglie di quercia e ghiande, il tutto realizzato con piccoli brillanti circondanti alcuni grandi diamanti di varie forme e colori. Le due semisfere sono divise a met\u00e0 da una fascia, decorata anch'essa con foglie di quercia e ghiande, che sale dai rami di palma laterali fino alla file di perle sul bordo superiore. Al centro e sulla cuspide dell'arco centrale \u00e8 presente un diamante a rosetta con dodici petali dal quale sorge lo spinello rosso; a sua volta questa pietra \u00e8 sormontata da una croce di cinque diamanti, rappresentanti la fede cristiana del sovrano, il potere divino della monarchia e la supremazia dell'ordine divino sul potere terreno. Fatta eccezione per le due file di perle, l'intera superficie della corona \u00e8 coperta da 4\u00a0936 diamanti cosicch\u00e9 essa risulta piuttosto pesante, all'incirca 5 libbre (2,26 kilogrammi) contro le 2 (circa 9 ettogrammi) della corona di Monomaco. Bench\u00e9 non venisse completata per l'incoronazione di Caterina, essa venne poi usata per ogni successiva cerimonia fino a quella di Nicola II nel 1896; venne indossata per l'ultima volta nel 1906 all'apertura della Duma.\nEra stata inoltre costruita una corona imperiale minore, molto simile in stile e lavorazione alla grande corona imperiale, solo pi\u00f9 piccola ed interamente montata in diamanti, e realizzata per l'incoronazione della zarina Maria Feodorovna (nata Sofia Dorotea di W\u00fcrttemberg), consorte di Paolo I. Una copia identica venne eseguita per l'imperatrice vedova Maria Feodorovna (nata Dagmar di Danimarca), la quale la indoss\u00f2 quando venne incoronato il figlio, Nicola II.\nNel 1900 il laboratorio di Peter Carl Faberg\u00e9 di San Pietroburgo costru\u00ec una replica in miniatura delle insegne imperiali (la grande corona imperiale, la corona imperiale minore, lo scettro ed il globo) in argento, oro, diamanti, zaffiri e rubini, il tutto su un piedistallo in marmo. Il capolavoro \u00e8 attualmente esposto nella collezione del Museo dell'Ermitage.\nIncoronazioni.\nSeguendo la tradizione degli imperatori bizantini, gli zar di Russia ponevano essi stessi la corona sul loro capo: questo non lasciava alcun dubbio sul fatto che nel sistema russo il potere imperiale proveniva direttamente da Dio. La preghiera del metropolita, simile a quella del patriarca di Costantinopoli per gli imperatori bizantini, confermava la supremazia imperiale.\nUna volta che lo zar avesse professato la sua fede con il credo di Nicea, dopo aver invocato lo Spirito Santo ed aver recitato una ektenia, l'imperatore indossava la clamide di porpora e gli veniva porta la corona, che egli avrebbe preso e posto sulla sua testa, mentre il metropolita recitava: \u00abNel nome del Padre, del Figlio, e dello Spirito Santo, Amen\u00bb.\nIl prelato proseguiva poi con la seguente formula: \u00abMaggior timorato di Dio, assoluto e potente Signore, Zar di tutte le Russie, questi visibili e tangibili ornamenti per la tua testa sono un eloquente simbolo che tu, come capo di tutto il popolo russo, sei invisibilmente incoronato dal Re dei re, Cristo, con una pi\u00f9 ampia benedizione, dal momento che Egli ha riversato su di te completa autorit\u00e0 sul Suo popolo\u00bb.\nPeriodo in Irlanda.\nA seguito della rivoluzione d'ottobre la nuova Repubblica russa, che si trovava a corto di fondi, cerc\u00f2 un prestito dalla Repubblica irlandese rappresentativa, il cui ministro delle finanze, Michael Collins, era divenuto famoso per la sua attivit\u00e0 di raccolta fondi a favore di questo Stato non ufficialmente riconosciuto.\nI gioielli della corona vennero quindi usati come garanzia per un prestito di 25\u00a0000 dollari da parte dell'Irlanda; il trasferimento dei fondi avvenne a New York tra il capo del \"Soviet Bureau\", l'ambasciatore sovietico \"de facto\" in America, Ludwig Martens, e l'inviato irlandese negli Stati Uniti, \"teachta d\u00e1la\" (titolo equivalente, circa, al nostro onorevole) Harry Boland. Quando Bolan ritorn\u00f2 nella madre patria i gioielli vennero conservati nella casa di sua madre, Kathleen Bolan O'Donovan, a Dublino durante la Guerra d'indipendenza irlandese. Prima della morte di Boland, durante la battaglia di Dublino, egli istru\u00ec la madre di mantenere nascosti i gioielli dal Stato Libero d'Irlanda finch\u00e9 i repubblicani irlandesi non fossero tornati al potere. La signora Boland O'Donovan restitu\u00ec i preziosi al governo irlandese, allora presieduto da de Valera, nel 1938; dopodich\u00e9 essi vennero posti in una cassetta di sicurezza di un edificio governativo e prontamente ci si dimentic\u00f2 di loro.\nAlla loro riscoperta nel 1948, ad opera del nuovo governo di John A. Costello, si pens\u00f2 di vendere a Londra, tramite asta pubblica, l'intera collezione dei gioielli della corona. Dopo consultazioni circa il loro \"status\" legale e negoziazioni con l'ambasciatore sovietico, si raggiunse l'accordo con il quale si stabil\u00ec che sarebbero stati restituiti all'Unione Sovietica in cambio degli originali 25\u00a0000 dollari prestati nel 1920. Fu cos\u00ec che i gioielli tornarono definitivamente a Mosca nel 1950.\nUtilizzo araldico.\nLa corona imperiale di Russia compare nel Grande Stemma di Stato dell'Impero russo (), nel Medio Stemma di Stato (), e nel Piccolo Stemma di Stato ().\nLa corona imperiale di Russia veniva posta sopra il monogramma reale dello zar, ma solo dopo l'incoronazione: tra l'ascesa al trono e la cerimonia di consacrazione come sovrano, l'imperatore poteva impiegare una corona principesca.\nLa corona si trova anche nello stemma della Polonia del Congresso, stato fantoccio governato dall'impero zarista (1814 - 1915) e della Nazione della Vistola, che fu incorporata nell'impero nel 1831.\nOggi la corona figura nello stemma di San Pietroburgo (affiancata da due scettri posti a croce di sant'Andrea) e, dal 20 dicembre 2000, in quello della Federazione Russa.\nUtilizzo commerciale.\nLa corona \u00e8 stata inoltre utilizzata non ufficialmente numerose volte nella pubblicit\u00e0, soprattutto per quanto riguarda numerosi marchi di vodka e caviale."}
{"id": "2246490", "revid": "1543377", "url": "https://it.wikipedia.org/wiki?curid=2246490", "title": "Desolation Row", "text": "Desolation Row \u00e8 la traccia di chiusura del sesto album in studio di Bob Dylan, \"Highway 61 Revisited\". \u00c8 nota per la sua durata (11:21) e per il testo surreale.\n\"Desolation Row\" \u00e8 stata descritta come uno dei pi\u00f9 alti esempi di lirismo poetico applicato a una canzone pop o rock che dir si voglia.\nIl brano.\nRegistrazione.\nAnche se la versione sull'album di \"Desolation Row\" \u00e8 acustica, la canzone venne inizialmente registrata in versione elettrica. La prima take fu incisa durante una sessione serale il 29 luglio 1965 con Harvey Brooks al basso e Al Kooper al pianoforte elettrico. Questa versione \u00e8 stata pubblicata nel 2005 in \"\".\nIl 2 agosto, Dylan registr\u00f2 ulteriori cinque take di \"Desolation Row\". La versione inclusa in \"Highway 61 Revisited\" venne registrata il 4 agosto 1965 nello Studio A della Columbia a New York. Il chitarrista Charlie McCoy, che si trovava per caso a New York, fu invitato dal produttore Bob Johnston a contribuire alla registrazione con una parte di chitarra acustica improvvisata e Russ Savakus suon\u00f2 il basso.\nCover.\nCover dei My Chemical Romance.\nIl gruppo musicale statunitense My Chemical Romance ha pubblicato come singolo, nel 2009, una cover di \"Desolation Row\" per i titoli di coda del film \"Watchmen\"."}
{"id": "2246511", "revid": "287204", "url": "https://it.wikipedia.org/wiki?curid=2246511", "title": "Pedro de Teixeira", "text": "Spedizione in Amazzonia.\nNel 1637, due frati francescani abbandonarono la missione sul fiume delle Amazzoni a causa delle minacce degli indios nativi e con sei soldati partirono in canoa navigando sul fiume in tutta la sua lunghezza arrivando a Forte Presepio, un avamposto dei portoghesi. Anche se la Spagna e il Portogallo erano, al tempo, sottoposti alla corona del re Filippo IV di Spagna, le rivalit\u00e0 erano comunque intense ed era presente un forte movimento verso l'indipendenza portoghese. Il governatore del Maranh\u00e3o, Jacome Raimundo de Noronha, non perse tempo nell'organizzare una spedizione alla quale pose come capitano Pedro de Teixeira.\nTeixeira aveva gi\u00e0 una certa esperienza nell'esplorazione dei territori interni e del Rio Xingu, dove aveva espulso i commercianti inglesi e olandesi. Uno dei frati francescani, Andres de Toledo, venne mandato a Lisbona per riferire dettagli riguardo alla spedizione alle autorit\u00e0 portoghesi.\nTeixeira fu il primo europeo a navigare il fiume per la sua intera lunghezza raggiungendo Quito tramite il Rio Napo. La spedizione portoghese era formata da 47 canoe, 1200 nativi e negri, 70 soldati portoghesi. Il compito di procurarsi cibo fu arduo, e richiese gran capacit\u00e0 nella caccia, nella pesca, e nella mediazione tra vari gruppi di trib\u00f9 con cui scambiare beni.\nDopo otto mesi, i portoghesi raggiunsero l'accampamento spagnolo sul Rio Quijos. Teixeira fece dividere la spedizione, mandando otto canoe avanti mentre il resto sarebbe rimasto presso il villaggio spagnolo per poi affrontare il viaggio di ritorno. Il Rio Quijos venne in seguito abbandonato quanto la corrente si fece troppo forte, e il resto del viaggio venne affrontato a piedi. Dopo quasi un anno, nel 1638, la spedizione raggiunse Quito.\nViaggio di ritorno.\nGli spagnoli del Per\u00f9 ricevettero i portoghesi con ogni riguardo, essendo per\u00f2 preoccupati riguardo al fatto che si fossero spinti troppo all'interno dei territori amazzonici, spagnoli di diritto come stabilito dal trattato di Tordesillas e dai rapporti di Francisco de Orellana. Teixeira e i suoi compagni vennero tenuti in stato d'arresto per diverse settimane a Quito mentre le autorit\u00e0 decidevano cosa fare. Venne deciso che il gruppo sarebbe stato accompagnato da dei frati Gesuiti, il cui capo era Crist\u00f3bal de Acu\u00f1a, per poi riferire notizie al Consiglio Reale delle Indie.\nIl rapporto di Cristobal venne pubblicato in un libro nel 1641. In esso il frate descrive dettagliatamente la regione amazzonica, gli abitanti indigeni e il loro modo di vivere. La spedizione in s\u00e9 non ebbe grandi problemi eccetto una disputa tra i Gesuiti e i soldati portoghesi riguardo ad una possibile spedizione in caccia di schiavi presso il Rio Negro. Teixeira diede ascolto ai Gesuiti e la spedizione raggiunse Bel\u00e9m il 12 dicembre 1639, circa due anni dopo la loro partenza. Nel 1640, Re Jo\u00e3o IV venne proclamato Re del Portogallo e nel 1641 Re del Brasile.\nSi sa poco di ci\u00f2 che accadde a Pedro de Teixeira dopo la spedizione in Amazzonia, quando arriv\u00f2 a S\u00e3o Lu\u00eds per stendere un rapporto dettagliato al governatore. Venne promosso con il titolo di Capit\u00e3o-Mor, e accett\u00f2 il posto di governatore del Gran Par\u00e1 il 28 febbraio 1640, lasciando per\u00f2 questa posizione dopo tre mesi a causa della sua cattiva salute. Pedro mor\u00ec il 4 giugno 1640."}
{"id": "2246512", "revid": "1573940", "url": "https://it.wikipedia.org/wiki?curid=2246512", "title": "Tavola di rima", "text": "Una tavola di rima (cinese tradizionale: \u97fb\u5716; cinese semplificato: \u97f5\u56fe; pinyin: \"y\u00f9nt\u00fa\"; Wade-Giles: \"y\u00fcn-t'u\") \u00e8 un diagramma sillabico della lingua cinese, un significativo avanzamento dell'analisi basata sul \"fanqie\" utilizzata nei precedenti dizionari di rima. In quanto modello fonologico originario della Cina, esso cataloga le sillabe del cinese medio in base ai loro attacchi, rime, gradi di rima, tono e altre propriet\u00e0.\nSecondo la tradizione, le tavole di rima furono inventate da monaci buddhisti, che furono ispirati dai diagrammi sillabici del sanscrito nell'alfabeto siddham che utilizzavano per studiare la lingua. Lo \"Yunjing\" ed il \"Qiyin l\u00fce\" della Dinastia Song sono le pi\u00f9 antiche tavole di rima esistenti. Basandosi su numerose somiglianze interne, i linguisti hanno concluso che essi condividevano un prototipo comune di tavole fonologiche con testi di accompagnamento, una tradizione che potrebbe risalire alla tarda Dinastia Tang. (Baxter 1992: 41)\nStruttura.\nUn libro di tabelle di rime consiste in una serie di diagrammi tabellari, ciascuno dedicato o alla parte \"interna\" (\"n\u00e8i\" ) o a quella \"esterna\" (\"w\u00e0i\" ) di un particolare gruppo di rima (\"sh\u00e8\" ).\nSi pensa che la suddivisione interna/esterna sia collegata alle altezze vocaliche che contrappongono rispettivamente le vocali chiuse e quelle aperte.\nOgni \"sh\u00e8\" (\u651d) \u00e8 caratterizzato o come \"aperto\" (\"k\u0101i\" \u958b) o come \"chiuso\" (\"h\u00e9\" \u5408), per esprimere l'assenza o la presenza dell'arrotondamento labiale (spesso trascritto come -w- o -u-).\nAll'interno di una tabella, le sillabe sono classificate usando altre caratteristiche:\nPer illustrare il significato dei \"d\u011bng\", basti considerare che in cinese la scienza di classificazione delle vocali \u00e8 chiamata \"d\u011bngy\u00f9n\" (\u7b49\u97fb \"rima di divisione\") e la fonologia tradizionale \u00e8 \"d\u011bngy\u00f9nxu\u00e9\" (\u7b49\u97fb\u5b78 \"studio delle rime di divisione\").\nAd esempio, lo \"Y\u00f9nj\u00ecng\" comprende 43 diagrammi che coprono 16 gruppi di rima. Il seguente \u00e8 il primo diagramma (i numeri arabi sono annotazioni moderne):\nI cinque caratteri grandi sul lato destro dicono \"N\u00e8i zhu\u01cen d\u00ecy\u012b k\u0101i\" (\u5167\u8f49\u7b2c\u4e00\u958b). Nello \"Y\u00f9nj\u00ecng\", ogni diagramma \u00e8 chiamato \"zhu\u01cen\" (lett. \"turno\"). I caratteri indicano che il diagramma \u00e8 il primo (\u7b2c\u4e00) nel libro, e che le sillabe di questo diagramma sono \"interne\" (\u5167) e \"aperte\" (\u958b). \nSebbene la prefazione dello \"Yunjing\" elenchi 36 attacchi, la tabella contiene solo 23 colonne, il che significa che alcune colonne rappresentano pi\u00f9 di un attacco. Questo \u00e8 possibile perch\u00e9 alcuni attacchi si combinano solo con particolari gradi di rima: poniamo l'attacco A si combina solo con il grado 1 e 4, e l'attacco B solo con il grado 2 e 3, allora la stessa colonna pu\u00f2 rappresentare sia l'attacco A che B. Questo tipo di rappresentazione salvaspazio pu\u00f2 creare confusione e produce il cosiddetto \"ji\u01ced\u011bng\" (\u5047\u7b49 \"pseudo-grad\u00f2\"): ad esempio, una sillaba che appare di grado-4 sulla tavola \u00e8 in realt\u00e0 di grado-3, e si trova alla posizione di grado-4 solo perch\u00e9 l'intervallo \u00e8 stato occupato da un'altra sillaba. \nLe 16 righe sono raggruppate secondo il tono in quattro \"y\u00f9n\" o rime (rappresentate da \u6771 con tono piano, da \u8463 con tono ascendente, da \u9001 con tono partente e da \u5c4b con tono entrante). Ciascuno \"y\u00f9n\" ha una riga per ognuno dei quattro gradi. Il simbolo \u25cb indica che non vi \u00e8 nessun carattere con quella particolare sillaba. \nLa pronuncia di un carattere indicata dall'ortografia \"fanqie\" si pu\u00f2 conoscere guardando tale diagramma. Tuttavia, a causa del cambiamento di suoni, le ortografie \"fanqie\" tradizionali e le tavole di rima possono risultare incongruenti. In tali casi sono state fatte alcune regole speciali, chiamate \"menfa\" \u9580\u6cd5, per isolvere le incongruenze."}
{"id": "2246527", "revid": "1305772", "url": "https://it.wikipedia.org/wiki?curid=2246527", "title": "Life in Technicolor ii", "text": "Life in Technicolor ii \u00e8 un singolo del gruppo musicale britannico Coldplay, il secondo estratto dal quinto EP \"Prospekt's March\" e pubblicato il 2 febbraio 2009.\nDescrizione.\nSi tratta della versione completa del brano strumentale \"Life in Technicolor\", traccia d'apertura del quarto album in studio \"Viva la vida or Death and All His Friends\".\nVideo musicale.\nIl videoclip, diretto da Dougal Wilson, mostra i Coldplay nelle vesti di burattini in uno spettacolo per bambini. Tuttavia l'esibizione dei Coldplay-burattini va via via prendendo le sembianze di un vero e proprio concerto rock, con effetti speciali, esplosioni e chitarre distrutte. Alla fine della performance un elicottero giocattolo arriva in sala e porta via i burattini, sfondando una delle finestre nella stanza, lasciando i bambini entusiasti ed i loro genitori, e soprattutto il parroco che organizza l'evento, sbigottiti."}
{"id": "2246531", "revid": "119630876", "url": "https://it.wikipedia.org/wiki?curid=2246531", "title": "Giacomo Colosimo", "text": "Biografia.\nLasci\u00f2 la sua terra natale, Colosimi in provincia di Cosenza, per raggiungere il padre, Luigi, emigrato prima di lui negli Stati Uniti. Sbarcato in America nel 1895, dopo aver fatto il garzone in una macelleria e lo spazzino, decise d'imporsi al mondo con l'astuzia e la violenza, iniziando ad occuparsi dello sfruttamento della prostituzione e del gioco d'azzardo. La ferocia che lo contraddistingueva nella gestione di bische, racket e prostituzione lo port\u00f2 a diventare uno dei malavitosi pi\u00f9 temuti di Chicago. Per difendere i suoi interessi minacciati da altri malavitosi, chiam\u00f2 con s\u00e9 suo nipote Johnny Torrio, che divent\u00f2 il suo vice, e i due portarono ricchezza alla loro organizzazione, eliminando tutti i possibili nemici e corrompendo i poliziotti troppo curiosi.\nNel 1920 negli Stati Uniti entr\u00f2 in vigore il Volstead Act, la famosa legge che inaugur\u00f2 il proibizionismo, ossia la messa al bando della produzione e della vendita di alcol. Torrio prov\u00f2 a convincere Colosimo a entrare nel giro del contrabbando, ma non ci riusc\u00ec. Johnny Torrio decise con l'avallo di Frankie Yale di assassinare Big Jim Colosimo, il quale aveva perso la testa, a pi\u00f9 di quarant'anni, per un'attrice di 19 anni. Cos\u00ec Giacomo Colosimo venne ucciso l'11 maggio 1920 da Frankie Yale su ordine di Torrio, che prese il comando dell'impero criminale fondato da suo zio. Colosimo venne sepolto nel Cimitero di Oak Woods a Chicago, Illinois."}
{"id": "2246569", "revid": "22307022", "url": "https://it.wikipedia.org/wiki?curid=2246569", "title": "Distretto Federale", "text": ""}
{"id": "2246581", "revid": "92723", "url": "https://it.wikipedia.org/wiki?curid=2246581", "title": "Erwan Bergot", "text": "Biografia.\nNato da genitori bretoni, Erwan Bergot \u00e8 stato un brillante studente presso le scuole dei Gesuiti prima di ottenere la laurea in lettere. Il suo carattere deciso lo port\u00f2 nel 1951 a intraprendere la carriera militare. Giovane ufficiale partecip\u00f2 alla guerra d'Indocina, ove serv\u00ec al 6\u00ba Battaglione paracadutisti coloniali, poi pass\u00f2 al comando della compagnia mortai del 1\u00ba Battaglione paracadutisti straniero combattendo nella battaglia di Dien Bien Phu. Catturato sub\u00ec la durezza dei campi di prigionia dei Viet Minh. \nRichiamato in servizio nel 1955 durante la guerra d'Algeria nei ranghi del 2e R\u00e9giment \u00e9tranger de parachutistes, nel 1961 fu ferito gravemente in combattimento all'occhio destro contro gli insorti del FLN nella provincia di Costantina. Congedato nel 1965 dall'esercito divenne un apprezzato giornalista e scrittore. \nErwan Bergot \u00e8 l'autore di molti scritti riguardanti fatti militari e vinse numerosi premi letterari tra cui il Prix dell'Accademia Francese e il premio Claude Farr\u00e8re. Decorato ufficiale della Legion d'Onore e di dieci decorazioni militari di guerra (tre ferite e sette citazioni), \u00e8 morto nel 1993."}
{"id": "2246674", "revid": "767487", "url": "https://it.wikipedia.org/wiki?curid=2246674", "title": "Rock of the Westies", "text": "Rock of the Westies \u00e8 il tredicesimo album dell'artista britannico Elton John, distribuito il 4 ottobre 1975 dalla \"MCA Records\" (negli USA e in Canada) e dalla \"Dick James Music Records\".\nIl disco.\nL'LP fu registrato, come i precedenti album \"Captain Fantastic and the Brown Dirt Cowboy\" e \"Caribou\", ai Caribou Studios, nel Colorado. Il nome \u00e8 una contrep\u00e8terie dell'espressione \"West of the Rockies\", probabile riferimento alla gente proveniente dal \"Westy\", distretto suburbano di Warrington, citt\u00e0 del Regno Unito.\nIl disco segna una svolta importante nella carriera di Elton: infatti, poco prima della registrazione dell'LP, gli storici Dee Murray e Nigel Olsson, rispettivamente il bassista e il batterista della Elton John Band, erano stati sostituiti da Kenny Passarelli e Roger Pope. \"Rock Of The Westies\" vira, quindi, verso un genere decisamente pi\u00f9 rock, elettrico e veloce, differente dal classico sound delle produzioni precedenti (Elton ammetter\u00e0: \"\u00c8 il primo dei miei dischi alla cocaina\"). Alla band vengono aggiunti anche un altro chitarrista (Caleb Quaye) e un tastierista (James Newton Howard).\nIl trio Labelle \u00e8 ai cori del brano d'apertura \"Medley: Yell Help/Wednesday Night/Ugly\", e quando la loro performance nella parte finale del brano fu accidentalmente cancellata dal nastro, il produttore Gus Dudgeon fum\u00f2 marijuana e le imit\u00f2.\n\"Dan Dare (Pilot Of The Future)\" doveva essere un singolo, ma non fu mai pubblicata come tale. \"Street Kids\" \u00e8 un brano rock (apparso anche nel videogame del 2008 \"Grand Theft Auto IV\"); \"Hard Luck Story\" era gi\u00e0 stata registrata da Kiki Dee ed \u00e8 accreditata (come il singolo \"Don't Go Breaking My Heart\") ad Ann Orson e a Carte Blanche, pseudonimi di Elton John e Bernie Taupin (ovverosia \"An horse and cart, Blanche\": \"Orson Carte\" dovrebbe essere un gioco di parole dell'espressione \"horse and cart\").\nDall'album, dedicato a Dee Murray e a Nigel Olsson, furono pubblicati due singoli: \"Island Girl\" e il doppio \"Grow Some Funk of Your Own\"/\"I Feel Like a Bullet (In the Gun of Robert Ford)\".\nNel 1996 fu pubblicata in CD la versione rimasterizzata di \"Rock Of The Westies\": nella versione statunitense i brani bonus erano \"Planes\" e \"Sugar On The Floor\", nella versione inglese invece l'unica \"bonus track\" era \"Don't Go Breaking My Heart\".\nClassifiche.\nCome il precedente \"Captain Fantastic and the Brown Dirt Cowboy\", anche \"Rock of the Westies\" debutt\u00f2 direttamente in prima posizione nella classifica \"Billboard 200\" (e rimase in vetta per tre settimane): erano gli unici due album ad aver compiuto una simile impresa. La prima posizione la raggiunse anche in Canada, la quarta in Australia e Nuova Zelanda. \nNel Regno Unito ebbe un successo minore (la parabola discendente di Elton era gi\u00e0 iniziata con il secondo posto di \"Captain Fantastic\"), raggiungendo solo la quinta posizione come anche in Francia e la sesta posizione in Norvegia e Svezia.\nIl primo singolo \"Island Girl\" (Elton avrebbe voluto pubblicare al suo posto \"Dan Dare (Pilot Of The Future)\", credendo che potesse avere un maggiore successo commerciale) raggiunger\u00e0 la prima posizione nella classifica statunitense, ma solo la quattordicesima in quella britannica.\nGran parte del pubblico, poi, non perdon\u00f2 il licenziamento degli storici Dee e Nigel: ne \u00e8 un dato di fatto il relativo insuccesso del secondo singolo \"Grow Some Funk Of Your Own\"/\"I Feel Like A Bullet (In The Gun Of Robert Ford)\", cos\u00ec come le deludenti vendite degli LP successivi, che, seppur buone, non torneranno pi\u00f9 ai livelli precedenti.\nFu l'ultimo LP studio pubblicato dalla \"DJM Records\" (a parte gli Stati Uniti e il Canada). Elton poteva ora distribuire le sue produzioni con un'etichetta personale: la \"Rocket Records\".\nAlbum - Billboard (America del Nord)\nSingoli - Billboard (America del Nord)\nTracce.\nTutti i brani, salvo dove indicato diversamente, sono stati composti dal duo Elton John/Bernie Taupin."}
{"id": "2246679", "revid": "599013", "url": "https://it.wikipedia.org/wiki?curid=2246679", "title": "Committee on Public Information", "text": "Il Committee on Public Information (letteralmente \"Comitato di informazione pubblica\"), anche conosciuto come CPI o \"Comitato Creel\", era un'agenzia indipendente del governo degli Stati Uniti creata con lo scopo di influenzare l'opinione pubblica statunitense a favore dell'intervento nella prima guerra mondiale.\nIl Comitato fu creato con un decreto legge del presidente Woodrow Wilson il 13 aprile 1917 e fu abolito nel 1919.\nStoria.\nIl 6 aprile 1917, gli Stati Uniti dichiararono il loro ingresso nella Prima guerra mondiale schierandosi al fianco delle potenze dell'Intesa contro la Germania e l'Austria. Per guadagnare l'assenso dell'opinione pubblica, il governo americano, con a capo il presidente Woodrow Wilson, il 13 aprile istitu\u00ec un comitato sull'informazione pubblica, il \"Committee on Public Information\", conosciuto anche come \"Creel Committee\" (dal nome del suo ideatore, il giornalista George Creel). Come parte del comitato vennero incaricati, oltre al presidente e Creel, ministri della guerra, degli esteri, della marina, pubblicitari, giornalisti, tra cui Walter Lippmann e Edward Bernays in veste di consulenti. Il \"Creel Committee\" era stato organizzato come un mezzo di propaganda bellica in grado di sfruttare pi\u00f9 strumenti possibili per diffondere l'idea dell'accettazione riguardo all'ingresso dell'America in guerra. Vennero istituite anche delle sezioni estere con uffici in trenta paesi. Sul territorio nazionale furono diffusi migliaia di comunicati stampa, milioni di poster, tra cui il pi\u00f9 noto raffigurante lo Zio Sam e la celebre frase \"I Want You for US Army\", oltre a manifesti, immagini e vari tipi di documenti propagandistici. Anche all'interno dell'informazione e del cinema vennero introdotti metodi di propoganda pro-bellica, rispettivamente con la \"\"New Division\" e la \"Film Division\". L'industria di Hollywood produsse una serie di film dal chiaro messaggio antitedesco, tra cui \"Gli artigli dell'unno\", \"Il delinquente prussiano\", \"All'inferno con il Kaiser\", \"Il Kaiser la belva di Berlino\". Sei mesi di campagna propagandistica causarono la nascita e diffusione di decine di organizzazioni patriottiche, e condussero ad un'isteria antitedesca cos\u00ec intensa da impressionare permanentemente il mondo degli affari statunitense (ma anche Adolf Hitler, tra gli altri) per la capacit\u00e0 di controllare l'opinione pubblica su larga scala. La Commissione cre\u00f2 anche i \"four minute men\", un gruppo di circa 75.000 volontari autorizzati dal presidente, per diffondere dei discorsi della durata di quattro minuti proiettati nei cinema, su argomenti forniti loro dal \"Comitato\". Riuscirono a tenere oltre 750.000 discorsi in 5.200 localit\u00e0."}
{"id": "2246738", "revid": "124609567", "url": "https://it.wikipedia.org/wiki?curid=2246738", "title": "Torre di San Giovanni", "text": "La torre di San Giovanni \u00e8 una torre di presidio situata in localit\u00e0 \"Morota\" nel comune di Campo nell'Elba, sull'isola d'Elba. La torre \u00e8 vicina alla pieve di San Giovanni, dalla quale prende il nome, ed \u00e8 posta in posizione strategica su di uno sperone monzogranitico.\nStoria.\nVenne presumibilmente costruita nell'XI secolo dalla Repubblica di Pisa per la difesa del suo territorio, tramite il controllo del traffico marittimo attorno al canale di Piombino; in seguito, la struttura difensiva pass\u00f2 al Principato di Piombino. La torre, come consueto per questo tipo di difese, era visivamente collegata alla fortezza del Volterraio. La torre, sebbene danneggiata nel corso dei secoli, continua a dominare il Golfo di Campo. Nel 1995 venne restaurata dalla Soprintendenza ai monumenti di Pisa, con interventi che suturarono alcune lesioni causate da un improvviso movimento del masso su cui sorge l'edificio.\nPopolarmente veniva chiamata Torre della regina Elba o, pi\u00f9 semplicemente, Torre della Regina e ad essa erano legate fantasiose leggende popolari, secondo le quali si trattava di una prigione risalente all'et\u00e0 romana. Scrisse Giuseppe Ninci nel 1815: \u00ab\"La solidit\u00e0 delle sue mura, la strettezza delle sue stanze, la somma difficolt\u00e0 del suo accesso l'annunziano per una di quelle terribili carceri nelle quali penavano pi\u00f9 e pi\u00f9 anni quegl'infelici che, esiliati dalla lor patria, venivano deportati nell'isole, come avvenne ad Agrippa Postumio terzo figlio di Agrippa e di Giulia figlia d'Ottaviano, e a Seneca il filosofo; il primo rilegato nell'anno settimo di Cristo in Pianosa per ordine del zio; il secondo in Corsica l'anno 42 per comando di Caligola imperatore.\"\u00bb"}
{"id": "2246794", "revid": "1573940", "url": "https://it.wikipedia.org/wiki?curid=2246794", "title": "Rhomaleosauridae", "text": "I romaleosauridi (Rhomaleosauridae ) sono una famiglia di rettili marini estinti, appartenenti ai plesiosauri. Vissero tra il Triassico superiore (Norico, 205.6 milioni di anni fa) e il Giurassico medio (Calloviano, 161.2 milioni di anni fa) e i loro resti fossili sono stati ritrovati primariamente in Europa.\nDescrizione.\nCome tutti i plesiosauri, i romaleosauridi possedevano quattro zampe trasformate in pinne e un corpo compatto e corto. La caratteristica distintiva era il notevole sviluppo della testa, che era molto allungata e fornita di una dentatura poderosa, ma con un rostro piuttosto corto rispetto alla lunghezza totale del cranio. Il collo era relativamente allungato (vi erano 26 \u2013 30 vertebre cervicali). Le zampe anteriori erano della stessa grandezza di quelle posteriori, e in generale tutte e quattro erano di grandi dimensioni.\nTassonomia.\nLa famiglia Rhomaleosauridae \u00e8 stata istituita nel 1928 dal paleontologo Franz Nopcsa. I romaleosauridi sono stati considerati fra i primi rappresentanti della superfamiglia dei pliosauroidi, un gruppo di plesiosauri dotati di colli corti e teste grosse, ma ricerche pi\u00f9 recenti hanno mostrato come questi animali potrebbero essere stati pi\u00f9 basali (primitivi) delle forme evolute di plesiosauri, ovvero pliosauridi e plesiosauroidi veri e propri (Benson et al., 2012; Benson e Druckenmiller, 2013). \nA questa famiglia appartengono i primi plesiosauri giganti, come \"Rhomaleosaurus\". Altre forme, come \"Macroplata\", \"Eurycleidus\" e \"Archaeonectrus\", erano di dimensioni minori. Sembra che i romaleosauridi si siano estinti nel corso del Giurassico a causa della competizione con forme pi\u00f9 specializzate (Pliosauridae). Alcuni paleontologi pensano che, prima di estinguersi, i romaleosauridi potrebbero aver dato origine a piccoli pliosauri di acqua dolce (i leptocleididi, come \"Leptocleidus\"); tuttavia, secondo revisioni pi\u00f9 recenti questa teoria non sarebbe valida, e i leptocleididi si sarebbero originati da forme vicine agli elasmosauridi (Benson et al., 2012; Benson e Druckenmiller, 2013).\nDi seguito \u00e8 proposto un cladogramma dei romaleosauridi, da Benson et al. (2012):\nUn altro cladogramma tratto dallo studio di Benson e Druckenmiller (2013) esclude \"Macroplata\" ed \"Eurycleidus\" ma aggiunge \"Borealonectes\"."}
{"id": "2246798", "revid": "131358", "url": "https://it.wikipedia.org/wiki?curid=2246798", "title": "Kispest FC", "text": ""}
{"id": "2246812", "revid": "131358", "url": "https://it.wikipedia.org/wiki?curid=2246812", "title": "SK Zidenice", "text": ""}
{"id": "2246816", "revid": "287204", "url": "https://it.wikipedia.org/wiki?curid=2246816", "title": "Anna Filippini", "text": "Biografia.\nPrototipo della bellezza anni sessanta, volto regolarissimo su di un fisico da pin-up, la Filippini divenne molto celebre verso la fine degli anni cinquanta, e precisamente nel 1957, quando partecip\u00f2 al concorso di Miss Italia. Regina delle serate di Via Veneto, le furono attribuiti numerosi flirt con personaggi pi\u00f9 o meno noti dell'epoca.\nNel 1957 interpret\u00f2 anche il suo primo film, \"Le notti bianche\" (1957) di Luchino Visconti, ed esaur\u00ec la sua carriera cinematografica nel giro di quattro-cinque anni. Lavor\u00f2 in seguito come fotomodella, presentatrice televisiva e, soprattutto, attrice teatrale. Nel 1967, a dieci anni esatti dal suo primo film, pass\u00f2 definitivamente al teatro, dimostrando ottime doti d'interprete ed una raggiunta maturit\u00e0 artistica.\nOggi vive a Roma con il marito, in zona Olgiata."}
{"id": "2246854", "revid": "729019", "url": "https://it.wikipedia.org/wiki?curid=2246854", "title": "Johan Pitka", "text": "Biografia.\nPitka studi\u00f2 a K\u00e4smu, Kuressaare e alla scuole di marina in Paldiski divenendo Capitano. Del 1889 al 1907 comand\u00f2 diversi imbarcazioni. Dal 1904 al 1911, visse in Gran Bretagna. Dopo lo scoppio della Rivoluzione russa nel 1917, Pitka si interess\u00f2 di politiche sociali, organizzando il rientro dei soldati estoni che avevano combattuto nell'esercito russo zarista durante la Prima guerra mondiale. Fu costretto ad operare in clandestinit\u00e0 dopo la sentenza di morte adottata dai comunisti nei suoi confronti. All'inizio dell'occupazione tedesca del 1918, Pitka diede via all'organizzazione della Lega di Difesa.\nGuerra di indipendenza estone.\nNella Guerra di indipendenza estone, la Lega di Difesa era una delle principali forze in dote alla Repubblica d'Estonia, ed all'epoca organizz\u00f2 dei convogli ferroviari armati. Il primo era pronto dieci giorni dopo lo scoppio delle ostilit\u00e0, il secondo divenne operativo due settimane pi\u00f9 tardi. In totale, cinque convogli armati erano stati istituiti durante la guerra ed essi giocarono un ruolo cruciale nella vittoria estone. Molti chiamarono Pitka \"padre dei treni armati\".\nPitka inoltre \u00e8 stato il principale organizzatore della Marina militare estone. Nel dicembre 1919 divenne Comandante in capo della marina e partecip\u00f2 in tutte le maggiori operazioni, inclusa il supporto della Prima Divisione nella conquista di Narva dai russi e nel supporto alla Terza Divisione attraverso l'attacco alla fortificazioni navali della Baltische Landeswehr a Riga. Nel settembre guadagn\u00f2 il grado di contrammiraglio.\nVita nel dopoguerra e la morte.\nDal 1924 al 1930 Pitka visse in Canada. Dopo il suo ritorno in Estonia divenne uno dei leader del movimento Vaps lasciando l'organizzazionen nel 1932. Nel 1937 era membro dell'Assemblea costituente nazionale. Nel 1940 sfugg\u00ec dall'occupazione sovietica riparando in Finlandia.\nPitka torn\u00f2 in Estonia nella primavera del 1944. Nel settembre 1944, durante la ritirata nazista, J\u00fcri Uluots organizz\u00f2 un nuovo governo estone guidato da Otto Tief. Pitka organizz\u00f2 l'ultima difesa di Tallinn contro l'avanzata della Armata Rossa. Le circostanze riguardanti la sua morte rimangono sconosciute. Molte le ricostruzioni relative alla sua morte: da una battaglia fatale contro un gruppo corazzato sovietico alla morte durante una tempesta nel Mar Baltico nel tentativo di raggiungere la Svezia a bordo di una delle ultime imbarcazioni battenti bandiera estone."}
{"id": "2246857", "revid": "54354", "url": "https://it.wikipedia.org/wiki?curid=2246857", "title": "Big Jim Colosimo", "text": ""}
{"id": "2246884", "revid": "121836", "url": "https://it.wikipedia.org/wiki?curid=2246884", "title": "Carlo I a cavallo", "text": ""}
{"id": "2246891", "revid": "121836", "url": "https://it.wikipedia.org/wiki?curid=2246891", "title": "Carlo I a cavallo (Prado)", "text": ""}
{"id": "2246908", "revid": "121836", "url": "https://it.wikipedia.org/wiki?curid=2246908", "title": "Carlo I con l'uniforme dell'Ordine della Giarrettiera", "text": ""}
{"id": "2246913", "revid": "729019", "url": "https://it.wikipedia.org/wiki?curid=2246913", "title": "Castello di Piombino", "text": "Il castello di Piombino \u00e8 la principale opera militare difensiva che resta nella citt\u00e0, posta sull'altura a sud-est protesa sul mare. Il castello segnava il limite della citt\u00e0 su quel lato e vi si apriva una porta cittadina.\nStoria.\nIl castello venne originariamente edificato dai pisani nel XIII secolo ed allora era chiamato \"Cassero pisano\", dalla solida mole quasi cubica. Venne ritoccato da Leonardo da Vinci quando si occup\u00f2 del riordinamento delle difese cittadine. Con l'avvento delle armi da fuoco, venne dotato di bastioni stellari tra il 1552 e il 1557, sotto Cosimo I de' Medici che incaric\u00f2 Giovanni Battista Belluzzi, e venne allora chiamato \"Fortezza Medicea\".\nIl castello \u00e8 stato restaurato e fatto oggetto di scavi archeologici tra il 1999 e il 2001 su progetto dell'architetto Piero Ostilio Rossi.\nMuseo.\nOggi ospita il museo del castello e della citt\u00e0 di Piombino, che ricostruisce la storia dell'edificio nel contesto delle vicende cittadine. Vi sono esposti alcuni degli oggetti del XIII secolo rinvenuti durante gli scavi: al pian terreno una serie di utensili come piatti, fibbie, brocche, lucerne, monete, placchette di armature, punte di freccia e proiettili di piombo; al secondo piano \u00e8 illustrata la storia di Piombino durante la resistenza e nel XX secolo."}
{"id": "2246916", "revid": "121836", "url": "https://it.wikipedia.org/wiki?curid=2246916", "title": "Carlo I ed Enrichetta Maria con i due figli maggiori", "text": ""}
{"id": "2246921", "revid": "36426", "url": "https://it.wikipedia.org/wiki?curid=2246921", "title": "Museo del Castello e della Citt\u00e0", "text": ""}
{"id": "2246923", "revid": "121836", "url": "https://it.wikipedia.org/wiki?curid=2246923", "title": "Carlo I in abiti regali", "text": ""}
{"id": "2246936", "revid": "121836", "url": "https://it.wikipedia.org/wiki?curid=2246936", "title": "I cinque figli maggiori di Carlo I", "text": ""}
{"id": "2246941", "revid": "339392", "url": "https://it.wikipedia.org/wiki?curid=2246941", "title": "I tre figli maggiori di Carlo I", "text": ""}
{"id": "2246949", "revid": "339392", "url": "https://it.wikipedia.org/wiki?curid=2246949", "title": "Dorothy Savage, viscontessa Andover e sua sorella Elizabeth, Lady Thimbleby", "text": ""}
{"id": "2246956", "revid": "121836", "url": "https://it.wikipedia.org/wiki?curid=2246956", "title": "Il principe Tommaso Francesco di Savoia Carignano", "text": ""}
{"id": "2246964", "revid": "121836", "url": "https://it.wikipedia.org/wiki?curid=2246964", "title": "La regina Enrichetta Maria con il nano Jeffrey Hudson", "text": ""}
{"id": "2247019", "revid": "22356", "url": "https://it.wikipedia.org/wiki?curid=2247019", "title": "Romaleosauridi", "text": ""}
{"id": "2247052", "revid": "767487", "url": "https://it.wikipedia.org/wiki?curid=2247052", "title": "Fiat 12 HP", "text": "La Fiat 12 HP, anche detta \"Fiat 12/16 HP\", \u00e8 un'autovettura costruita dalla FIAT dal 1901 al 1902. Fu progettata dall'ing. Giovanni Enrico, fresco direttore tecnico della casa torinese, in sostituzione dell'ing. Aristide Faccioli.\nLa vettura.\nCon questa automobile la FIAT speriment\u00f2 lo schema della trazione posteriore con il motore posizionato anteriormente. Si tratta di un propulsore a quattro cilindri in linea, del tipo biblocco, ovvero formato con l'unione di due entit\u00e0 bicilindriche distinte. La cilindrata \u00e8 di 3770 cm\u00b3. Il cambio era a tre velocit\u00e0.\nFabbricata in 106 esemplari, assemblati a Torino negli stabilimenti di Corso Dante, fu la prima Fiat esportata. Al momento della presentazione, il prezzo era di \u20a4 12.000. Un esemplare venne acquistato dalla Bella Otero che lo utilizzava per seguire le partite di caccia alla volpe nelle campagna romane, durante il suo soggiorno in Italia del 1902.\nAlla fine del 1901 fu presentata una versione equipaggiata con un nuovo motore a quattro cilindri che aveva l'alesaggio di 115 mm e la corsa di 180\u00a0mm. Aveva una cilindrata di 7475 cm\u00b3 e sviluppava una potenza di 28 bhp che permetteva alla vettura di raggiungere i 90 km/h di velocit\u00e0 massima.\nLa \"12 HP Corsa\".\nLa vettura ebbe anche una versione da competizione, la Fiat 12 HP Corsa, con lo stesso motore, ma alleggerita dall'assenza dei sedili posteriori. La velocit\u00e0 massima era di 78 km/h. Questa automobile pose fine al dominio della Panhard nelle corse europee. Vinse infatti la Villanova-Bologna (302\u00a0km) alla velocit\u00e0 media di 35,094\u00a0km/h."}
{"id": "2247058", "revid": "599013", "url": "https://it.wikipedia.org/wiki?curid=2247058", "title": "Stefan Reinartz", "text": "Nel 2008 ha vinto il Campionato europeo Under-19 con la Nazionale tedesca. Si \u00e8 ritirato il 27 maggio 2016 a causa dei continui problemi fisici avuti negli ultimi 3 anni di carriera.\nStatistiche.\nPresenze e reti nei club.\n\"Statistiche aggiornate al 22 aprile 2016.\""}
{"id": "2247103", "revid": "92723", "url": "https://it.wikipedia.org/wiki?curid=2247103", "title": "Pliosauridae", "text": "I pliosauridi (Pliosauridae) sono un gruppo di rettili acquatici estinti, appartenenti ai plesiosauri. Vissero tra il Giurassico inferiore e il Cretaceo superiore (circa 200 - 90 milioni di anni fa) e i loro resti fossili sono stati ritrovati in Europa, Australia, Nordamerica, Sudamerica e forse Asia. Erano caratterizzati da un collo relativamente corto e da una grossa testa.\nEvoluzione.\nLa famiglia dei pliosauridi comprende numerose specie di plesiosauri che, soprattutto nelle forme pi\u00f9 derivate, possedevano colli pi\u00f9 corti di quelli dei tipici plesiosauri e teste allungate. Il collo dei tipici pliosauri comprendeva dalle 17 alle 20 vertebre cervicali; le forme pi\u00f9 specializzate, note come Brachaucheniinae e a volte considerate una famiglia a s\u00e9 stante, possedevano colli con solo 12 - 13 vertebre. I primi pliosauridi erano animali di dimensioni contenute (circa 2 - 3 metri di lunghezza) e dotati di colli ancora lunghi, come \"Attenborosaurus\" e \"Thalassiodracon\". Successivamente, nel corso del Giurassico, i pliosauridi si evolvettero dando origine a forme dal collo pi\u00f9 corto e dalla testa pi\u00f9 allungata ma dalle mascelle gracili, come \"Anguanax\" e \"Hauffiosaurus\". Nel Giurassico medio, pi\u00f9 o meno contemporaneamente alla scomparsa dei plesiosauri primitivi (Rhomaleosauridae), apparvero i Thalassophonea (\"assassini del mare\"), che aumentarono considerevolmente le dimensioni fino a raggiungere taglie gigantesche, con forme come \"Liopleurodon\", \"Simolestes\" e \"Pliosaurus\". Nel corso del Cretaceo i pliosauridi andarono incontro a una drastica riduzione, e sopravvissero solo alcune forme (Brachaucheniinae) altamente specializzate che si estinsero verso la fine del Cretaceo, probabilmente sostituiti da equivalenti ecologici come i grandi mosasauri.\nClassificazione.\nLa famiglia Pliosauridae venne istituita da Harry Govier Seeley nel 1874, per includere i plesiosauri dal grande cranio come \"Pliosaurus\". Per lungo tempo all'interno della famiglia Pliosauridae sono stati inclusi altri plesiosauri dal collo corto, come \"Rhomaleosaurus\", \"Polycotylus\" e \"Leptocleidus\"; successivamente, molti di questi animali sono stati ascritti ad altre famiglie. La sottofamiglia Brachaucheniinae, comprendente forme macropredatrici come \"Brachauchenius\", \"Megacephalosaurus\", \"Kronosaurus\" e \"Makhaira\", \u00e8 a volte considerata separata dalla famiglia Pliosauridae, ma \u00e8 pi\u00f9 probabile che si sia originata da una forma affine a \"Pliosaurus\".\nIl clade Pliosauridae venne definito nel 2010 come \"tutti i taxa pi\u00f9 strettamente imparentati a \"Pliosaurus brachydeirus\" che a \"Leptocleidus superstes\", \"Polycotylus latipinnis\" o \"Meyerasaurus victor\"\" (Ketchum e Benson, 2010). In questo clade \u00e8 contenuta anche la famiglia Brachauchenidae, che le moderne analisi cladistiche indicano come una sottofamiglia di pliosauridi. Il seguente cladogramma si basa su uno studio di Benson e Druckenmiller (2013)."}
{"id": "2247138", "revid": "116989328", "url": "https://it.wikipedia.org/wiki?curid=2247138", "title": "Chicago Loop", "text": "Il Loop \u00e8 il termine usato per definire il centro storico della zona finanziaria di Chicago negli Stati Uniti.\nPi\u00f9 accuratamente, il termine si riferisce all'area circondata dalla linea del trasporto pubblico lungo Lake Street a Nord, Wabash Avenue a est, Van Buren Street a sud e Wells Street a ovest ma in generale lo si usa per riferirsi al distretto finanziario.\nDescrizione.\nIl distretto commerciale \u00e8 circondato ad ovest e a nord dal fiume Chicago ad est dal lago Michigan e a sud della Roosevelt Road. \u00c8 il secondo distretto pi\u00f9 grande degli Stati Uniti dopo quello di Manhattan. Secondo il censimento del 2000, nel Loop vivono 16 338 persone. Il prezzo medio per una tenuta residenziale nel 2005 \u00e8 di 710\u00a0000$ secondo Forbes.\nLa particolare fisionomia del Chicago Loop \u00e8 dovuta principalmente all'opera di importantissimi progettisti del periodo fine '800 - primo decennio '900. Essi sono indicati come i progettisti della \"Scuola di Chicago\" e la loro opera acquisisce uno spiccato carattere unitario soprattutto fra il 1879 (anno in cui Le Baron Jenney costruisce il primo edificio alto a struttura metallica) e il 1893 (data dell'Esposizione Colombiana)."}
{"id": "2247140", "revid": "43221", "url": "https://it.wikipedia.org/wiki?curid=2247140", "title": "Gaspare Tagliacozzi Trigambe", "text": ""}
{"id": "2247158", "revid": "33921", "url": "https://it.wikipedia.org/wiki?curid=2247158", "title": "Dall'utopia alla presenza (1975-1978)", "text": ""}
{"id": "2247209", "revid": "22356", "url": "https://it.wikipedia.org/wiki?curid=2247209", "title": "Pliosauroidi", "text": ""}
{"id": "2247211", "revid": "767487", "url": "https://it.wikipedia.org/wiki?curid=2247211", "title": "Amore libero - Free Love", "text": "Amore libero - Free Love \u00e8 un film del 1974, diretto da Pier Ludovico Pavoni.\nTrama.\nL'ingegner Ferrero giunge sull'isola Smeraldo come sovrintendente ai lavori per l'apertura d'una miniera d'argento, facendo conoscenza, tra gli altri, con la bella indigena Janine e il losco avventuriero Chaval.\nProduzione.\nFu il primo film dell'attrice indonesiana Laura Gemser che, per avere l'opportunit\u00e0 di prendervi parte, si trasfer\u00ec appositamente in Italia. L'attrice fu accreditata nei titoli di testa del film e sui flani pubblicitari con il nome \"Emanuelle\", per fare il verso alla pi\u00f9 nota Emmanuelle francese.\nLa pellicola, girata alla Seychelles, consacr\u00f2 la Gemser come diva del genere esotico-erotico. La Gemser interpretava la parte di un'indigena coinvolta in una storia d'amore con un ingegnere italiano, interpretato dall'esordiente Enzo Bottesini (che era diventato per un breve tempo famoso avendo partecipato per diverse settimane a \"Rischiatutto\", il celebre telequiz dell'epoca di Mike Bongiorno), giunto sull'isola per aprire una miniera d'argento.\nNonostante il titolo del film \"Amore libero\" e la trama, che racconta delle relazioni sessuali sull'isola, in cui appunto vige ampia promiscuit\u00e0, la pellicola \u00e8 abbastanza casta con sfumature nei momenti pi\u00f9 sensuali."}
{"id": "2247212", "revid": "63727", "url": "https://it.wikipedia.org/wiki?curid=2247212", "title": "Mercedes 37/65 PS", "text": ""}
{"id": "2247222", "revid": "6923", "url": "https://it.wikipedia.org/wiki?curid=2247222", "title": "Sylvia Lopez", "text": "Biografia.\nNata a Vienna da genitori slovacchi, crebbe in Francia, dove frequent\u00f2 il liceo classico diplomandosi con il massimo dei voti. Poliglotta, sapeva parlare perfettamente ben sei lingue. Notata per la sua bellezza mozzafiato dallo stilista Jacques Fath, cominci\u00f2 a farsi conoscere nelle vesti di ragazza-copertina per riviste come \"Vogue\" America, utilizzando lo pseudonimo di Sylvia Sinclair.\nIl 7 novembre 1956 divenne la seconda moglie del compositore Fran\u00e7ois Lopez, da cui prese il cognome. Nello stesso anno intraprese la carriera cinematografica, partecipando a film peplum come \"Ercole e la regina di Lidia\" (1959) di Pietro Francisci, che ne misero tuttavia in risalto solo la statuaria bellezza, senza valorizzarne le doti recitative.\nNella primavera del 1959 fu ospite d'onore al Festival di Cannes, ma la definitiva conquista della celebrit\u00e0 rimase un sogno destinato a interrompersi bruscamente pochi mesi pi\u00f9 tardi: colpita da una gravissima forma di leucemia fulminante, Sylvia Lopez mor\u00ec il 20 novembre dello stesso anno, all'et\u00e0 di soli ventisei anni.\nRiposa nel cimitero di Montparnasse, a Parigi"}
{"id": "2247250", "revid": "125716611", "url": "https://it.wikipedia.org/wiki?curid=2247250", "title": "App Store", "text": "LApp Store \u00e8 un negozio virtuale realizzato da Apple disponibile per iPhone, iPod touch, iPad e Macintosh che permette agli utenti di scaricare e acquistare applicazioni. Le app possono essere sia gratuite che a pagamento. L'App Store \u00e8 stato inaugurato il 10 luglio 2008. Al 13 giugno 2016 erano presenti in App Store pi\u00f9 di due milioni di applicazioni sviluppate da terze parti, con oltre 130 miliardi di download.\nDopo il successo dell'App Store e il lancio di servizi analoghi da parte dei concorrenti, il termine \"App Store\" \u00e8 stato coniato per indicare qualsiasi servizio simile a quello lanciato da Apple, sebbene il concetto fosse gi\u00e0 stato introdotto nel 1993 dalla distribuzione Linux Debian con i repository.\nCon iOS 10.3, gli sviluppatori sono in grado di rispondere alle recensioni delle proprie applicazioni. Inoltre, gli utenti possono votare una recensione come utile o no.\nCon iOS 13 \u00e8 disponibile il servizio in abbonamento Apple Arcade, con il quale si possono scaricare giochi pagando un abbonamento mensile.\nCon IOS 15, gli sviluppatori sono in grado di inviare le app \u201cnon elencate\u201d su App Store. Dal 29 gennaio 2022, infatti, Apple supporta le app che possono essere scaricate solo tramite link diretto.\nmacOS.\nL'App Store di macOS (precedentemente chiamato \"Mac App Store\"), \u00e8 stato annunciato per la prima volta il 20 ottobre 2010 all'evento \"Back to the Mac\" tenuto dal CEO Apple Steve Jobs. Dal 3 dicembre 2010, gli sviluppatori hanno iniziato a inviare le loro applicazioni in vista della futura pubblicazione sul Mac App Store, distribuito il 6 gennaio 2011 come parte dell'aggiornamento a OS X Snow Leopard.\nIn un comunicato ufficiale di Apple \u00e8 stato annunciato che, in sole 24 ore dal lancio, il Mac App Store ha superato il milione di download, con oltre 1\u00a0000 applicazioni immediatamente disponibili. A fine aprile 2012 il negozio ha raggiunto le 10\u00a0000 applicazioni scaricabili.\nA ottobre 2014, le applicazioni disponibili si erano quadruplicate: circa 40\u00a0000. A novembre dello stesso anno, Apple ha ridisegnato il Mac App Store con una grafica pi\u00f9 flat per riflettere lo stile introdotto con OS X Yosemite.\nSimile all'App Store disponibile per i dispositivi iOS, Apple ha adottato diverse restrizioni anche per il Mac App Store. Prima di poter essere acquistate, le applicazioni devono essere preventivamente approvate dalla stessa Apple.\nFino a macOS High Sierra, \u00e8 possibile scaricare la nuova versione del sistema operativo e gli aggiornamenti di sistema direttamente dall'App Store.\nCon l'arrivo di macOS Mojave, l'App Store viene totalmente ridisegnato, introducendo nuove sezioni e un nuovo layout. Scompaiono, inoltre, gli aggiornamenti del sistema, che tornano nel menu \"Preferenze di Sistema\" del Mac.\niPhone SDK.\nL'iPhone SDK \u00e8 stato annunciato per la prima volta all'evento Software Roadmap tenutosi il 6 marzo 2008. L'SDK permette agli sviluppatori di creare applicazioni utilizzando il codice Xcode che verranno poi eseguite su iPhone, iPod touch e iPad. Gli sviluppatori riceveranno il 70% di fatturato sulle vendite delle loro applicazioni.\nApplicazioni disponibili e scaricate.\nIl 10 luglio 2008, il CEO Steve Jobs ha dichiarato ai microfoni di \"Usa Today\" che l'App Store conteneva 500 applicazioni di terze parti per iPhone e iPod touch, e il 25% di queste erano gratis. Le applicazioni vanno dall'intrattenimento all'istruzione. L'11 luglio 2008, l'App Store viene aperto permettendo agli utenti di acquistare le applicazioni tramite il proprio dispositivo. Nella prima settimana sono state scaricate 10 milioni di applicazioni.\nIl 16 gennaio 2009, Apple ha annunciato sul proprio sito web di aver raggiunto il traguardo di 500 milioni di applicazioni scaricate. La miliardesima applicazione \u00e8 stata scaricata il 23 aprile 2009.\nA differenza delle applicazioni native presenti su iPhone, iPod touch e iPad, le applicazioni scaricate dall'App Store possono essere rimosse.\nFormato delle applicazioni.\nIPA \u00e8 il formato di file usato per le applicazioni dell'App Store. I file IPA sono file eseguibili associati ad una app iOS, questo significa che ogni app che risiede nella App Store ha un file con estensione IPA associato.\nDi solito \u00e8 criptato con la tecnologia FairPlay DRM. Questi file possono essere installati su un'iPhone, iPod o iPad. I file IPA possono essere decompressi rinominando l'estensione in .zip e estraendone il contenuto.\nDownload.\nInoltre Apple ha indetto un concorso con rispettivi premi in gadget per il miliardesimo download.\nIl concorso \u00e8 stato vinto da un ragazzo tredicenne di Weston che ha scaricato la miliardesima applicazione ed ha ricevuto in premio una iTunes Gift Card da 10\u00a0000 dollari, un iPod touch, una Time Capsule e un MacBook Pro. Nel giugno 2010 Apple ha dichiarato che gli sviluppatori hanno guadagnato pi\u00f9 di un miliardo di dollari dalla vendita delle applicazioni.\nSempre su App Store \u00e8 stato raggiunto, il 22 gennaio 2011, il decimiliardesimo download di una App per iPad, iPhone o iPod touch. Il concorso - che metteva in palio 10\u00a0000 dollari in iTunes Gift Card\u00a0\u2013 \u00e8 stato vinto da Gail Davis di Orpington, nel Regno Unito.\nIl 2 marzo 2012, App Store ha registrato la 25 miliardesima applicazione scaricata. Ad aggiudicarsi la consuetudinaria iTunes Gift Card da 10\u00a0000 dollari \u00e8 stato il cinese Chunli Fu, scaricando l'app \"Dov'\u00e8 la mia acqua?\" (\"Where's My Water?\").\nNel 2012 da parte di Adeven \u00e8 stato studiato come l'elevatissimo numero di applicazioni presenti tenda ad offuscare quasi il 60% delle applicazioni presenti e che non vengono scaricate neanche 1 volta.\nIl 16 maggio 2013, dopo un conto alla rovescia durato diversi giorni, l'App Store ha contato la 50 miliardesima app scaricata nel mondo. Il primo premio per lo storico traguardo \u00e8 stato l'abituale iTunes Gift Card da 10\u00a0000 dollari. I successivi 49 download sono stati premiati con altrettante iTunes Gift Card dal valore di 500 dollari ciascuna. Il vincitore \u00e8 stato un ragazzo dell'Ohio e l'app numero 50\u00a0000\u00a0000\u00a0000 in questione \u00e8 stata Say the Same Thing.\nEt\u00e0 raccomandate.\nApple in base al contenuto delle applicazioni stabilisce l'et\u00e0 opportuna. Dal firmware 3.0 l'iPhone permette di bloccare le applicazioni tramite le restrizioni.\nTutte le applicazioni che funzionano tramite un browser, come ad esempio Facebook, sono state classificate da Apple con 17+ a causa dei contenuti accessibili su Internet.\nApprovazioni.\nPer prevenire gli abusi, le applicazioni devono essere preventivamente approvate da Apple. Il processo di approvazione prevede che due operatori provino in modo indipendente l'applicazione al fine di fornire un giudizio obiettivo e imparziale. Le applicazioni possono essere rifiutate per una serie di motivazioni di carattere tecnico/commerciale. Applicazioni malfunzionanti o che fanno un eccessivo utilizzo delle connessioni telefoniche sono vietate, altres\u00ec sono vietate applicazioni pornografiche o che entrino in competizione diretta con i prodotti Apple. Il gruppo di approvazione \u00e8 composto da quaranta operatori e ad agosto 2009 tra applicazioni nuove e aggiornamenti sono state verificate pi\u00f9 di 200.000 applicazioni. Il 95% delle applicazioni viene testato in meno di due settimane e il 20% delle applicazioni viene rifiutato per i motivi esposti sopra. Inoltre gli stessi utenti che effettuano il download di una determinata applicazione possono aiutare gli sviluppatori delle app con consigli o suggerimenti scrivendo una recensione (con feedback da un massimo di 5 stelle) oppure aiutare gli operatori nel controllo delle applicazioni segnalandogli eventuali errori dell'app o contenuti offensivi. Malgrado i filtri Apple al riguardo delle Applicazioni, il download di alcune app pu\u00f2 risultare dannoso per il proprio dispositivo, poich\u00e9 gli sviluppatori possono incorporare funzioni alle app di mala intenzione."}
{"id": "2247294", "revid": "1543377", "url": "https://it.wikipedia.org/wiki?curid=2247294", "title": "Riserva naturale Padule Orti-Bottagone", "text": "La riserva naturale Padule Orti-Bottagone \u00e8 un'area naturale protetta situata nel comune di Piombino in provincia di Livorno. Il Padule Orti-Bottagone \u00e8 stato indicato anche come sito di interesse comunitario.\nSi tratta di un'area protetta che copre un'area di circa 92 ettari. \u00c8 stata istituita dalla provincia di Livorno nel 1998 e si trova nella fascia costiera est di Piombino, in prossimit\u00e0 di Torre del Sale.\nIl paesaggio della riserva, una palude salmastra caratterizzata da stagni e prati umidi, \u00e8 quello che fino ad un secolo fa dominava la pianura del fiume Cornia.\nNell'area \u00e8 presente dal 1991 un'Oasi del WWF Italia, che fino ad oggi ha contato 220 specie di uccelli, soprattutto migratori, che transitano o nidificano nella riserva. Inoltre, la riserva \u00e8 stata proposta per l'inserimento tra le zone umide di importanza internazionale (convenzione di Ramsar).\nFauna.\nL'oasi \u00e8 importante soprattutto per l'avifauna. In inverno sono presenti il germano reale, il fischione, la canapiglia, il codone, l'alzavola, il mestolone, la volpoca, il fenicottero rosa, l'airone cenerino, l'airone bianco maggiore, la garzetta, il tarabuso, la pavoncella, il beccaccino, il chiurlo maggiore, il falco di palude, il falco pellegrino.\nIn primavera arrivano molti migratori e si possono osservare la pittima reale, il combattente, il corriere grosso, l'avocetta, il piovanello, il gambecchio, il falco pecchiaiolo, il gufo di palude, il gufo comune, il codirosso, lo stiaccino, la rondine, il topino. Inoltre, alcune specie come il tarabuso, il tarabusino, l'airone rosso, il falco di palude, il gheppio, il cavaliere d'Italia, l'avocetta, l'averla cenerina e forapaglie castagnolo sono rare come nidificanti.\nTra i mammiferi si possono vedere la volpe, l'istrice, la donnola, il toporagno comune, il toporagno nano, il riccio; tra i rettili sono presenti la tartaruga palustre, la biscia dal collare, la luscengola, il biacco, il ramarro.\nGli anfibi presenti sono la raganella, il tritone crestato, il tritone punteggiato, il rospo comune, il rospo smeraldino; infine i pesci che vivono nell'oasi sono l'anguilla, il nono, la gambusia, la carpa, la spigola, il muggine dorato, il pesce ago.\nFlora.\nLa salicornia e l'alimione sono presenti nella palude salmastra, mentre nella palude d'acqua dolce la vegetazione \u00e8 composta da tife, giunchi acuti, canne di palude, carici, scirpi, orchidee palustri, dal ranuncolo acquatico e dalla tamerice."}
{"id": "2247303", "revid": "63727", "url": "https://it.wikipedia.org/wiki?curid=2247303", "title": "Benz 60PS", "text": "Il termine Benz 60PS identifica una famiglia di autovetture di gran lusso prodotta dal 1906 al 1914 dalla Casa automobilistica tedesca Benz &amp; Cie.\nStoria e caratteristiche.\nQuesta famiglia \u00e8 stata introdotta assieme alla 50PS, sempre esclusivissima. La storia della famiglia di vetture \"60PS\" prodotte della Benz pu\u00f2 essere distinta in due parti. La prima, che vedeva a listino modelli dalla meccanica pi\u00f9 convenzionale, e la seconda, che vedeva invece modelli decisamente pi\u00f9 moderni per l'epoca, grazie ad alcune soluzioni innovative.\nLa 60PS e la 35/60 PS.\nIl primo modello della famiglia era denominato semplicemente 60PS: era una grossa vettura costruita riprendendo per intero i principali standard costruttivi dell'epoca. Si ritrovano quindi il telaio in lamiera d'acciaio stampata, le sospensioni ad assale rigido con balestre semiellittiche, l'impianto frenante a ceppi, la trasmissione a catena (con cambio a 4 marce e frizione a cono), il motore a 4 cilindri in linea di tipo biblocco e l'accensione a magnete e batteria, tutte soluzioni tipiche di quel periodo.\nTra le altre soluzioni adottate di frequente in quel periodo e presenti anche sulla \"60PS\" vi era la distribuzione a T, cio\u00e8 con valvole di aspirazione su un lato del motore e valvole di scarico sul lato opposto, soluzione che imponeva il doppio asse a camme laterale, mosso in questo caso da ingranaggi cilindrici. Questo motore, pressoch\u00e9 quadro, era strettamente imparentato con il quadricilindrico da 7.4 litri montato sulla \"50PS\", dal quale differiva per la maggior misura dell'alesaggio, portato a 145 mm, mentre la misura della corsa rimaneva ferma a 140\u00a0mm, permettendo il raggiungimento di ben 9240 cm\u00b3 di cilindrata.\nLa \"60PS\" raggiungeva una potenza di 60 CV a 1350 giri/min, potenza che consentiva alla vettura di raggiungere una velocit\u00e0 massima di 95\u00a0km/h.\nNel 1907, anno successivo al debutto commerciale, la \"60PS\" venne impiegata anche in campo agonistico. In tale configurazione, la \"60PS\" era in grado di raggiungere fino a 130\u00a0km/h.\nNel 1908 venne impiegato un nuovo 4 cilindri, sempre biblocco, ma stavolta di tipo sottoquadro, della cilindrata di 8885\u00a0cm\u00b3 (135x150 mm). Immutate le caratteristiche prestazionali.\nNel 1909 \u00e8 da segnalare il cambiamento della denominazione del modello, che si chiam\u00f2 cos\u00ec 35/60 PS, ma senza aggiornamenti particolari. Piuttosto fu rilevante l'esordio di un nuovo modello che and\u00f2 ad affiancare e poco dopo a sostituire la \"35/60 PS\". Tale modello fu chiamato 29/60 PS e fu il modello che inaugur\u00f2 la seconda fase della carriera della famiglia delle \"Benz 60PS\".\nLa 29/60 PS.\nLa \"29/60 PS\" era un'evoluzione della precedente \"60PS\". Ferme restando le principali caratteristiche telaistiche, le differenze stavano principalmente nel motore, derivato dall'unit\u00e0 da 8.9 litri montata sulla \"35/60 PS\". La differenza sostanziale tra il nuovo ed il vecchio motore stava nell'alesaggio ridotto da 135 a 125\u00a0mm, fatto che caus\u00f2 un abbassamento della cilindrata, scesa a 7360\u00a0cm\u00b3. Altra significativa differenza stava nel nuovo schema di distribuzione, non pi\u00f9 a\u00a0T, ma ad L, cio\u00e8 a valvole laterali come in precedenza, ma stavolta tutte su un lato, fatto che permetteva l'utilizzo di un solo asse a camme laterale anzich\u00e9 due. Inoltre l'accensione era sempre a magnete e batteria, ma stavolta utilizzava due candele per cilindro anzich\u00e9 una sola. La potenza era invece invariata a 60 CV, ottenuti in questo caso a 1400 giri/min anzich\u00e9 1350.\nLa \"29/60 PS\" raggiungeva una velocit\u00e0 massima di 90\u00a0km/h.\nNonostante alcune caratteristiche che la rendevano leggermente meno impegnativa della \"35/60 PS\", la \"29/60 PS\" rimaneva comunque un'auto solo per pochissimi fortunati, basti pensare che il solo autotelaio costava all'epoca circa 16.500 marchi.\nNel 1910 la \"29/60 PS\" sostitu\u00ec di fatto la \"35/60 PS\", uscita di produzione nello stesso anno.\nLa produzione di questa vettura cess\u00f2 nel 1914. L'eredit\u00e0 di questo modello venne raccolta dalla Benz 25/65 PS."}
{"id": "2247304", "revid": "173617", "url": "https://it.wikipedia.org/wiki?curid=2247304", "title": "Si pu\u00f2 vivere cos\u00ec?", "text": "Si pu\u00f2 vivere cos\u00ec? (sottotitolato \"Uno strano approccio all'esistenza cristiana\") \u00e8 un saggio antologico del sacerdote cattolico e teologo Luigi Giussani, fondatore del movimento Comunione e Liberazione, pubblicato nel 1994.\nStoria editoriale.\nIl volume, pubblicato all'interno della collana \"I libri dello spirito cristiano\" della Biblioteca Universale Rizzoli, contiene la trascrizione di lezioni tenute settimanalmente da Giussani nel corso di un anno con un centinaio di giovani decisi seriamente ad impegnarsi nella dedizione totale a Cristo all'interno dei Memores Domini.\nIl libro, definito \"strano\" dallo stesso autore, esemplifica il metodo espositivo e discorsivo di Giussani che preferiva la forma del dialogo rispetto alla stesura di \"trattati\". \"Si pu\u00f2 vivere cos\u00ec?\" fu ripubblicato nel 2007 in una nuova edizione cartonata con l'aggiunta degli indici e con la revisione dell'apparato di note per essere la base della Scuola di Comunit\u00e0, il gesto di catechesi degli aderenti a Comunione e Liberazione.\nL'edizione in spagnolo di \"Si pu\u00f2 vivere cos\u00ec?\" fu presentata nel luglio del 2008 a Buenos Aires dall'allora arcivescovo della capitale argentina Jorge Mario Bergoglio divenuto poi papa Francesco.\nNel 1996 fu pubblicato quello che \u00e8 considerato una sorta di seguito del libro. Intitolato \"Si pu\u00f2 (veramente?!) vivere cos\u00ec?\", il nuovo testo contiene la trascrizione di analoghe lezioni e di dialoghi di Giussani del periodo 1994-1996 che avevano come tema e come riferimento proprio \"Si pu\u00f2 vivere cos\u00ec\".\nContenuti.\nIn un gioco di domande e risposte don Giussani fa scaturire forti riflessioni su quanto seriamente ciascuno prende a cuore la propria esistenza, e rende l'esperienza della \"verginit\u00e0\" affascinante e ragionevole, in modo antitetico alla mentalit\u00e0 comune.\nI temi trattati nel testo, fede, speranza e carit\u00e0, che secondo Giussani non si imparano pi\u00f9 nemmeno al catechismo, sono trattati dall'autore alla luce dell'intuizione che ebbe nell'entrare per la prima volta in una scuola superiore come insegnante di religione: \u00abche la fede ha innanzitutto bisogno di dimostrare la sua familiarit\u00e0 con la ragione [...] l'intuizione cio\u00e8 della ragionevolezza della fede.\u00bb"}
{"id": "2247315", "revid": "367445", "url": "https://it.wikipedia.org/wiki?curid=2247315", "title": "Partito Socialdemocratico d'America", "text": "Il Partito Socialdemocratico d'America (in inglese: \"Social Democratic Party of America\" - SDP) \u00e8 stato un partito politico attivo negli Stati Uniti dal 1898 al 1901.\nStoria.\nFondato a Chicago l'11 giugno 1898, il partito si present\u00f2 alle elezioni presidenziali del 1900 candidando Eugene Debs, membro del Comitato Esecutivo Nazionale, che ottenne oltre 87.000 voti.\nNel 1901 il Partito Socialdemocratico si un\u00ec ad alcuni membri del \"Socialist Labor Party of America\", portando alla nascita del Partito Socialista d'America."}
{"id": "2247342", "revid": "324090", "url": "https://it.wikipedia.org/wiki?curid=2247342", "title": "Chicago (fiume)", "text": "Il fiume Chicago (in inglese \"Chicago River\") \u00e8 un fiume lungo 251 chilometri che scorre attraverso Chicago.\nSebbene non particolarmente lungo, \u00e8 noto perch\u00e9 nel 1900, al fine di risolvere i problemi di inquinamento delle acque del Lago Michigan, la citt\u00e0 intraprese un'innovativa impresa ingegneristica: il corso del fiume Chicago fu invertito grazie alla costruzione di un canale che lo colleg\u00f2 al fiume Illinois. Il fiume \u00e8 famoso anche per il costume locale di colorarlo di verde per il giorno di san Patrizio.\nIl 13 aprile 1992 il fiume \u00e8 esondato.\nPonti.\nI ponti che attraversano il fiume (il ramo sud) nel Chicago Loop:"}
{"id": "2247345", "revid": "21880", "url": "https://it.wikipedia.org/wiki?curid=2247345", "title": "Padule Orti-Bottagone", "text": ""}
{"id": "2247352", "revid": "1318658", "url": "https://it.wikipedia.org/wiki?curid=2247352", "title": "Lionel Sackville, I duca di Dorset", "text": "Biografia.\nEra il figlio di Charles Sackville, VI conte di Dorset, e della sua seconda moglie, Lady Mary Compton, la pi\u00f9 giovane figlia di James Compton, III conte di Northampton. Conosciuto come Lord Buckhurst sin dalla nascita, alla morte del padre gli succedette come settimo conte di Dorset e secondo conte di Middlesex (1706). Nel 1720 fu nominato da re Giorgio I di Gran Bretagna duca di Dorset. \nCarriera.\nForse perch\u00e9 era stato in una precedente in missione diplomatica ad Hannover, fu scelto per informare Giorgio I della sua ascesa alla Corona nell'agosto 1714. Giorgio I inizialmente lo favor\u00ec e gli furono conferiti numerosi incarichi e onorificenze: Consigliere Privato, Cavaliere di la Giarrettiera, Groom of the Stool, Lord Steward, Governatore del Castello di Dover e Guardiano dei Cinque Porti. All'incoronazione di Giorgio I portava lo scettro; all'incoronazione di Giorgio II era Lord High Steward e portava la corona di Sant'Edoardo. Litig\u00f2 con il re nel 1717 e gli fu detto che i suoi servizi non erano pi\u00f9 necessari, ma fu nominato duca tre anni dopo.\nLord Luogotenente d'Irlanda.\nDorset prest\u00f2 servizio due volte come Lord luogotenente d'Irlanda (1731-1737 e 1751-1755). Nel 1739, alla fondazione del Foundling Hospital, fu uno dei primi governatori di quell'organizzazione di beneficenza. Il suo primo mandato come Lord Luogotenente fu tranquillo. La seconda ebbe luogo in un momento di acuta tensione politica tra le due principali fazioni del governo irlandese, una guidata da Henry Boyle, presidente della Camera dei Comuni irlandese, l'altra da George Stone, l' arcivescovo anglicano di Armagh. Dorset, ora fortemente influenzato da suo figlio George, commise l'errore di sostenere apertamente l'arcivescovo. Non \u00e8 stato in grado di estromettere Boyle dal potere ed \u00e8 stato accusato di essere lo strumento dell'arcivescovo. Divenne estremamente impopolare, portando alle sue dimissioni.\nMatrimonio.\nNel gennaio 1709 spos\u00f2 Elizabeth Colyear (1689-12 giugno 1768), figlia del Luogotenente Generale Walter Colyear, fratello del primo conte di Portmore. Ebbero cinque figli:"}
{"id": "2247355", "revid": "21880", "url": "https://it.wikipedia.org/wiki?curid=2247355", "title": "Riserva naturale provinciale Padule Orti Bottagone", "text": ""}
{"id": "2247369", "revid": "126257", "url": "https://it.wikipedia.org/wiki?curid=2247369", "title": "Fiat 1", "text": ""}
{"id": "2247391", "revid": "3831", "url": "https://it.wikipedia.org/wiki?curid=2247391", "title": "Area Naturale Protetta di Interesse Locale Parco Fluviale dell'Alta Val d'Elsa", "text": ""}
{"id": "2247397", "revid": "124598770", "url": "https://it.wikipedia.org/wiki?curid=2247397", "title": "Analisi SWOT", "text": "L'analisi SWOT (conosciuta anche come matrice SWOT) \u00e8 uno strumento di pianificazione strategica usato per valutare i punti di forza (Strengths\"), le debolezze (Weaknesses\"), le opportunit\u00e0 (Opportunities\") e le minacce (Threats\") di un progetto o in un'impresa o in ogni altra situazione in cui un'organizzazione o un individuo debba prendere una decisione per il raggiungimento di un obiettivo. L'analisi pu\u00f2 riguardare l'ambiente interno (analizzando punti di forza e di debolezza) o esterno di un'organizzazione (analizzando minacce ed opportunit\u00e0).\nFasi dell'analisi SWOT.\nQueste sono le fasi che tipicamente vengono seguite durante un'analisi SWOT:\nFattori interni ed esterni.\nI quattro punti dell'analisi SWOT (forze, debolezze, opportunit\u00e0 e minacce) provengono da un'unica catena di valori intrinsechi alla societ\u00e0 e possono essere raggruppati in due categorie:\nI fattori interni possono essere visti come punti di forza o di debolezza a seconda del loro impatto sull'organizzazione dei suoi obiettivi. Ci\u00f2 che pu\u00f2 rappresentare un punto di forza rispetto a un obiettivo pu\u00f2 essere di debolezza per un altro obiettivo.\nI fattori interni possono comprendere il personale, la finanza, le capacit\u00e0 di produzione, e cos\u00ec via. I fattori esterni possono includere le questioni macroeconomiche, il mutamento tecnologico, la legislazione, e cambiamenti socio-culturali, cos\u00ec come i cambiamenti nel mercato e posizione competitiva.\nLa pianificazione del lavoro.\nCome parte dello sviluppo di strategie e di piani per consentire il raggiungimento dei suoi obiettivi, ogni organizzazione pu\u00f2 utilizzare un processo sistematico e rigoroso noto come pianificazione aziendale e/o PEST possono essere utilizzate come base per l'analisi delle imprese e dei fattori ambientali.\nGruppi di analisi SWOT.\nIdealmente, l'analisi SWOT andrebbe svolta da un cross-functional team o una task force che rappresenta una vasta gamma di prospettive. Ad esempio, un team di SWOT pu\u00f2 includere un contabile, un venditore, un direttore esecutivo, un ingegnere, e un difensore civico.\nUtilizzi.\nL'utilit\u00e0 di analisi SWOT non \u00e8 limitata ai fini di lucro delle organizzazioni. L'analisi SWOT pu\u00f2 essere utilizzata in qualsiasi processo decisionale in cui uno stato finale desiderato (obiettivo) \u00e8 stato definito. Gli esempi includono: organizzazioni no-profit, unit\u00e0 governative e singoli individui.\nL'analisi SWOT pu\u00f2 essere utilizzata anche in pre-crisi e come pianificazione preventiva nella gestione delle crisi.\nUn'analisi SWOT pu\u00f2 essere incorporata nel modello di pianificazione strategica assieme ad un'Analisi Strategico Creative (SCAN). L'individuazione delle SWOT \u00e8 essenziale per definire i passi successivi nel processo di pianificazione per il raggiungimento degli obiettivi.\nL'analisi SWOT viene spesso utilizzata nelle universit\u00e0 per individuare punti di forza e di debolezza, opportunit\u00e0, minacce e le aree di possibile sviluppo.\nLe verifiche di corrispondenza e di conversione.\nUn altro modo di utilizzare SWOT \u00e8 per una verifica di corrispondenza e/o di conversione.\nLa corrispondenza nelle SWOT \u00e8 usata per trovare vantaggi competitivi facendo corrispondere i punti di forza alle opportunit\u00e0.\nLa conversione nelle SWOT consiste nell'applicare le strategie di conversione per trasformare le minacce o punti deboli in punti di forza o di opportunit\u00e0.\nUn esempio di strategia di conversione \u00e8 quello di trovare nuovi mercati. Se le minacce o le carenze non possono essere convertiti una societ\u00e0 dovrebbe cercare di ridurre al minimo o evitarle del tutto.\nVantaggi e svantaggi.\nL'analisi SWOT pu\u00f2 limitare le strategie in considerazione nella valutazione. \"Inoltre, le persone che fanno uso di SWOT potrebbero concludere di aver fatto un adeguato lavoro di pianificazione ed ignorare altre importanti attivit\u00e0, come la definizione degli obiettivi aziendali o il calcolo del ROI per le strategie alternative\".\nAlcune ricerche di Menon et al. (1999) e Hill e Westbrook (1997) hanno dimostrato che le SWOT potrebbero influenzare le prestazioni. In alternativa alle analisi SWOT, J. Scott Armstrong descrive un approccio alternativo strutturato in 5 fasi che conduce ad una migliore performance aziendale.\nQueste critiche sono rivolte a una vecchia versione di analisi SWOT che precede l'analisi SWOT sopra descritta sotto la voce \"strategica e l'uso creativo di SWOT Analysis.\"\nQuesta vecchia versione non richiedeva che la SWOT fosse derivata da un obiettivo precedentemente concordato.\nL'analisi SWOT \u00e8 solo un riassunto tabellare degli aspetti pi\u00f9 rilevanti di una indagine economica o aziendale; l'enfas\u00ec dello schema \"SWOT\" \u00e8 l'espressione di quel tipico atteggiamento di persuasione psicologica degli economisti e degli aziendalisti che pretende di contrabbandare come dati oggettivi delle emerite valutazioni.\nL'analisi SWOT-landscape.\nL'analisi SWOT-landscape mostra diverse situazioni gestionali tramite la rappresentazione e la previsione delle prestazioni dinamiche comparabili di oggetti in base alle classificazioni di Brendan Kitts, Leif Edvinsson e Tord Beding (2000).\nIn tale analisi, i cambiamenti nelle prestazioni relative vengono continuamente identificati, mentre sono evidenziati i progetti (o altre unit\u00e0 di misura) che potrebbero essere potenziali opportunit\u00e0 o rischio di oggetti.\nLa SWOT-grafica sottostante descrive anche che i fattori di forza/debolezza che hanno avuto o avranno probabilmente una pi\u00f9 alta influenza nel contesto del valore d'uso (ad esempio fluttuazioni del valore del capitale).\nL'analisi SWOT \u00e8 solo un metodo di classificazione e ha una propria debolezza. Ad esempio, si pu\u00f2 tendere a convincere le imprese a compilare le liste, piuttosto che pensare a ci\u00f2 che \u00e8 realmente importante per il raggiungimento degli obiettivi. Si presenta anche il caso di elenchi presentati acriticamente e senza una chiara definizione delle priorit\u00e0 con la conseguenza che, ad esempio, possa apparire una opportunit\u00e0 meno forte di quanto reale per bilanciare minacce meno forti di quanto siano.\n\u00c8 prudente non eliminare troppo rapidamente qualsiasi inserimento di \"elementi\" nella SWOT. L'importanza dei singoli SWOT sar\u00e0 verificata in base al valore delle strategie che genera. Un elemento SWOT che genera strategie \u00e8 importante. Un elemento SWOT che non produce strategie non \u00e8 importante.\nIl fattore critico di successo.\nIl fattore critico di successo (CSF) \u00e8 un elemento necessario ad un'organizzazione o ad un progetto per realizzare la sua missione.\nTale termine \u00e8 stato inizialmente utilizzato nell'ambito dell'analisi dei dati. Ad esempio un CSF per il successo della Information Technology (IT) \u00e8 il coinvolgimento degli utenti.\nUn piano dovrebbe essere attuato considerando la piattaforma per la crescita, gli utili e i seguenti fattori critici di successo:"}
{"id": "2247412", "revid": "226458", "url": "https://it.wikipedia.org/wiki?curid=2247412", "title": "Museo del castello e della citt\u00e0 di Piombino", "text": ""}
{"id": "2247414", "revid": "106456", "url": "https://it.wikipedia.org/wiki?curid=2247414", "title": "Ordine Virtuti militari", "text": "L'Ordine Virtuti militari (latino per \"al valore militare\") \u00e8 la pi\u00f9 alta decorazione militare polacca attribuita per atti di coraggio compiuti di fronte al nemico. Venne creato il 22 giugno 1792 dal re Stanis\u0142aw August Poniatowski ed \u00e8 considerato una delle pi\u00f9 antiche onorificenze militari tuttora in uso.\nStoria.\nPoco dopo la sua creazione, la Confederazione polacco-lituana venne sconfitta e la Polonia smise di esistere come nazione indipendente (1795). Le potenze vincitrici abolirono la decorazione e proibirono di indossarla. Da quel momento l'ordine \u00e8 stato reintrodotto, rinominato o nuovamente abolito, rispecchiando fedelmente le vicissitudini dello Stato polacco. Nei secoli della sua esistenza sono stati decorate, oltre a migliaia di polacchi e personalit\u00e0 straniere, alcune citt\u00e0 e un'unit\u00e0 navale, per atti di estremo valore in guerra. Dal 1989 non ci sono stati nuovi decorati.\nL'ordine \u00e8 suddiviso in cinque classi e viene attribuito sia per atti di eroismo che a comandanti per aver condotto con estrema bravura le sue truppe. L'Ordine pu\u00f2 essere paragonato per la tipologia di atti compresa nelle motivazioni sia alla Victoria Cross, utilizzata dai paesi del Commonwealth, che alla Medal of Honor degli Stati Uniti.\nClassi.\nL'ordine dispone delle seguenti classi di benemerenza:\nLa croce d'argento pu\u00f2 essere concessa anche ad intere unit\u00e0 militari o navali, a civili e a citt\u00e0."}
{"id": "2247416", "revid": "339392", "url": "https://it.wikipedia.org/wiki?curid=2247416", "title": "Gradjansk Zagabria", "text": ""}
{"id": "2247417", "revid": "599013", "url": "https://it.wikipedia.org/wiki?curid=2247417", "title": "Milivoje Novakovi\u010d", "text": "Carriera.\nClub.\nInizi.\nDopo le giovanili nell', Novakovi\u010d gira tra squadre minori dell'Europa centro-settentrionale, tra le quali il SAK Klagenfurt e l'ASK Voitsberg. Nella stagione 2003-2004 approda al SV Mattersburg, nel campionato di calcio austriaco, dove trova poco spazio ma si fa notare per i 2 gol nelle 6 partite di campionato giocate. Viene ingaggiato cos\u00ec nella stagione successiva dal LASK Linz, per poi passare nella stagione 2005-2006 al Liteks Love\u010d, nella massima serie del campionato bulgaro, nella quale realizza 19 gol in sole 27 partite. Con i bulgari disputa anche la sua prima gara in Coppa UEFA, esordendo nel 2-2 casalingo contro il Genk.\nColonia.\nLa svolta in carriera arriva per\u00f2 nel 2006, quando viene ingaggiato dal Colonia, club militante nella seconda serie del campionato tedesco. Con la maglia biancorossa diventa capocannoniere della 2. Fu\u00dfball-Bundesliga 2007-2008 con 20 reti e trascina la squadra alla promozione in Bundesliga.\nIn giro per il mondo.\nNel 2012, in seguito alla nuova retrocessione del Colonia, Novakovi\u010d si trasferisce in prestito all'Omiya Ardija, club militante nella massima divisione del campionato giapponese, nel 2014 va a giocare nello Shimizu S-Pulse (dopo la rescissione col il club tedesco) e nel 2015 nel Nagoya Grampus sempre nella massima serie giapponese.\nA febbraio del 2016 torna in patria per giocare nel . Con il club chiude la sua carriera da calciatore, non prima di vincere il campionato 2016-2017, realizzando tra l'altro 11 gol.\nNazionale.\nInizia la sua carriera nella nazionale slovena nel 2006, parallelamente all'approdo al Colonia. Dopo aver disputato oltre 50 partite, nel 2012 decide di abbandonarla, per concentrarsi meglio sul club in cui milita. Nel 2013 decide di ritornare a giocare per i propri colori. L'11 ottobre 2013, inoltre, segna una tripletta nella partita contro la Norvegia. L'ultima gara l'ha disputata nel 2017 contro Malta andando anche in rete.\nAttualmente \u00e8 al secondo posto come miglior marcatore sloveno in nazionale, alle spalle del solo Zlatko Zahovi\u010d (4 gol di differenza tra i due)."}
{"id": "2247418", "revid": "216401", "url": "https://it.wikipedia.org/wiki?curid=2247418", "title": "Coppa Mitropa 1951", "text": ""}
{"id": "2247423", "revid": "287204", "url": "https://it.wikipedia.org/wiki?curid=2247423", "title": "Si pu\u00f2 (veramente?!) vivere cos\u00ec?", "text": "Si pu\u00f2 (veramente?!) vivere cos\u00ec? \u00e8 un saggio antologico del sacerdote cattolico e teologo Luigi Giussani, fondatore del movimento Comunione e Liberazione, pubblicato nel 1996.\nStoria editoriale.\nIl libro contiene la trascrizione di dialoghi intessuti dall'autore tra il 1994 e il 1996 con gruppi di giovani decisi ad impegnare la propria vita in una forma di dedizione totale con Cristo nell'esperienza dei Memores Domini; tali dialoghi avevano come testo di riferimento \"Si pu\u00f2 vivere cos\u00ec?\" pubblicato nel 1994. Il nuovo libro costituisce quindi un approfondimento del precedente di cui risulta essere una sorta di seguito, mantenendone inalterata la forma editoriale e la struttura come i titoli dei capitoli."}
{"id": "2247424", "revid": "125462144", "url": "https://it.wikipedia.org/wiki?curid=2247424", "title": "Giorgio Guazzaloca", "text": "Biografia.\nGli inizi.\nFiglio del macellaio Guido Guazzaloca e di sua moglie Adelaide, mostr\u00f2 una certa insofferenza per la scuola e una grande passione per il calcio, giocando come mezzala nella squadra giovanile del Bologna, allora allenata da Amedeo Biavati. Alla fine del secondo anno dell'istituto tecnico commerciale venne bocciato e smise anche di giocare a calcio dopo essersi fratturato una tibia, cos\u00ec a 15 anni inizi\u00f2 a lavorare come garzone prima nel negozio del padre e poi in quello di un amico di famiglia, fino a quando, nel 1965, riusc\u00ec ad aprire, indebitandosi, una propria macelleria in via Sabotino, nel quartiere Costa-Saragozza, e prese a lavorare con s\u00e9 sia il padre, come macellaio, che la madre, come cassiera. Nel 1975 fu eletto, all'et\u00e0 di 31 anni, presidente dei macellai di Bologna e cominci\u00f2 ad interessarsi di politica tramite gli insegnamenti di un professore universitario democristiano, Arturo Mora, titolare della cattedra di Ispezione degli alimenti alla facolt\u00e0 di Veterinaria e direttore del macello di Bologna, conosciuto per il suo rigore morale.\nGuazzaloca divent\u00f2 presidente nazionale dei macellai, quindi presidente dei commercianti bolognesi. Dal 1985 al 1999 fu presidente di Confcommercio Bologna, dal 1986 socio della Fondazione cassa di risparmio di Bologna, dal 1986 al 1999 presidente di Confcommercio Emilia-Romagna, dal 1987 al 1995 vicepresidente di Confcommercio nazionale, dal 1991 al 1998 presidente della Camera di commercio, industria, artigianato e agricoltura di Bologna, dal 1992 al 1996 vicepresidente dell'Unione nazionale delle Camere di Commercio, Industria, Artigianato e Agricoltura, dal 1996 al 1999 consigliere di Rolo Banca, dal 1995 al 1997 consigliere di Cerved Holding S.p.A., dal 1997 al 2000 vicepresidente di Tecno Holding S.p.A., dal 1999 vicepresidente di Locat S.p.A. e dal 2004 presidente di Leasys S.p.A.\nSindaco di Bologna.\nIl 19 dicembre 1998 annunci\u00f2 la sua candidatura come sindaco di Bologna, sostenuto dal Polo per le Libert\u00e0, presso la Bolognina, storica roccaforte \"rossa\". In occasione del primo turno delle elezioni comunali, il 13 giugno 1999, ottenne il 41,58% delle preferenze, mentre la sua principale avversaria, la candidata dell'Ulivo Silvia Bartolini, arriv\u00f2 al 46,61%. Al ballottaggio del successivo 27 giugno Guazzaloca vinse le elezioni con il 50,69% dei voti, contro il 49,31% della Bartolini, e divent\u00f2, dal 1945, il primo, sindaco di centro-destra del capoluogo emiliano. Guazzaloca mantenne la carica fino al 2004; la sua strategia per rivitalizzare Bologna, che lui definiva \"una citt\u00e0 ingessata\", era quella di \"Far parlare i fatti\" e di desiderare \"una citt\u00e0 amministrata non in base alle ideologie politiche ma esclusivamente in base agli interessi dei bolognesi\". Da allora si comincer\u00e0 a parlare di \"guazzalochismo\". Nel 2004 si candid\u00f2 per un secondo mandato, sempre con l'appoggio del centro-destra, ma venne sconfitto al primo turno delle elezioni amministrative da Sergio Cofferati, candidato della coalizione di centro-sinistra, che ottenne il 55,92% dei voti contro il 40,60% di Guazzaloca. Dal gennaio 2005 fu componente dell'Autorit\u00e0 garante della concorrenza e del mercato (Antitrust).\nIl 7 febbraio 2009, durante un'affollata assemblea pubblica presso il Teatro Manzoni di Bologna, Guazzaloca annunci\u00f2 di volersi candidare per la terza volta alla carica di sindaco in occasione delle elezioni amministrative del giugno 2009, con la lista civica \"Per Bologna\", indipendente dai partiti. I risultati elettorali del primo turno videro Guazzaloca al terzo posto, con il 12% dei voti: escluso dal ballottaggio tra il candidato del centro-sinistra Flavio Delbono e quello del centro-destra Alfredo Cazzola, l'ex sindaco prefer\u00ec non schierarsi apertamente per nessuno dei due. Dopo la vittoria di Delbono divenne consigliere comunale per la sua lista. Nel marzo 2011 viene indagato per corruzione nell'ambito dell'inchiesta sul Civis, il tram su gomma a guida ottica. Nel gennaio 2013, la stessa Procura chiede l'archiviazione del procedimento penale inerente al Civis.\nPolitico dal carattere determinato, con gusto per la battuta e senza peli sulla lingua, anche se giocava regolarmente a carte con un giornalista, non apprezzava essere intervistato e considerava i giornalisti \"una razza strana\". Aveva tuttavia una grande ammirazione per Gianni Brera (\"Un amore giovanile\" sin dai tempi del \"Guerin Sportivo\"), per Fortebraccio (il pungente corsivista de \"l'Unit\u00e0\") e per Indro Montanelli (nel 2000 gli confer\u00ec la cittadinanza onoraria di Bologna, accompagnata poi da parte dell'universit\u00e0 della laurea \"ad honorem\" in Scienze politiche). Ammirava anche il cardinale Giacomo Biffi, arcivescovo di Bologna durante il suo periodo come sindaco, di cui divenne amico, ed il politico Pier Ferdinando Casini, essendo stato amico del padre.\n\u00c8 morto all'et\u00e0 di 73 anni, il 26 aprile 2017, all'ospedale Sant'Orsola di Bologna, dove era ricoverato a causa di un mieloma multiplo che lo affliggeva da tempo.\nVita privata.\nGuazzaloca si \u00e8 sposato due volte, la prima moglie mor\u00ec nell'ottobre 1979 per una meningite, ed aveva due figlie, Grazia e Giulia."}
{"id": "2247425", "revid": "1718925", "url": "https://it.wikipedia.org/wiki?curid=2247425", "title": "Godmother", "text": "Il Godmother \u00e8 un cocktail preparato con vodka e \"Amaretto\". \u00c8 una variante del Godfather, in cui la vodka \u00e8 sostituita dallo Scotch whisky, e assieme ad esso e al French Connection fa parte della cosiddetta famiglia della \"Triade\". \u00c8 stato un cocktail ufficiale IBA dal 1986 al 2020, con il nome indicato con le due parole separate \"God Mother\".\nComposizione.\nIngredienti.\nLa ricetta ufficiale IBA del 2004 prevede i seguenti ingredienti:\nPreparazione.\nMescolare lentamente tutti gli ingredienti all'interno di un bicchiere Old fashioned pieno di ghiaccio."}
{"id": "2247426", "revid": "287204", "url": "https://it.wikipedia.org/wiki?curid=2247426", "title": "Tom yam", "text": "La tom yam, traslitterato anche tom yum (in thai: \u0e15\u0e49\u0e21\u0e22\u0e33; RTGS:\"Tom yam\", ), \u00e8 una zuppa originaria della Thailandia. Di largo consumo anche nei Paesi confinanti come la Malaysia, Singapore, l'Indonesia, il Laos e la Cambogia, \u00e8 ormai conosciuta in quasi tutto il mondo. \u00c8 un piatto a basso contenuto calorico, i suoi ingredienti di base hanno propriet\u00e0 medicinali benefiche. Pu\u00f2 essere consumata come piatto unico o inserita in un pasto pi\u00f9 sostanzioso.\nLa versione con i gamberi \u00e8 uno dei piatti pi\u00f9 popolari della cucina thailandese; nel 2011 la piattaforma online CNNgo della CNN l'ha inserita all'ottavo posto nella sua lista dei 50 cibi pi\u00f9 deliziosi al mondo (\"World's 50 most delicious foods\").\nStoria.\nSecondo lo studioso e astrologo thai Prayoon Uroochata, la tom yam ha avuto origine nel periodo Rattanakosin, che va dalla fondazione di Bangkok nel 1782 al 1932. La prima menzione della tom yam si trova nel testo \"Suphasit Son Ying\", dove il poeta Sunthorn Phu (1786-1855), considerato lo Shakespeare della Thailandia, inserisce l'abilit\u00e0 nel prepararla una delle qualit\u00e0 che aggiungono fascino a una donna. Durante il regno di re Rama V (1853-1910), la tom yam divenne parte della cucina della famiglia reale.\nInizialmente veniva cucinata usando teste di pesce fresco o pesce secco, in un periodo in cui nei mercati thai non erano disponibili le quantit\u00e0 e variet\u00e0 di gamberi che si sarebbero trovate in seguito. La tom yum di gamberi \u00e8 diventata quella pi\u00f9 diffusa. Con il tempo, molte sono le ricette e le varianti con cui vengono cucinati i diversi tipi di tom yum.\nIngredienti.\nLa tom yam si serve con riso cotto al vapore, preferibilmente il tipico riso Jasmine thailandese che ne stempera il piccante. La zuppa \u00e8 caratterizzata da un tipico profumo di agrumi e da un gusto agro piccante, derivanti dalle fragranti erbe e spezie impiegate nella preparazione. \u00c8 un piatto espresso, composto da ingredienti freschi che aromatizzano l'ingrediente principale, di solito crostacei, molluschi, frutti di mare o pesce. Il brodo di base \u00e8 composto da citronella, foglie di combava, rizoma di galanga, scalogno, succo di lime, salsa di pesce, e peperoncino fresco.\nNella preparazione vengono di solito usati anche funghi ostrica o funghi di paglia e coriandolo. Possono essere aggiunti latte di cocco e \"nam prik pao\" (in thai: \u0e19\u0e49\u0e33\u0e1e\u0e23\u0e34\u0e01\u0e40\u0e1c\u0e32), una pasta di peperoncino con aggiunta di pasta di gamberetti fermentati ed essiccati, che d\u00e0 alla zuppa un aspetto di color arancione e un aroma pronunciato di peperoncino. Questi due ingredienti sono da alcuni considerati inadatti.\nIn commercio si trovano anche dei preparati istantanei di tom yam, in vasetti, bustine o anche dadi da cucina; ma in Thailandia vengono usati principalmente come additivi per dare pi\u00f9 sapore alla zuppa stessa oppure per delle versioni di piatti al gusto di tom yam, di solito dei saltati in padella (o wok) con olio di soia o semi.\nGli ingredienti di base della tom yum sono quasi gli stessi utilizzati per la preparazione della zuppa di pollo al latte di cocco (\"tom kha kai\" \u0e15\u0e49\u0e21\u0e02\u0e48\u0e32\u0e44\u0e01\u0e48), che si differenzia per l'utilizzo del pollo anzich\u00e9 dei prodotti del mare, una maggiore quantit\u00e0 di galanga e di latte di cocco, senza aggiunta di pesto di peperoncino.\nVersioni.\nUna prima suddivisione del tom yam riguarda la preparazione del brodo:\nUn'altra suddivisione riguarda l'ingrediente di maggior consistenza utilizzato, di solito crostacei, molluschi e pesci:"}
{"id": "2247427", "revid": "991561", "url": "https://it.wikipedia.org/wiki?curid=2247427", "title": "North Side Gang", "text": "La North Side Gang o North Side Mob era un'organizzazione criminale irlandese-statunitense (sebbene ci fossero anche un cospicuo numero di polacco-americani e qualche italo-americano) di Chicago. Ai tempi del proibizionismo negli anni '20 fu la principale organizzazione rivale dell'organizzazione di Johnny Torrio e Al Capone, conosciuta poi come Chicago Outfit, traducibile in italiano come \"Impresa Chicago\". La North Side Gang era inoltre in guerra con la Famiglia Genna e uccise diversi di loro. Cessa di esistere con la strage di San Valentino."}
{"id": "2247428", "revid": "124123", "url": "https://it.wikipedia.org/wiki?curid=2247428", "title": "Guillermo Andino", "text": "\u00c8 sposato con Carolina Prat, la quale gli ha dato due figlie, Sofia e Vittoria.\nLaureato in Relazioni Internazionali presso l'Universit\u00e0 del Salvador, inizi\u00f2 la sua carriera di giornalista dopo la morte di suo padre, Ram\u00f3n Andino. Condusse diversi programmi di molto successo nella TV argentina, soprattutto dei telegiornali. Adesso conduce Am\u00e9rica Noticias, il telegiornale della rete televisiva argentina Am\u00e9rica TV."}
{"id": "2247429", "revid": "1543377", "url": "https://it.wikipedia.org/wiki?curid=2247429", "title": "Municipalit\u00e0 locale di Nketoana", "text": "Nketoana \u00e8 una municipalit\u00e0 locale (in inglese Nketoana Local Municipality) appartenente alla municipalit\u00e0 distrettuale di Thabo Mofutsanyane della provincia di Free State in Sudafrica. \nIn base al censimento del 2001 la sua popolazione \u00e8 di 61.951 abitanti.\nLa sede amministrativa e legislativa \u00e8 la citt\u00e0 di Reitz e il suo territorio si estende su una superficie di ed \u00e8 suddiviso in 9 circoscrizioni elettorali (\"wards\"). Il suo codice di distretto \u00e8 FS193.\nGeografia fisica.\nConfini.\nLa municipalit\u00e0 locale di Nketoana confina a nord e a ovest con quella di Ngwathe (Fezile Dabi), a nord con quella di Mafube (Fezile Dabi), a est con quella di Phumelela, a sud con quella di Dihlabeng e a ovest con quelle di Moqhaka (Fezile Dabi) e Setsoto."}
{"id": "2247438", "revid": "709565", "url": "https://it.wikipedia.org/wiki?curid=2247438", "title": "Loonatics Unleashed", "text": "Loonatics Unleashed \u00e8 una serie televisiva animata prodotta da Warner Bros. e ispirata alle sembianze dei Looney Tunes. I protagonisti sono dei loro discendenti futuristici che svolgono il lavoro di supereroi.\nTrama.\nNell'anno 2772, un meteorite si schianta su un litorale dell'immaginaria citt\u00e0-pianeta Acmetropolis, causando lo spostamento dell'asse di rotazione e provocando strani fenomeni: la pioggia cade dal basso verso l'alto, un crepuscolo perpetuo avvolge Acmetropolis e, soprattutto, alcuni abitanti della citt\u00e0 acquisiscono straordinari superpoteri. Una misteriosa e potente donna di nome Zadavia chiama sei adolescenti dei residenti colpiti, per formare una squadra di supereroi. Essi sono Ace Bunny, Lexi Bunny, Danger Duck, Tech E. Coyote, Slam Tasmanian, e Rev Runner, discendenti di alcuni Looney Tunes. Nascono cos\u00ec i Loonatics Unleashed, che grazie alle loro incredibili doti hanno il compito di proteggere Acmetropolis dalle nuove minacce provenienti dallo spazio.\nIn seguito si scoprir\u00e0 che Zadavia \u00e8 un alieno che us\u00f2 i suoi poteri per abbattere leggermente la meteora, impedendo la distruzione totale del pianeta. Inoltre fu suo fratello maggiore, chiamato Optimatus, a far s\u00ec che la meteora colpisse Acmetropolis, nel tentativo di uccidere la sorella.\nNella seconda stagione, la serie assume un tono pi\u00f9 leggero, e vengono introdotti molti altri discendenti di altri personaggi Looney Tunes, la maggior parte dei quali compaiono solo una volta. Gli antagonisti della stagione precedente appaiono o vengono menzionati raramente. Zadavia diventa una figura meno misteriosa, e partecipa regolarmente con i Loonatics nelle loro avventure. Vengono introdotti anche altri due alieni provenienti dallo stesso pianeta di Zadavia, chiamanti Keyboard Man e Deuce; quest\u2019ultimo sostituir\u00e0 Optimatus come antagonista principale."}
{"id": "2247440", "revid": "181699", "url": "https://it.wikipedia.org/wiki?curid=2247440", "title": "Disciplina della chiesa", "text": ""}
{"id": "2247443", "revid": "1457847", "url": "https://it.wikipedia.org/wiki?curid=2247443", "title": "Torneo di scacchi di Hastings", "text": "Il Torneo internazionale di scacchi di Hastings (nome ufficiale: \"Caplin Hastings International Chess Congress\") \u00e8 un importante torneo di scacchi che si gioca tutti gli anni ad Hastings nel periodo di capodanno.\nLa lunga serie di questi tornei (\u00e8 il torneo di pi\u00f9 lunga data giocato continuativamente) \u00e8 iniziata nel 1921 ed \u00e8 stata interrotta solo negli anni della II guerra mondiale, dal 1940 al 1945.\nQuasi tutti i grandi campioni hanno partecipato almeno una volta a questo importante appuntamento: tra questi si possono citare Wilhelm Steinitz e Emanuel Lasker nel 1895, Capablanca (tre volte dal 1919 al 1934), Alechin (quattro volte dal 1922 al 1936), Euwe (quattro volte), Michail Botvinnik, Vasilij Smyslov, Michail Tal', Svetozar Gligori\u0107, Tigran Petrosian, Boris Spasskij, Viktor Kor\u010dnoj e Anatolij Karpov.\nIl torneo principale, chiamato Hastings Premier, \u00e8 ad inviti e si gioca normalmente tra 10-16 giocatori a doppio turno. Si gioca anche un torneo secondario aperto a tutti, chiamato Hastings Challengers. Il vincitore del torneo \"Challengers\" ottiene il diritto di partecipare l'anno successivo al torneo principale.\nVincitori del torneo principale.\nIl torneo di Hastings 1895, capostipite di questo torneo, non \u00e8 incluso nell'elenco perch\u00e9 era un torneo estivo e non giocato a capodanno come tutti gli altri.\nPlurivincitori:"}
{"id": "2247444", "revid": "203434", "url": "https://it.wikipedia.org/wiki?curid=2247444", "title": "Frattura del gomito", "text": " \nLa frattura del gomito \u00e8 un evento patologico che consiste nella frattura di una combinazione qualsiasi delle tre ossa che compongono l'articolazione del gomito. \nClassificazione.\nLe fratture che possono interessare il gomito si dividono in:\nPratica diagnostica.\nNella pratica diagnostica, la frattura al gomito pu\u00f2 essere indagata mediante il test di estensione del braccio: nel caso in cui il paziente non sia in grado di effettuarlo interamente, la probabilit\u00e0 di trovarsi di fronte a una frattura \u00e8 pari a circa il 50%; in questo caso \u00e8 necessario procedere all'indagine radiografica. \nLa frattura pu\u00f2 essere invece esclusa, con un'ottima accuratezza predittiva negativa (adulti: circa il 98,4%; bambini: circa il 95,8%), quanto il paziente \u00e8 in grado di effettuare il test raggiungendo l'estensione completa del braccio. In questo caso \u00e8 possibile evitare l'esame radiografico purch\u00e9 il medico visitante sia in grado di escludere una frattura dell'olecrano. \nFollow up.\nNel caso in cui, superato con successo il test di estensione, non si proceda alla radiografia, sar\u00e0 previsto un ritorno del paziente qualora i sintomi non si risolvano, ma persistano oltre un periodo di 7-10 giorni."}
{"id": "2247445", "revid": "1305772", "url": "https://it.wikipedia.org/wiki?curid=2247445", "title": "Johnny Torrio", "text": "Noto con diversi soprannomi come \"The Fox\", \"Papa Johnny\" e \"Terrible Johnny\", contribu\u00ec alla formazione del Chicago Outfit negli anni venti, che sarebbe poi stato comandato dal suo protetto Al Capone. Fu colui che gett\u00f2 le basi per la nascita del Sindacato nazionale del crimine negli anni trenta e in seguito divenne un consigliere non ufficiale della famiglia Genovese.\nBiografia.\nI primi anni.\nNacque il 20 gennaio del 1882 a Montepeloso (oggi Irsina, in provincia di Matera), da Tommaso e Maria Carluccio, entrambi originari di Altamura (comune in provincia di Bari), che si stabilirono per breve tempo nel comune lucano. Suo padre, ferroviere, mor\u00ec in un incidente sul lavoro quando Torrio aveva due anni e il bambino emigr\u00f2 con la madre a New York nel dicembre 1884. Cresciuto nei bassifondi del Lower East Side di Manhattan, Torrio inizi\u00f2 a lavorare come portiere della drogheria del patrigno, che era un centro di ritrovo per lustrascarpe e alcolizzati; divenne in seguito buttafuori in un bar malfamato. \nDa ragazzo, Torrio divenne capo di una banda di strada di New York, la \"James Street Gang\". Conserv\u00f2 abbastanza denaro da permettersi di aprire una sala da biliardo per il gruppo, fuori dalla quale incrementava attivit\u00e0 illegali, come gioco d'azzardo e strozzinaggio. L'acume affaristico di Torrio attir\u00f2 Paul Kelly, l'allora capo della Five Points Gang. Nel 1905 la James Street Gang venne trasformata nel ramo giovanile della Five Points, affinch\u00e9 i membri di quest'ultima potessero prestarvi una sorta di allenamento e Torrio divenne luogotenente di Kelly. Torrio ammirava molto Kelly, che all'epoca lo introdusse in numerose attivit\u00e0 illecite. Kelly lo convinse a comportarsi e vestirsi elegantemente, da rispettabile affarista. Le lezioni imparate da Kelly rimasero con lui per tutta la sua carriera; si guadagn\u00f2 il soprannome \u201cThe Fox\u201d (La Volpe) per la sua astuzia e i suoi modi diplomatici.\nPresto, Torrio e la sua gang controllavano affari legali, ma si concentravano soprattutto sul gioco d'azzardo e sulle entrate provenienti dalla scommesse clandestine, strozzinaggio, dirottamento merci, sfruttamento della prostituzione e spaccio di stupefacenti. Torrio pagava spesso i giovani ragazzi del quartiere affinch\u00e9 facessero delle commissioni per lui; tra questi vi erano Lucky Luciano e Al Capone, che si guadagnarono presto la sua completa fiducia. Capone era un membro del ramo giovanile della Five Points Gang ed entr\u00f2 presto di diritto in quella vera e propria e nel 1917 Torrio gli diede il posto di barista e buttafuori all'\"\"Harvard Inn\", un night club di Coney Island, che serviva da copertura ad un bordello gestito da un socio in affari di Torrio, Frankie Yale.\nTorrio e Colosimo.\nNel 1909 sua zia, Victoria Moresco, chiese a Torrio di venire a Chicago. Moresco era sposata con il gangster Giacomo \u201cBig Jim\u201d Colosimo, un potente sfruttatore di prostitute. Colosimo era stato minacciato dagli strozzini della Mano Nera e Victoria voleva che Torrio lo aiutasse. Torrio contatt\u00f2 la Mano Nera e fu d'accordo a pagarli. Quando gli uomini della Mano Nera arrivarono al luogo dell'incontro sulla Archer Avenue per prendere il denaro, Torrio e i suoi uomini li uccisero.\nTorrio divenne il responsabile del quartier generale della gang di Big Jim, il \"Colosimo Caf\u00e8\". Nel 1919, Torrio decise di stabilirsi definitivamente a Chicago e lasci\u00f2 Yale a capo delle sue operazioni a New York, aprendo insieme a Colosimo un nuovo night club, il \"Four Deuces\"\", che era insieme uno \"speakeasy\", una bisca e un bordello, e Torrio vi trasfer\u00ec le sue operazioni. Torrio spos\u00f2 una ragazza ebrea, Anna Jacob. La amava e le rimase fedele, ma non le rivel\u00f2 mai nessuna delle sue operazioni criminali.\nNello stesso periodo, Colosimo divorzi\u00f2 da Victoria, zia di Torrio, e spos\u00f2 Dale Winter, una giovane cantante, appena tre settimane dopo, e lei inizi\u00f2 ad avere una forte influenza su di lui.\nA questo punto, Torrio si rese conto che Colosimo era un serio ostacolo per la sua carriera criminale: con l'approvazione dei fratelli Genna, mafiosi siciliani che controllavano il West Side di Chicago, Torrio fece venire Yale da Brooklyn per uccidere Colosimo: l'omicidio avvenne l'11 maggio 1920 nell'atrio principale del \"Colosimo Caf\u00e8\". Torrio s'impadron\u00ec dell'impero criminale di Colosimo, controllando numerosi \"speakeasies\", bordelli e bische.\nGuerra tra bande.\nNel 1921 Torrio fece trasferire Capone a Chicago per mettersi al suo servizio, con l'approvazione di Frankie Yale e del suo associato, il mafioso siciliano Joe Masseria; Torrio affid\u00f2 a Capone la gestione del \"Four Deuces\" e il compito di convincere i clienti a comprare i loro alcolici, anche con la violenza e le minacce.\nL'organizzazione di Torrio (denominata \u00abChicago Outfit\u00bb o \"Sindacato del crimine di Chicago\" perch\u00e9 vi facevano parte gangster ebrei ed italiani) strinse una fragile alleanza con la North Side Gang, guidata dal gangster irlandese Charles Dion O'Banion. I fratelli Genna per\u00f2 volevano uccidere O'Banion perch\u00e9 sequestrava i loro camion carichi di alcolici, e chiesero il permesso a Mike Merlo, il presidente dell'Unione Siciliana, che glielo rifiut\u00f2 perch\u00e9 non voleva fare scoppiare una guerra. Alla fine la tensione venne del tutto a galla, quando O'Banion imbrogli\u00f2 Torrio con uno stratagemma e lo fece finire in galera. Il 10 novembre 1924 O'Banion venne assassinato nel suo negozio di fiori da Frankie Yale, mandato da Torrio e Capone, e da John Scalise e Albert Anselmi, \"killer\" dei fratelli Genna. L'omicidio di O'Banion avvenne due giorni dopo il decesso di Mike Merlo, che mor\u00ec di cancro, il quale non avrebbe mai acconsentito al delitto, che scaten\u00f2 una feroce e sanguinaria guerra tra gli irlandesi e l'Outfit.\nI Northsiders Earl \"Hymie\" Weiss, Vincent Drucci e George \u201cBugs\u201d Moran erano determinati a vendicare l'omicidio di O'Banion ed ebbero quasi successo il 24 gennaio 1925. Torrio stava tornando al suo appartamento al 7106 sulla South Clyde Avenue dallo shopping con Anna. Una raffica di colpi di Weiss e Moran colp\u00ec la macchina di Torrio, infrangendo i vetri e colpendolo alla mascella, al petto, all'inguine, alle gambe e all'addome; Moran tent\u00f2 di sferrargli il colpo di grazia, sparandogli alla testa, ma rimase senza pallottole. Durante la degenza all'ospedale, Capone gli mise delle guardie intorno affinch\u00e9 il suo capo fosse al sicuro. Dopo il suo rilascio dall'ospedale, Torrio scont\u00f2 un anno di prigione per violazione delle leggi sul proibizionismo: l'esperienza dell'attentato lo scosse fortemente e, unita alla condanna carceraria e alla crescente difficolt\u00e0 lavorativa, lo convinse a ritirarsi. Torrio si trasfer\u00ec in Italia con sua moglie e sua madre, dove non ebbe pi\u00f9 contatti diretti col crimine organizzato, cedendo tutte le sue attivit\u00e0 e il controllo dell'Outfit a Capone.\nUltimi anni.\nNel 1928 Torrio torn\u00f2 negli USA, partecipando alla cosiddetta \"Conferenza di Atlantic City\" nel maggio 1929, a cui erano presenti gangster italiani ed ebrei, compreso Al Capone, che concordarono strategie comuni per una divisione del contrabbando di alcolici e gettarono le basi per la creazione di un \"Sindacato nazionale del crimine\". Nel 1931 Torrio testimoni\u00f2 al processo di Capone e, nei suoi ultimi anni, si stabil\u00ec a New York, dove divenne un \"consulente\" della Famiglia guidata dal suo vecchio sodale Lucky Luciano. \nNel 1957 ebbe un attacco cardiaco mentre si trovava sulla poltrona del barbiere. Johnny Torrio mor\u00ec diverse ore dopo in ospedale. I media seppero della sua morte solo tre settimane dopo il funerale.\nTorrio venne sepolto nel cimitero di Green-Wood a Brooklyn, New York.\nTorrio nella cultura di massa.\nLa figura di Johnny Torrio \u00e8 stata ripresa in diversi film e serie televisive, interpretata da attori come:"}
{"id": "2247446", "revid": "35813", "url": "https://it.wikipedia.org/wiki?curid=2247446", "title": "Gaspar Z\u00fa\u00f1iga Avellaneda", "text": ""}
{"id": "2247447", "revid": "36426", "url": "https://it.wikipedia.org/wiki?curid=2247447", "title": "Museo di entomologia di Piombino", "text": ""}
{"id": "2247449", "revid": "125192110", "url": "https://it.wikipedia.org/wiki?curid=2247449", "title": "Convoglio navale", "text": "Il convoglio navale \u00e8 un gruppo di navi che viaggiano con la stessa rotta e velocit\u00e0 (generalmente in una determinata formazione) sia in ambito civile (marina mercantile) che militare (marina militare).\nStoria.\nOgni nave che nel corso dei secoli dovette affrontare la minaccia dei pirati, portava con s\u00e9 un minimo di armamento per autodifesa. L'aggregazione di pi\u00f9 di una nave offriva mutua assistenza contro attacchi non di massa, o che non venissero effettuati da navi militari. Per proteggere un gruppo di mercantili nei confronti di una minaccia militare forte bisognava comunque ricorrere ad una scorta di navi da guerra. Quindi le navi mercantili osservavano una rotta comune, con velocit\u00e0 adeguata alla nave pi\u00f9 lenta e una formazione con distanze reciproche pi\u00f9 o meno costanti.\nEsempi precoci di convogli sono riscontrabili nella marineria italiana sin dal XI e XII secolo, come gruppi di navi mercantili (amalfitane, pisane, genovesi e veneziane soprattutto), che imbarcavano un gruppo di soldati ciascuna e viaggiavano dandosi reciproca protezione. Verso il XIII secolo Venezia accompagn\u00f2 spesso i suoi mercantili con una scorta militare, anche indiretta (ovvero con un gruppo di galere da guerra che controllava la rotta e rimaneva in agguato nelle zone pi\u00f9 pericolose). Fino al '400 fu comunque molto pi\u00f9 conveniente rendere i mercantili in grado di autodifendersi, i Genovesi costruirono grandi \"Cocche di mercato\", da cui fu derivata la Caracca genovese, i veneziani (presto copiati dalle altri nazioni rivierasche mediterranee) grosse \"Galere di mercato\", in grado di viaggiare a velocit\u00e0 paragonabili a quelle delle navi da guerra.\nLa pratica dei convogli mercantili, scortati o meno da navi militari, si diffuse in nord Europa (Hansa, Bretagna, scandinavia, Inghilterra) e nell'atlantico (Portogallo, Castiglia) verso la fine del Trecento, sia contro i pirati, sia soprattutto per proteggere i mercantili durante le guerre tra stati. In questo caso si ricorreva alle navi da guerra, anche se nell'Europa atlantica le galere da guerra erano troppo diverse nelle prestazioni rispetto ai velieri (la Cocca anseatica era il tipo pi\u00f9 diffuso di grande mercantile fino alla met\u00e0 del Quattrocento), per questo si inizi\u00f2 a costruire anche dei velieri da guerra, anche se essi risultarono (inizialmente) molto inferiori ai brigantini a vela e remo e alle galere da guerra nelle prestazioni, godevano di una stabilit\u00e0 migliore (potendo affrontare meglio le tempeste) e di una molto superiore autonomia.\nIl sistema dei convogli fu notevolmente implementato dopo la scoperta delle Americhe e della rotta atlantica per le indie. La \"carretera\" delle indie (ovvero la rotta tra il Messico e Cadice) veniva attraversata da un convoglio l'anno circa (cui in seguito se ne aggiunse un altro dall'Argentina) formato da navi mercantili-militari, sia private che di stato, in genere della tipologia del galeone (sostituito poi da vascelli e fregate nel corso del tardo '600), molto ben armati ed in grado di essere impiegati anche per azioni militari. I portoghesi gestirono in maniera simile il loro commercio con Goa e Macao, costruendo navi mercantili riconvertibili in navi militari, in caso di guerra una parte delle navi del convoglio non trasportava merci ma un numero superiore di soldati ed armi e fungeva da scorta.\nDa questo modello derivarono quelli delle compagnie delle indie olandesi, francesi, inglesi, svedesi e danesi, formate da imbarcazioni (nel '600 sovente fregate e brigantini) mercantili ma armate e paragonabili per armamento a navi da guerra, con cannoni lunghi da 9 libbre o cannoni leggeri e carronate da 18 o 24 libbre sulle navi pi\u00f9 grandi tipo East Indiaman. Le compagnie nord europee e quella francese ottennero spesso una scorta da parte delle rispettive marine da guerra durante i conflitti con le altre potenze europee, mentre provvidero in autonomia alla protezione dai pirati e dalle potenze extra europee.\nA volte, come nel caso le navi appartenessero ad uno stesso proprietario, veniva nominato un comandante del convoglio; un esempio erano i convogli della Compagnia delle Indie, le cui unit\u00e0 erano armate (anche pesantemente rispetto ai normali mercantili), e se parte di un numeroso convoglio, il comandante pi\u00f9 anziano ricopriva l'incarico di commodoro; in un caso reale, la battaglia di Pulo Aura, le navi di un convoglio disposte in linea di fila come una squadra da guerra riuscirono a respingere l'attacco di una piccola squadra francese comandata dall'ammiraglio Linois dotata anche di un vascello a due ponti da 74 cannoni, il \"Marengo\".\nAlcune battaglie famose del periodo delle navi di linea che riguardarono i convogli marini sono:\nVerso la fine delle guerre napoleoniche la Royal Navy mise a punto un sofisticato sistema di convoglio navale per proteggere le navi mercantili.\nSuccessivamente alle guerre napoleoniche il dominio del mare da parte della Gran Bretagna rese non remunerativo il sistema dei convogli, in quanto un convoglio, per poter conservare la formazione, deve appunto viaggiare alla velocit\u00e0 della nave pi\u00f9 lenta fra quelle che lo compongono.\nPrima guerra mondiale.\nNel corso della prima guerra mondiale la strategia subacquea tedesca ebbe una serie di accelerazioni e rallentamenti, dovuti a motivazioni diplomatiche, finalizzate ad evitare di alienarsi i paesi neutrali, primi fra tutti gli Stati Uniti. Quando, nel 1917, gli Stati Uniti dichiararono guerra agli Imperi Centrali le remore tedesche cessarono, quindi lo Stato Maggiore tedesco decise di dare inizio ad una campagna subacquea senza restrizioni verso gli stati neutrali a partire dal 1\u00ba febbraio 1917 (poco prima dell'ingresso in guerra degli Stati Uniti). Fra le varie risposte degli alleati a questa nuova minaccia fu l'adozione del sistema dei convogli per le navi che dovevano attraversare l'Atlantico, a partire dal maggio 1917. Nei mesi da maggio a luglio furono organizzati 21 convogli che interessarono 350 unit\u00e0, i convogli persero in totale 2 navi, contro una previsione di circa 35 nel caso che le stesse navi avessero viaggiato isolate. Per tutto il periodo successivo del 1917, fino alla fine della guerra il sistema dei convogli si rivel\u00f2 la strategia vincente, tanto che nell'agosto 1917 furono organizzati ben 29 convogli, 33 in settembre ed una media di 35 convogli al mese fino al gennaio 1918.\nSeconda guerra mondiale.\nLa seconda guerra mondiale si annunci\u00f2 immediatamente difficile per la marina mercantile, non solo alleata, nel solo settembre 1939 furono ben 41 le navi mercantili affondate dagli U-Boot della tedesca Kriegsmarine (per un totale di 154\u00a0000 tonnellate).\nI britannici, sulla scorta dell'esperienza del primo conflitto mondiale, adottarono nuovamente il sistema dei convogli, inizialmente volontari e in seguito obbligatori per tutte le navi mercantili. Ogni convoglio era costituito da 30 a 70 navi mercantili.\nI rifornimenti dal Canada e dagli Stati Uniti erano essenziali per l'economia britannica e per sostenere l'attivit\u00e0 bellica, la storia della seconda battaglia dell'Atlantico \u00e8 una continua evoluzione di tattiche anti convoglio da parte dei tedeschi e di tattiche difensive da parte britannica.\nLa potenza di una nave da guerra contro un convoglio fu resa drammaticamente evidente dal destino del Convoglio HX-84 proveniente da Halifax che il 5 novembre 1940 fu attaccato dall'incrociatore tedesco \"Admiral Scheer\" della Kriegsmarine, le navi \"Maiden\", \"Trewellard\", \"Kenbame Head\", \"Beaverford\", e \"Fresno\" furono affondate e molte altre navi subirono danni. Il sacrificio dell'incrociatore ausiliario della Royal Navy, unica unit\u00e0 di scorta del convoglio, permise al resto del convoglio di sfuggire all'attacco.\nPer contro, la capacit\u00e0 di dissuasione di una nave da guerra che scorti un convoglio si rese evidente quando le navi tedesche \"Scharnhorst\" e \"Gneisenau\" incrociarono nell'Atlantico settentrionale un convoglio britannico composto da 41 navi (HX-106) (8 febbraio 1941). Quando avvistarono la nave di scorta , armata da cannoni da 381mm, abbandonarono il campo piuttosto che rischiare uno scontro.\nIl 17 luglio 1944 il pi\u00f9 grande convoglio navale della guerra si imbarc\u00f2 ad Halifax (Nuova Scozia), sotto la protezione della Royal Canadian Navy.\nLe perdite furono pesanti anche se le 600.000 tonnellate mensili, giudicate gi\u00e0 sufficienti per compromettere la marineria britannica furono raggiunte e superate solo per 5 mesi (maggio '41, marzo, maggio e ottobre '42, marzo '43) mentre il record fu raggiunto nel novembre 1943 (729.160 tonnellate affondate). Ben al disotto delle 881.027 raggiunte nell'aprile 1917 (dato eccezionale anche considerando che il naviglio del 1917 aveva un dislocamento medio inferiore per ogni unit\u00e0, essendo ancora formato in parte da velieri e imbarcazioni lignee); inoltre buona parte dei risultati migliori ottenuti dai sommergibili tedeschi furono raggiunti quando oramai anche gli Stati Uniti erano entrati in guerra, moltiplicando il numero di tonnellate da affondare al mese prima da intaccare la capacit\u00e0 di rigenerazione del sistema dei trasporti navali.\nVa inoltre aggiunto che in alcuni mesi del conflitto un notevole contributo fu portato da raiders (ovvero sia incrociatori ausiliari ricavati da mercantili modificati, sia normali unit\u00e0 da guerra di vario tipo impiegati contro i mercantili), E-boat (motoscafi siluranti), aerei o mine lanciate da navi di superficie di vario tipo ed aerei. Il record dei raiders fu raggiunto nel marzo 1941 con 138.906 tonnellate affondate, ma fu un risultato decisamente eccezionale, visto che con questa tattica spesso non si raggiungevano che poche migliaia mensili e per ben 15 mesi non si riusc\u00ec ad affondare alcuna unit\u00e0 (ovvero si fu costretti a rinunciare all'uso degli incrociatori, o perch\u00e9 tutti temporaneamente fuori uso, o perch\u00e9 chiusi nei porti dalla RN, o perch\u00e9 tutti gli incrociatori in missione venivano affondati dal nemico).\nGli aerei dimostrarono una maggiore continuit\u00e0, solo per 9 mesi (3 nel 1939, gli altri nella seconda met\u00e0 del '44 e nel '45) non affondarono alcuna unit\u00e0 nemica, raggiungendo il record di affondamenti nell'aprile 1941 (323.454 tonnellate), ma raramente superarono le 100.000 tonnellate mensili, e furono in genere ben al di sotto delle 50.000. Va anche notato che la Germania non era dotata di un'aeronautica di marina. Le mine, includendo quelle posate dai sottomarini e dagli aerei, furono pi\u00f9 un costante e dispendioso fastidio per le marini alleate, costringendole a investimenti difensivi notevoli, ma superarono le 100.000 tonnellate mensili solo nel novembre 1939 (con 120.958 tonnellate affondate) e solo per la novit\u00e0 tecnologica rappresentata dalle mine magnetiche, cui i britannici risposero con opportune e tempestive contromisure, attestandosi poi su medie mensili molto pi\u00f9 basse.\nAnche la Regia Marina combatt\u00e9 duramente per la protezione dei convogli diretti in Africa settentrionale, e in diversi episodi pag\u00f2 duramente la propria inferiorit\u00e0 tecnica in termini di mancanza di radar e di addestramento al tiro notturno; tra questi episodi, la Battaglia del Convoglio Tarigo, la battaglia del convoglio Duisburg e la battaglia del banco di Skerki. I risultati di questa battaglia non furono univoci, nel senso che di fronte a perdite del 14% del materiale e dell'8,35% del personale diretto in Libia e del 29% del materiale e del 7% del personale diretto in Tunisia si ebbe una perdita del 90% del naviglio mercantile e superiore al 50% nelle forze di scorta.\nIl significato militare del convoglio.\nIl convoglio, anche se a prima vista appare un'azione difensiva, \u00e8 in realt\u00e0 un'azione offensiva, mirata ad esercitare il potere navale su una determinata area per un determinato tempo. La proiezione di questo potere avviene su un'area e un tempo limitati, nel senso che avviene solo sull'area in cui pu\u00f2 essere esercitato dalla scorta del convoglio ed unicamente per il tempo dell'attraversamento di tale area da parte del convoglio. Per questo motivo \u00e8 essenziale che la scorta sia sufficiente per contrastare qualsiasi azione offensiva del nemico, portata con qualsiasi mezzo (navale, aereo o terrestre). La mancanza di una scorta adeguata crea solamente il raggruppamento in un'area limitata di un numero notevole di bersagli paganti."}
{"id": "2247456", "revid": "196390", "url": "https://it.wikipedia.org/wiki?curid=2247456", "title": "Virtuti militari", "text": ""}
{"id": "2247460", "revid": "599013", "url": "https://it.wikipedia.org/wiki?curid=2247460", "title": "Ichnusa (piroscafo)", "text": "Ichnusa era originariamente un piroscafo; acquisito durante la seconda guerra mondiale dalla Regia Marina ed iscritto nel naviglio ausiliario (I.N.A.) con sigla militare \"DM16\", venne attrezzato per il dragaggio magnetico.\nStoria.\nFu varata nel 1928 nel cantiere \"Odero\" di Genova Foce e appartenente alla societ\u00e0 Tirrenia di Navigazione; il suo numero di matricola era il 1559 (iscrizione al Compartimento di Genova).\nSi racconta della sua potenza magnetica che caus\u00f2 diversi incidenti alle bussole magnetiche delle navi vicine..\nNel 1941 fu inviata al Pireo dove svolse una figura di appoggio e mensa per gli ufficiali delle varie squadre impegnate. Venne impegnata come dragamine di La Spezia insieme alle altre con gli altri DM Emilia Madre, Raffaelluccia, Dora G.M. 60.\nRimase danneggiata durante l'operazione del 30 aprile 1943 quando riusc\u00ec a far brillare due torpedini. Venne affondata in seguito all'armistizio e recuperata per effettuare servizio mercantile."}
{"id": "2247462", "revid": "92723", "url": "https://it.wikipedia.org/wiki?curid=2247462", "title": "Altai &amp; Jonson", "text": "Altai &amp; Jonson \u00e8 una serie a fumetti italiana di genere umoristico e poliziesco creata da Tiziano Sclavi e disegnata da Giorgio Cavazzano. Esordisce sul settimanale \"Corriere dei Ragazzi\" nel 1975 e si conclude nel 1985.\nStoria editoriale.\nIl primo episodio della serie appare nel 1975 sul numero 37 del \"Corriere dei Ragazzi\" e altri episodi compaiono fino al 1976. Nello stesso anno un nuovo episodio compare sul numero 47 di Corrier Boy e, dal 1978 al 1979, vengono pubblicate altre storie di contenuto pi\u00f9 adulto sulla rivista Il Mago. L'ultimo episodio \u00e8 pubblicato sulla rivista Orient Express.\nRistampe.\nGli episodi usciti sulle diverse riviste sono stati pubblicati pi\u00f9 volte in volume ad opera di differenti editori.\nTrama.\nAltai e Jonson sono una coppia di investigatori, entrambi disincantati, malinconici ma onesti tutori della legge e sgangherati ma molto diversi fra loro, il primo \u00e8 giovane e mingherlino mentre il secondo \u00e8 pi\u00f9 maturo, che vive e lavora a San Francisco. L'atmosfera che vi si respira \u00e8 quella tipica dei film e dei romanzi hard boiled e i due protagonisti tentano di sbarcare il lunario risolvendo misteri, spesso per\u00f2 poco redditizi. Il quartier generale dei due detective \u00e8 in un ufficio non troppo ben messo. Sono perennemente senza un dollaro e guidano uno scassatissimo Volkswagen Maggiolino. Nonostante gli scarsi mezzi, riescono a risolvere in maniera brillante anche i casi particolarmente strampalati e apparentemente irrisolvibili.\nStile e critica.\nTiziano Sclavi crea una coppia di personaggi protagonisti di storie con un ritmo che ricorda quello dei telefilm. Lo stile della sceneggiatura \u00e8 svelto e chiaro, supportato da moltissime didascalie che, senza appesantire la narrazione, la arricchiscono di battute, rimandi e di ammiccamenti al lettore. Per i disegni, Sclavi inizialmente voleva uno stile realistico, come disse successivamente egli stesso: \u201c\"Altai &amp; Jonson non sono nati per un disegno cos\u00ec, ma per un disegno serio\"\u201d. Fu Barberis, allora direttore del \"Corriere dei Ragazzi,\" a indirizzare verso un tratto diverso. Questo fece s\u00ec che, dopo le prime due storie, le successive avessero un carattere diverso essendo state scritte pensando allo stile Cavazzano. Sclavi, consapevole di scrivere storie per Cavazzano, le pensa adattandole allo stile del disegnatore. Cavazzano, per rendere il suo stile adatto all'atmosfera delle storie rende il suo stile umoristico pi\u00f9 dinamico ed espressionista. Realizza cos\u00ec una delle sue opere migliori. D\u00e0 libero sfogo alle sue capacit\u00e0 realizzando prospettive ardite, personaggi che escono dalle vignette, panoramiche della citt\u00e0 spettacolari, inseguimenti dinamici, rompendo il tradizionale layout della tavola da disegno costruendo vignette inedite per forma e dimensione. Realizzato in bianco e nero, la china e il tratteggio, nonostante il disegno caricaturale, fanno apparire gli oggetti fisici e reali. Sembra chiara l'ispirazione di Uderzo, il disegnatore di Asterix: l\u2019ispettore Kennan sembra parente di Gaio Giulio Cesare. L\u2019aver lavorato sulla serie per circa dieci anni fa s\u00ec che si possano fare invecchiare i personaggi. rendendo l'atmosfera sempre pi\u00f9 melanconica. Nell\u2019ultima storia invece lo stile si evolve nuovamente, presentando linee piene e tonde, e portando le atmosfere a una nuova giovinezza. Le storie sembrano prendere spunto dai classici film e telefilm polizieschi americani con una coppia di indagatori. Sclavi, noto conoscitore di cinema, infarcisce le storie di omaggi e citazioni a grandi film non sempre molto noti senza per\u00f2 limitarsi a creare seriosi polizieschi ma raccontando il tutto con ironia e gusto per il grottesco. Il fumetto \u00e8 destinato ad un pubblico di ragazzi e quindi il duo di autori privilegia l'aspetto comico delle storie. Negli episodi finali, i riferimenti cinematografici sembrano essere alle opere di registi come Mario Bava, Dario Argento, Robert Aldrich e Roger Corman."}
{"id": "2247464", "revid": "2105521", "url": "https://it.wikipedia.org/wiki?curid=2247464", "title": "Chicago Outfit", "text": "Chicago Outfit, spesso abbreviata in \"Outfit\", \u00e8 una locuzione usata dalla stampa statunitense per definire un'organizzazione criminale di Chicago fondata negli anni 1910 dal mafioso Giacomo Colosimo.\nDivenne negli anni venti una famiglia della Cosa nostra statunitense con un seggio nella Commissione mafiosa e risulta l'unica organizzazione criminale che vant\u00f2 il pieno monopolio sul crimine organizzato tradizionale di Chicago, quando le altre famiglie furono in competizione a New York e nelle principali citt\u00e0 degli Stati Uniti.\nStoria.\nL'origine e la competizione con la \"mano nera\".\nLa Chicago Outfit inizialmente fu un \"Sindacato del crimine\" composto da gangster italiani ed ebrei, guidato da Giacomo \"Big Jim\" Colosimo, originario della Calabria e immigrato a Chicago nel 1895. Colosimo non tard\u00f2 a creare grazie anche alla moglie ma\u00eetresse Vittoria Moresco una serie di case di tolleranza in tutta la citt\u00e0 e divenne un potente sfruttatore di prostitute. La ricchezza e il potere di Colosimo aumentarono a tal punto che gli strozzini della Mano Nera incominciarono a chiedergli le tangenti.\nNel 1909 Colosimo chiam\u00f2 quindi da New York il nipote Johnny Torrio perch\u00e9 togliesse di mezzo la Mano Nera e lo aiutasse nella gestione degli affari. Torrio contatt\u00f2 gli uomini della Mano Nera e fu d'accordo a pagarli; quando arrivarono al luogo dell'incontro sulla Archer Avenue per prendere il denaro, Torrio e i suoi uomini li uccisero. Per queste ragioni, Torrio divenne il responsabile del quartier generale della gang di Big Jim, il \"\"Colosimo Caf\u00e8\" e nel 1919 si stabil\u00ec definitivamente a Chicago.\nNel 1920 Colosimo divorzi\u00f2 da Victoria Moresco, zia di Torrio, e spos\u00f2 Dale Winter, una giovane cantante, appena tre settimane dopo; la ragazza cominci\u00f2 ad avere una forte influenza su di lui, e Torrio si rese conto che Colosimo era ormai diventato un serio ostacolo per la sua carriera criminale: con l'approvazione dei fratelli Genna, mafiosi siciliani che controllavano il West Side di Chicago, Torrio fece venire Yale da Brooklyn per uccidere Colosimo: l'omicidio avvenne l'11 maggio 1920 nell'atrio principale del \"Colosimo Caf\u00e8\"\". Torrio s'impadron\u00ec dell'impero criminale di Colosimo, controllando numerosi \"speakeasies\", bordelli e bische.\nIl proibizionismo e il ruolo di Al Capone.\nNel 1921 il gangster Al Capone venne inviato a Chicago dal suo capo Frankie Yale per mettersi al servizio di Torrio, che gli affid\u00f2 la gestione del night club \"Four Deuces\", che era anche uno \"speakeasy\", una bisca e un bordello, e il compito di convincere i clienti a comprare i loro alcolici, anche con la violenza e le minacce.\nDopo che Torrio rimase vittima di un attentato nel 1925 della North Side Gang, si ritir\u00f2 dagli affari cedendo a Capone il suo impero. Capone era conosciuto per le sue aspre rivalit\u00e0 con Hymie Weiss e George Moran della North Side Gang, con cui il conflitto durer\u00e0 per anni: mentre il primo fu ucciso, il secondo si salv\u00f2 dalla strage di San Valentino del 1929 e fu costretto a fuggire dalla citt\u00e0, poich\u00e9 la sua organizzazione era distrutta.\nNel 1926 Capone fece nominare il suo socio Antonino Lombardo presidente dell'Unione Siciliana di Chicago (un gruppo che assicurava copertura politica ai gangster della citt\u00e0), entrando per\u00f2 in contrasto con il suo concorrente alla nomina, il mafioso siciliano Giuseppe \"Joe\" Aiello, che aveva preso il posto dei fratelli Genna ed era sostenuto da Frankie Yale; invece Capone era appoggiato dal boss Joe Masseria, che provvide anche ad affiliarlo in \u00abCosa Nostra\u00bb nonostante non fosse siciliano e fosse implicato nello sfruttamento della prostituzione, attivit\u00e0 considerata disonorevole dai mafiosi siciliani: da questa posizione, Capone guid\u00f2 la sua nuova Famiglia, affiliando i suoi associati siciliani, napoletani e calabresi per cominciare il conflitto con Aiello e i suoi alleati della North Side Gang.\nNel 1929 Capone si rese infatti responsabile della strage di San Valentino (in cui rimasero uccisi sette gangster irlandesi) e attir\u00f2 in una trappola Giovanni \"John\" Scalise, Alberto Anselmi e Giuseppe \"Joe\" Giunta, tre mafiosi siciliani che gli stavano causando problemi: li invit\u00f2 a cena e poi li uccise con una mazza da baseball, prima che i suoi uomini li finissero a colpi di pistola. Nell'ottobre 1930, Capone venne autorizzato da Joe Masseria a eliminare Aiello, che si era associato a Salvatore Maranzano, capo della fazione opposta a Masseria nel quadro della cosiddetta \u00abGuerra castellammarese\u00bb. Nel 1931, dopo l'uccisione di Masseria, Capone stesso ospit\u00f2 a Chicago un incontro a cui furono invitati i \"boss\" di tutte le Famiglie degli Stati Uniti per discutere le implicazioni della vittoria di Maranzano, che in quell'occasione si fece eleggere \u00abcapo dei capi\u00bb.\nTuttavia, le uccisioni pianificate da Capone attirarono l'attenzione delle autorit\u00e0, che nel 1930 dichiararono Al Capone nemico pubblico numero uno. Tutta l'attenzione pubblica e i giornali furono incentrati su Al Capone, tanto che il Dipartimento del Tesoro avvi\u00f2 un'indagine sulle rendite di Capone, che era ufficialmente titolare di un'agenzia immobiliare e di un negozio di antiquariato. Si scopr\u00ec che Capone guadagnava milioni di dollari all'anno, ma erano tutti evasi dalle tasse, quindi fu processato e condannato nel 1931 a 11 anni di carcere e una multa di 50.000 $.\nCon Capone processato, incominciarono a \"cadere nella rete\" anche Frank Nitti e altri capi, nonostante alcuni fossero stati rilasciati dopo poco tempo come Nitti.\nGli arresti di Nitti e Accardo.\nDopo l'arresto di Al Capone, Frank Nitti prese in consegne la Outfit. In realt\u00e0 Nitti era un boss di facciata che rendeva conto a Paul Ricca, il suo viceboss, che avrebbe comandato la famiglia assieme a Tony Accardo nei successivi 40 anni. Negli anni successivi, l'Outfit divenne particolarmente attiva nel racket, gioco d'azzardo e usura. Si espanse anche nel Wisconsin e nella California meridionale, soprattutto a Los Angeles nell'industria cinematografica e a San Diego. Strinse anche forti alleanze con le famiglie di Kansas City, Detroit e Cleveland.\nNel 1943, la squadra di Nitti fu colta in flagrante mentre estorceva denaro all'industria cinematografica di Hollywood. Nitti, che era gi\u00e0 stato in carcere per 18 mesi per evasione fiscale, soffriva di claustrofobia e si suicid\u00f2 per evitare la prigione. Paul Ricca divenne quindi il boss di fatto, e promosse a viceboss Tony Accardo, con cui continu\u00f2 a gestire la Outfit in maniera diarchica per quasi 40 anni. In questo lungo lasso di tempo posizioneranno come boss di facciata uomini come Sam Giancana, Sam DeStefano, Felix Alderisio e Fiore Buccieri. Nel 1943 scoppi\u00f2 lo \"scandalo di Hollywood\" e parecchi membri della \"Outfit\" finirono in prigione. Furono tuttavia rilasciati in poco tempo grazie alle connessioni politiche del loro associato di alto rango, Murray Humphreys, famoso \"ingrassatore\" dai tempi del Proibizionismo.\nNonostante fosse stato liberato, Ricca fu messo il libert\u00e0 vigilata e la famiglia fu assegnata a Tony Accardo, con cui appunto governer\u00e0 la Outfit per molti anni. Con la morte di Ricca nel 1972, anche Accardo si ritir\u00f2 in semi-pensione, facendo solo da \"consigliere\" della Outfit fino alla sua morte nel 1992.\nDal secondo dopoguerra agli anni 1980.\nL'Outfit raggiunse l'apice del potere negli anni sessanta, quando assieme a Meyer Lansky, Tony Accardo si un\u00ec con faccendieri del calibro di Sidney Korshak e Jimmy Hoffa, leader della International Brotherhood of Teamsters (\"Teamsters\"), il pi\u00f9 grosso sindacato di autotrasportatori d'America. Grazie ai soldi dei sindacati, la Outfit si espanse a macchia d'olio a Las Vegas, dove mise le mani, sempre da dietro le quinte, su svariati casin\u00f2 che furono affidati a persone capaci come Frank Rosenthal e Allen Dorfman (un altro sindacalista e avvocato dei Teamsters), che ispireranno rispettivamente i personaggi di Sam \"Asso\" Rothstein e Andrew \"Andy\" Stone nel film \"Casin\u00f2\". \nOvviamente nei casin\u00f2 avveniva la \"scrematura\", ossia i soldi venivano sottratti dalle casse del casin\u00f2 per non dichiararli al fisco, ma in realt\u00e0 finivano sempre ai boss del Midwest.\nIn questo periodo divenne per la prima e ultima volta \"uomo d'onore\" un non-italiano, Pat Marcy, leader politico democratico dell'Illinois, nonch\u00e9 criminale coinvolto nella scrematura dei casin\u00f2.\nIl potere della Outfit a Las Vegas venne duramente indebolito nel 1983, quando, dopo anni di indagini, si scopr\u00ec la scrematura dei casin\u00f2 e i veri padroni dei casin\u00f2, causando un'indagine che coinvolse tutti i boss del Midwest, tra cui Joseph Aiuppa, boss della Outfit. Cos\u00ec, per evitare testimoni o pentiti, vennero assassinati quasi tutti quelli coinvolti nella gestione dei casin\u00f2.\nNe \"Il padrino\".\nNei romanzi del Padrino, la Outfit \u00e8 vista perlopi\u00f9 come un gruppo di selvaggi violenti, che viene ammessa nella Commissione solo nel 1947. Inoltre Louie Russo, boss della Outfit cospirer\u00e0 assieme a Nick Geraci, Vincent Forlenza e Hyman Roth l'eliminazione di Michael Corleone. Tuttavia Louie verr\u00e0 ucciso nel 1961 da Tom Hagen."}
{"id": "2247466", "revid": "1776051", "url": "https://it.wikipedia.org/wiki?curid=2247466", "title": "L\u00e1szl\u00f3 Nagy (scout)", "text": "Biografia.\nLaureato in Scienze Politiche, il dott. Nagy \u00e8 un sociologo ed uno storico, oltre che giornalista e autore di svariati testi sulla politica.\nTra il 1966 ed il 1968 Nagy lavor\u00f2 ad uno studio critico del movimento Scout nel mondo, finanziato dalla Fondazione Ford. Nel 1968 il WOSM lo invit\u00f2 a mettere in pratica le sue raccomandazioni, e lo nomin\u00f2 alla sua posizione nel Bureau con un mandato triennale che fin\u00ec per durare vent'anni.\nOnorificenze.\nA Nagy \u00e8 stato conferito il Lupo di bronzo, l'unica onorificenza del WOSM, assegnatogli dal Comitato Mondiale Scout per eccezionali servizi allo scautismo di tutto il mondo, nel 1977:"}
{"id": "2247468", "revid": "110157", "url": "https://it.wikipedia.org/wiki?curid=2247468", "title": "Museo di entomologia", "text": "Il Museo di entomologia si trova a Piombino, nel cuore del quartiere storico Salivoli.\nLa raccolta comprende la quasi totalit\u00e0 degli ordini tassonomici degli \"insecta\", chiaramente esposti in una serie di vetrine didattiche. Tra le attrezzature sono disponibili una sala per la proiezione di macrodiapositive e una con microscopi stereoscopici e a riflessione. Numerosi sono i pannelli esplicativi, mentre gli esemplari vivi sono osservabili, con l'assistenza di un esperto, in terrari ed acquari.\nIl museo \u00e8 gestito dall'associazione Microcosmo, che organizza anche visite guidate nel Parco di Punta Falcone.\nOpera nella stessa struttura anche il Fotoclub \"Il Rivellino\", che si occupa di organizzare mostre fotografiche sul territorio e sui suoi monumenti. Una sezione bibliografica infine permette di visionare materiale fotografico e pubblicazioni sulla storia militare, sul paesaggio e la natura del Parco, del Promontorio di Piombino e della Val di Cornia."}
{"id": "2247469", "revid": "216401", "url": "https://it.wikipedia.org/wiki?curid=2247469", "title": "Liverpool Montevideo", "text": ""}
{"id": "2247477", "revid": "505624", "url": "https://it.wikipedia.org/wiki?curid=2247477", "title": "Maria Beltrame Quattrocchi", "text": ""}
{"id": "2247479", "revid": "1091859", "url": "https://it.wikipedia.org/wiki?curid=2247479", "title": "La casa dei lupi mannari", "text": "La casa dei lupi mannari (\"Werewolf Skin\") \u00e8 il sessantesimo libro della collana \"Piccoli brividi\" dell'autore statunitense R. L. Stine.\nTrama.\nAlex Hunter \u00e8 un dodicenne appassionato di fotografia di Cleveland. Pochi giorni prima di Halloween, i suoi genitori sono costretti a partire per lavoro e Alex viene mandato temporaneamente dagli zii Colin e Marta, che vivono a Wolf Creek. Una volta arrivato, gli zii gli raccomandano di stare alla larga dalla casa dei Marling, dei bizzarri vicini di casa molto ostili verso il vicinato e il mondo esterno. Il ragazzo fa poi la conoscenza di Hannah, una ragazza del posto, con la quale esplora il bosco locale, incontrando poi Sean Kiner e Arjun Khosla, due loro coetanei, che li avvertono che il paesino \u00e8 pieno di lupi mannari. Inquietato da queste affermazioni, Alex ritorna a casa dimenticandosi la macchina fotografica nel bosco, e una volta tornato a riprenderla sente rumori e latrati inquietati provenire da esso, per poi trovare due carcasse di animali orrendamente mutilati prima di ritrovare il sentiero per tornare indietro, rendendosi poi conto che delle strane figure misteriose sono entrate nella casa dei Marling. Il giorno dopo, per\u00f2, Alex viene duramente rimproverato dagli zii, i quali gli riferiscono che ha disturbato i Marling, i quali hanno chiamato la polizia. Prima che il ragazzo vada a scuola, infine, viene raccomandato nuovamente dagli zii di stare alla larga dai Marling, e poco dopo, sull'autobus, Hannah gli riferisce che i vicini in realt\u00e0 sono lupi mannari.\nQualche giorno dopo Alex, durante una strana lezione del professor Shein, si dimostra scettico dinanzi alla scolaresca sulla licantropia (dato che tutti in quella classe ci credono), e a fine lezione viene fermato da Sean e Arjun, i quali gli dicono che se vuole vedere un vero lupo mannaro si sarebbe dovuto presentare quella sera nel bosco, a mezzanotte. A tale appuntamento, per\u00f2, Alex non prende parte poich\u00e9 viene chiuso in camera dagli zii, i quali sono sempre fuori di notte per scattare fotografie agli animali notturni. Dopo aver scoperto da Sean e Arjun che i due avevano unicamente cercato di spaventarlo non presentandosi a loro volta all'appuntamento, Alex promette loro di mostrare delle foto di un vero lupo mannaro (considerata anche l'opportunit\u00e0 di vincere un concorso di fotografia con una foto spaventosa per Halloween), e quella sera riesce a sgattaiolare fuori dalla sua stanza con uno stratagemma. Una volta nel bosco, Alex s'imbatte i due orribili lupi mannari che, per\u00f2, non si accorgono minimamente di lui, e il ragazzo approfitta per pedinarli tutta la notte fino a quando i due non raggiungono la casa dei Marling. A quel punto, le pellicce si staccano dai loro corpi e Alex scopre l'orribile verit\u00e0: i lupi mannari non sono i Marling (come gli aveva detto Hannah) ma i suoi zii. I Marling non sono mai esistiti dato che la casa era totalmente disabitata, erano solo un'invenzione di Colin e Marta per nascondere le pellicce da lupo mannaro per poi poterle indossare ogni notte di luna piena. Il giorno dopo, durante la notte di Halloween, deciso a porre fine alla faccenda, Alex convince Hannah a prendere le pellicce per nasconderle dai suoi zii, ma dopo averle indossate i due ragazzi vengono inseguiti da Colin e Marta, i quali rivogliono indietro le pelli, finch\u00e9 i quattro non raggiungo antecedente il bosco dove la luna piena splende nel cielo. A quel punto, Colin e Marta iniziano ad urlare di dolore finch\u00e9 non si riprendono di colpo: la maledizione \u00e8 finita e ora non sono pi\u00f9 licantropi. Sulla via del ritorno, Alex e Hannah riportano le pellicce nella casa dei Marling e qui il protagonista nota qualcosa di strano: c'\u00e8 gi\u00e0 una pelliccia nella casa, e a quel punto Hannah gli rivela che quella che lei ha avuto indosso non era di zia Marta ma la sua. Prima che Alex possa replicare la ragazza gli salta addosso affondandogli le zanne nel petto.\nEpisodio TV.\nDi questo libro \u00e8 stato tratto anche un episodio TV. Ci sono alcune differenze:"}
{"id": "2247481", "revid": "2105521", "url": "https://it.wikipedia.org/wiki?curid=2247481", "title": "Commissione (Cosa nostra statunitense)", "text": "La Commissione \u00e8 un organo di Cosa nostra statunitense, omologo della \"commissione\" di Cosa nostra italiana.\nStoria.\nNel 1931, alla fine della Guerra castellammarese, Salvatore Maranzano divise la rete della criminalit\u00e0 organizzata in 24 famiglie, ognuna delle quali eleggeva il proprio boss. Sotto il boss ci sarebbe stato un sotto capo (o consigliere), poi i caporegime, o luogotenenti, e sotto di loro i soldati.\nLa citt\u00e0 di New York fu divisa in cinque famiglie:\nA capo di tutto ci sarebbe stato \"Il capo dei capi\", o boss dei boss, e Maranzano si nomin\u00f2 in questa carica.. Nel corso del XX secolo la Commissione ha subito vari cambiamenti e quando la Commissione fu scoperta dall'FBI, nel 1963, vi prendevano parte i boss delle 5 famiglie di New York, i boss di Chicago, Buffalo, Cleveland, Pittsburgh, Filadelfia, Providence, New Orleans, Saint Louis, Detroit, Dallas, Kansas City, della Florida, del Colorado, e della California, Los Angeles e San Diego.\nAttualmente si stima che ne facciano parte ancora i boss delle Cinque famiglie di New York e il boss di Chicago, anche se comunque preferiscono partecipare a riunioni con due o tre boss al massimo.\nCultura di massa.\nNel film e nei romanzi de \"Il padrino\", la Commissione \u00e8 composta inizialmente da:"}
{"id": "2247492", "revid": "124697361", "url": "https://it.wikipedia.org/wiki?curid=2247492", "title": "Hugo Donellus", "text": "Biografia.\nStudi\u00f2 dapprima all'Universit\u00e0 di Tolosa, quindi all'Universit\u00e0 di Bourges, dove divenne allievo di Fran\u00e7ois Douaren (Franciscus Duarenus). Ottenuto il titolo di dottore in legge nel 1551, si dedic\u00f2 da quello stesso anno all'insegnamento; fra i suoi studenti ci fu anche Valentin Forster.\nUgonotto, fu costretto a fuggire, in seguito alla Notte di San Bartolomeo, a Ginevra.\nRilevanza.\nDonellus fu uno dei giuristi francesi che seguirono l'esempio di Andrea Alciato e applicarono i metodi dell'Umanesimo al diritto. Tuttavia, mentre molti dei successori di quest'ultimo si orientarono al metodo francese, che si concentrava su valutazione critica del testo del \"Corpus iuris civilis\", Donellus si dedic\u00f2 alla costruzione di un sistema coerente di leggi. La sua opera pi\u00f9 famosa, i \"Commentarii de Iure civili\" (Commentari al diritto civile), costituisce uno dei primi tentativi di organizzare il tema del diritto romano in un ordine logico, piuttosto che seguendo la successione dei libri e dei titoli del Digesto. Donellus produsse anche importanti contributi riguardo a diverse tematiche giuridiche di rilievo, come la dottrina del possesso e la \"traditio brevi manu\"."}
{"id": "2247495", "revid": "599013", "url": "https://it.wikipedia.org/wiki?curid=2247495", "title": "Alfredo Zoller", "text": "Carriera.\nProveniente dall'Old Boys di Basilea, gioc\u00f2 nell'Inter nelle stagioni 1909-1910 e 1910-1911.\nFu titolare nello spareggio con il Pro Vercelli del 24 aprile 1910, oltre che a tutte le gare di campionato. Con i nerazzurri totalizz\u00f2 28 presenze."}
{"id": "2247496", "revid": "610351", "url": "https://it.wikipedia.org/wiki?curid=2247496", "title": "The Black Parade World Tour", "text": "The Black Parade World Tour \u00e8 un tour dei My Chemical Romance per supportare il loro terzo album \"The Black Parade\". Il tour ha incluso 132 tappe con tre tappe in Nord America una in Europa, una in Asia, Oceania e Sud America. Durante il tour ci sono stati problemi di salute con il batterista della band Bob Bryar, il quale verso la fine del tour si \u00e8 preso un breve periodo di riposo. Mentre il bassista Mikey Way ha preso uno iato per sposarsi con la sua fidanzata, trascorrendo del tempo con lei, prima di ritornare a suonare nel tour.\nIl concerto a Citt\u00e0 del Messico \u00e8 stato filmato facendo parte del CD/DVD di \"The Black Parade Is Dead!\" contenente anche la registrazione audio di un concerto nel New Jersey, oltre a quella a Citt\u00e0 del Messico.\nNotizie principali.\nI My Chemical Romance hanno iniziato il tour a Manchester (New Hampshire) il 22 febbraio insieme ai Rise Against finendo a\nReno (Nevada). la band ha proseguito il tour in Europa con i Thursday e i Funeral for a Friend, e ritorn\u00f2 in Nord America affiancata questa volta dai Muse.\nNel 2007 la band \u00e8 rimasta ad esibirsi al Projekt Revolution, tuttavia ha ripreso il tour ad ottobre giungendo in Messico, Europa e Australia.\nGruppi di supporto.\nI gruppi di supporoto sono stati i Rise Against, Thursday, Funeral for a Friend, The Automatic, Muse e Billy Talent."}
{"id": "2247497", "revid": "599013", "url": "https://it.wikipedia.org/wiki?curid=2247497", "title": "Alberello (disambigua)", "text": "Nel linguaggio quotidiano il termine \u00e8 inoltre utilizzato come diminutivo di albero."}
{"id": "2247500", "revid": "709565", "url": "https://it.wikipedia.org/wiki?curid=2247500", "title": "Silas Finn", "text": "Silas Finn \u00e8 un personaggio immaginario protagonista di una omonima serie a fumetti italiana per ragazzi, di genere western/umoristico, creata nel 1979 da Tiziano Sclavi e disegnata da Giorgio Cavazzano. Insieme alla pi\u00f9 celebre \"Altai &amp; Jonson\", \u00e8 una delle principali collaborazioni tra Sclavi e Cavazzano.\nStoria editoriale.\nLa serie esord\u00ec nel mercato tedesco nel 1979, e la prima pubblicazione avvenne in Germania il 26 luglio del 1979, sulla rivista a fumetti \"Zack, n. 16, e\" distribuita anche in Belgio, Francia, Lussemburgo e Olanda. Dopo le prime storie, tuttavia, Tiziano Sclavi cede il proprio incarico allo sceneggiatore Fran\u00e7ois Corteggiani, sempre disegnate da Cavazzano.\nVennero realizzati numerosi episodi di varia lunghezza pubblicati inizialmente in Germania e solo alcuni in Italia pubblicati sul \"Messaggero dei Ragazzi\" a partire dal 1985 e, qualche anno dopo, riproposte sulla rivista \"Magic Boy\". Nel 1992 \u00e8 uscito il volume cartonato \"Il West di Silas Finn\", edito da Massimo Baldini Editore nella collana \"Moby Dick\", che riunisce tre avventure realizzate dalla coppia Sclavi/Cavazzano: \"Caccia al tesoro\", \"Intervista a Buffalo Bill\" e \"Scoop al Promontory Point\".\nPersonaggi e comprimari.\nIl protagonista - in origine chiamato Peter O'Pencil - \u00e8 un inviato del giornale Boston Tribune e, al fine di poetr scrivere i suoi articoli, si ritrova a vivere avventure spesso insieme al fotografo B. J. Crocker e con una moltitudine di personaggi come la redazione del giornale e avversari come il misterioso Malabar intenzionato a uccidere il reporter."}
{"id": "2247505", "revid": "21880", "url": "https://it.wikipedia.org/wiki?curid=2247505", "title": "Oasi WWF di Orti e Bottagone", "text": ""}
{"id": "2247506", "revid": "36426", "url": "https://it.wikipedia.org/wiki?curid=2247506", "title": "SS1 Aurelia", "text": ""}
{"id": "2247518", "revid": "767487", "url": "https://it.wikipedia.org/wiki?curid=2247518", "title": "Woolungasaurus glendowerensis", "text": "Il woolungasauro (Woolungasaurus glendowerensis) \u00e8 un rettile marino estinto, appartenente ai plesiosauri. Visse alla fine del Cretaceo inferiore (circa 110 milioni di anni fa) in Australia.\nDescrizione.\nQuesto animale, come tutti i plesiosauri, possedeva un collo eccezionalmente allungato: la sua lunghezza era pari a quella di corpo e coda messi insieme. L'intero animale doveva essere lungo circa 9 metri. L'aspetto era quello classico di un plesiosauro, con zampe trasformate in pinne e corpo largo e piatto. Altri plesiosauri, come \"Elasmosaurus\" e \"Thalassomedon\", possedevano un collo ancor pi\u00f9 lungo.\nClassificazione.\nIl woolungasauro \u00e8 considerato un membro primitivo della famiglia degli elasmosauridi: le caratteristiche primitive si riscontrano soprattutto nella lunghezza del collo, inferiore a quella di altri membri della famiglia vissuti in epoca successiva (i gi\u00e0 citati \"Elasmosaurus\" e \"Thalassomedon\", ma anche \"Styxosaurus\" e \"Hydrotherosaurus\"). \u00c8 possibile che questo animale fosse imparentato con l'elasmosauro \"Libonectes\".\nStile di vita.\nQuesto plesiosauro doveva essere un notevole predatore di pesci di mare aperto, grazie al collo lungo che veniva spostato entro un vasto raggio. I denti lunghi e appuntiti facevano da trappola una volta raggiunta la preda. Il woolungasauro, per\u00f2, era esso stesso preda di un altro grande rettile marino, \"Kronosaurus\": alcuni resti, infatti, mostrano un cranio danneggiato da probabili morsi di un animale pi\u00f9 grande. In quel periodo, l'unico predatore di maggiori dimensioni conosciuto nella zona era il pliosauro gigante \"Kronosaurus\"."}
{"id": "2247519", "revid": "226458", "url": "https://it.wikipedia.org/wiki?curid=2247519", "title": "Farmaci broncocostrittori", "text": "Per farmaci broncocostrittori, si intendono l'insieme di principi attivi che hanno in comune il meccanismo di azione: riescono a causare un restringimento transitorio dell'albero bronchiale, causato dallo spasmo della muscolatura liscia dei bronchi.\nLa broncocostrizione \u00e8 un effetto collaterale provocato da alcuni ACE-inibitori e betabloccanti, dell'acido acetilsalicilico e di altri antinfiammatori non steroidi."}
{"id": "2247532", "revid": "36426", "url": "https://it.wikipedia.org/wiki?curid=2247532", "title": "Gruppo IRI", "text": ""}
{"id": "2247534", "revid": "300067", "url": "https://it.wikipedia.org/wiki?curid=2247534", "title": "Johnny High", "text": ""}
{"id": "2247536", "revid": "1442080", "url": "https://it.wikipedia.org/wiki?curid=2247536", "title": "Brachaucheniidae", "text": "I bracaucheniidi (Brachaucheniidae) sono una famiglia (o sottofamiglia) di grandi rettili marini estinti, appartenenti ai plesiosauri. Vissero tra la fine del Cretaceo inferiore e il Cretaceo superiore (110 \u2013 80 milioni di anni fa). I loro resti sono stati ritrovati in Nordamerica, Sudamerica, Europa e Australia.\nCaratteristiche.\nQuesti animali rappresentavano i superpredatori del loro ambiente naturale: la testa, da sola, superava i due metri di lunghezza e in alcuni casi sfiorava i tre metri. Il cranio era triangolare, appuntito e munito di un grande rostro armato di enormi denti aguzzi. Il collo era molto corto, anche rispetto agli altri pliosauri, con solo 11-13 vertebre. Le zampe erano trasformate in pinne, e quelle anteriori erano pi\u00f9 piccole di quelle posteriori. Le dimensioni di questi animali erano enormi: la lunghezza superava i 10 metri, e alcuni esemplari potrebbero aver raggiunto la lunghezza di 13 metri.\nClassificazione.\nI bracaucheniidi sono considerati fra i massimi rappresentanti del gruppo dei pliosauroidi, una branca di plesiosauri dotati di colli corti e teste grosse. Tra questi, probabilmente i bracaucheniidi furono anche fra gli ultimi a scomparire. Secondo alcuni studiosi, questi animali non erano in realt\u00e0 pliosauri, ma piuttosto discendenti degli elasmosauri dal lungo collo, che si specializzarono nella caccia a grosse prede e modificarono la loro struttura, finendo per assomigliare in modo notevole ai pliosauri del Giurassico. Le forme pi\u00f9 note sono \"Kronosaurus\", \"Brachauchenius\" e \"Megacephalosaurus\". Nel 2015 \u00e8 stato descritto un bracaucheniide di dimensioni minori, proveniente da terreni del Cretaceo inferiore della Russia, \"Makhaira\"."}
{"id": "2247537", "revid": "123447951", "url": "https://it.wikipedia.org/wiki?curid=2247537", "title": "Island Girl", "text": "Island Girl \u00e8 un brano rock interpretato da Elton John, scritto dallo stesso cantante britannico con testo di Bernie Taupin.\nIl brano.\nEra il primo singolo dell'album \"Rock of the Westies\", distribuito il 29 settembre 1975. Ebbe un grande successo, soprattutto negli Stati Uniti: raggiunse infatti la prima posizione della classifica americana \"Billboard Hot 100\" per tre settimane. In Nuova Zelanda e Canada raggiunse la quarta posizione e nel Regno Unito ebbe invece un successo minore (si posizion\u00f2 infatti al quattordicesimo posto).\nMusicalmente parlando, si presenta come un brano rock decisamente ritmato: il sound \u00e8 differente rispetto ad altri lavori della rockstar, perch\u00e9 la formazione della band era stata cambiata poco prima della registrazione del pezzo (e dell'LP di provenienza). Dee Murray era stato sostituito dal bassista Kenny Passarelli, mentre Nigel Olsson era stato rimpiazzato da Roger Pope (gi\u00e0 batterista di Elton ai tempi di \"Empty Sky\"): il risultato \u00e8 un album orientato verso un genere pi\u00f9 rock, elettrico e veloce. \"Island Girl\" non fa eccezione: sono comunque presenti Davey Johnstone e Ray Cooper. Nel brano sono messi in evidenza strumenti come il mandolino e le marimbas che danno alla melodia tinte esotiche; il pianoforte di Elton \u00e8 invece caratterizzato da toni dal sapore gospel. \nIl testo di Bernie (letteralmente \"Ragazza dell'isola\") parla di una prostituta, e di un uomo che vuole riportarla nella nat\u00eca Giamaica.\nLa B-side di \"Island Girl\" era \"Sugar On The Floor\", composta dalla cantante britannica Kiki Dee: ella ha al suo attivo diverse collaborazioni con Elton (la pi\u00f9 famosa \u00e8 il duetto in \"Don't Go Breaking My Heart\", singolo dal successo mondiale)."}
{"id": "2247538", "revid": "486946", "url": "https://it.wikipedia.org/wiki?curid=2247538", "title": "Plesioliopleurodon", "text": ""}
{"id": "2247539", "revid": "300067", "url": "https://it.wikipedia.org/wiki?curid=2247539", "title": "Ray Williams", "text": ""}
{"id": "2247541", "revid": "1522738", "url": "https://it.wikipedia.org/wiki?curid=2247541", "title": "Gareth Bryne", "text": ""}
{"id": "2247544", "revid": "2013950", "url": "https://it.wikipedia.org/wiki?curid=2247544", "title": "Prisca Agustoni", "text": "Dopo la laurea in lettere ispaniche e filosofia e il master in \"Studi di genere\" all'Universit\u00e0 di Ginevra, nel 2002 si trasferisce in Brasile, dove ottiene il dottorato in letteratura comparata presso l'Universit\u00e0 Cattolica di Minas Gerais, a Belo Horizonte. La sua attivit\u00e0 letteraria \u00e8 contraddistinta dal plurilinguismo (scrive in italiano, portoghese, francese e spagnolo) e da un importante lavoro di traduzione di poesia contemporanea brasiliana e autori di poesia svizzera di lingua italiana. Dal 2008 \u00e8 professore ordinario di lingua e letteratura italiana all'Universit\u00e0 Federale di Juiz de Fora."}
{"id": "2247545", "revid": "729019", "url": "https://it.wikipedia.org/wiki?curid=2247545", "title": "Massimiliano Carlo di L\u00f6wenstein-Wertheim-Rochefort", "text": "Biografia.\nMassimiliano Carlo Alberto era il quartogenito e primo figlio maschio di Ferdinando Carlo, Conte di L\u00f6wenstein-Wertheim-Rochefort (1616 - 1672) e di sua moglie la Contessa Anna Maria di F\u00fcrstenberg (1634 - 1705); dopo di lui nacquero ai suoi genitori altri dieci figli.\nMassimiliano Carlo, entr\u00f2 al servizio dell'imperatore in giovane et\u00e0, fu un consigliere imperiale attivo dal 1684 ed fu nominato consigliere dell'impero nel 1699. Dopo che il principe elettore Massimiliano Emanuele di Baviera fu obbligato all'esilio nel 1704, Massimiliano Carlo divent\u00f2 amministratore imperiale della Baviera e, nel suo nuovo rango di principe, assunse la posizione d'onore di commissario principale, il rappresentante permanente del imperatore nella dieta imperiale del 1712 in poi.\nIl 3 aprile 1711 fu elevato al rango di principe dall'Imperatore Giuseppe I. il fratello e successore di Giuseppe I, l'Imperatore Carlo VI, l'8 gennaio 1712 estese il titolo a tutti i suoi discendenti legittimi.\nIl suo ultimo incarico al servizio imperiale, che egli tenne dal 1717 fino alla sua morte fu il governatorato del Ducato di Milano, che Eugenio di Savoia aveva conquistato per gli Asburgo.\nMassimiliano Carlo mor\u00ec e fu sepolto a Milano; il suo cuore fu trasferito e sepolto nella cripta della collegiata della chiesa di Wertheim.\nMatrimonio e discendenza.\nIl 26 agosto 1678, Massimiliano Carlo Alberto spos\u00f2 a Innsbruck, la contessa tirolese Maria Polyxena Khuen von Lichtenberg und Belasi. Dal matrimonio nacquero dieci figli:"}
{"id": "2247546", "revid": "262457", "url": "https://it.wikipedia.org/wiki?curid=2247546", "title": "Med\u012bnet M\u0101di", "text": ""}
{"id": "2247547", "revid": "125940590", "url": "https://it.wikipedia.org/wiki?curid=2247547", "title": "Salsa di pesce", "text": "La salsa di pesce \u00e8 un condimento derivato da pesce che ha subito un lungo processo di fermentazione. \u00c8 un ingrediente essenziale in molti piatti, zuppe e \"curry\" indocinesi e sostituisce il sale.\n\u00c8 un ingrediente base per molte cucine come quella vietnamita, thailandese, laotiana, cambogiana, filippina, cinese e altri paesi del Sud-est Asiatico. \nPu\u00f2 essere aggiunta a qualsiasi piatto durante il processo di cottura o mescolata ad altri condimenti in differenti maniere a seconda degli usi locali di ogni Paese menzionato: con il pesce, crostacei, molluschi, pollo e tutti i tipi di carne. Nella Cina del Sud, viene usata spesso nella zuppa, nel brodo e per la casseruola.\nTipi.\nCe ne sono di molte variet\u00e0: forti e meno forti, alcune sono fatte con pesce crudo, altre con pesce essiccato, alcune con vari tipi di pesce, altre con solo una variet\u00e0. Si possono trovare anche variet\u00e0 rare composte solo dalle viscere o di solo sangue. Possono essere al naturale o pi\u00f9 o meno salate, con o senza erbe e/o spezie e talune piccanti.\nLa fermentazione provoca un particolare retrogusto che si avvicina al formaggio stagionato.\nSud-est asiatico.\nLa \"salsa di pesce\" del Sud-est asiatico \u00e8 spesso composta da acciughe (o seppie), sale e acqua, e viene usata con moderazione perch\u00e9 dal sapore piuttosto intenso. Il tipo di pescato usato viene messo in casse di legno a fermentare con il sale e viene pressato lentamente fino a fare fuoriuscire il liquido di pesce.\nViene chiamata \u092e\u0940\u0928 \u0938\u0949\u0938 (Meen sos) in India, \u9b5a\u9732 (Y\u00fa l\u00f9) in Cina, \u0e19\u0e49\u0e33\u0e1b\u0e25\u0e32 (N\u0302\u1ea3pl\u0101) in Thailandia, n\u01b0\u1edbc m\u1eafm in Vietnam, \u1004\u1036\u1015\u103c\u102c\u101b\u100a\u103a (nganpyaarrai) in Myanmar, \u0e9b\u0eb2\u0ec1\u0e94\u0e81 (paaedk) in Laos, \u1791\u17b9\u1780\u178f\u17d2\u179a\u17b8 (tukatrei) in Cambogia e \uc5b4\uc7a5 (eojang) in Corea, dove \u00e8 usata come ingrediente cruciale per la preparazione del \"kimchi\".\nIn Laos e nell'Isan, la regione nord-est thailandese al confine laotiano, viene prodotta artigianalmente anche una particolare salsa densa che ha un sapore e odore molto forti ed \u00e8 ottenuta con una lunga macerazione di pesci d'acqua dolce. La versione laotiana \u00e8 chiamata \"pha dek\" e quella dell'Isan \"pla ra\".\nLa semisolida pasta di pesce indonesiana trasi, la cambogiana \u1794\u17d2\u179a\u17a0\u17bb\u1780 (prahok), le malesi krill, belacan o budu e la filippina patis, derivate tutte da acciughe, sono varianti sullo stesso tema. Sempre nelle Filippine, ma anche in Laos e nell'Isan, si usa spesso da sola come condimento a crudo sulle verdure, a volte amalgamata con acqua e qualche volta intiepidita.\nNel Sud-est Asiatico generalmente la salsa di pesce si usa nella cottura. Ci sono anche versioni meno salate che vengono usate come condimento a crudo. In Thailandia, dove tutte le varianti di salsa di pesce vengono usate sia per cucinare sia come condimento, viene servita al tavolo la \"prik nam pla\", salsa di pesce con l'aggiunta di peperoncino fresco tagliato a fettine, nelle versioni pi\u00f9 elaborate con succo di lime e aglio sminuzzato.\nOccidente.\nLa \"salsa di pesce\" asiatica potrebbe essere assimilata all'antico e scomparso garum, una salsa liquida di interiora di pesce e pesce salato che gli antichi Romani aggiungevano come condimento a molti primi piatti.\nAlcuni sostengono fosse simile alla pasta d'acciughe, altri al liquido della salamoia delle acciughe sotto sale, ma molto probabilmente, durante i vari processi di lavorazione, si sarebbe potuto produrre entrambe le variet\u00e0, e quasi sicuramente ogni regione dell'Impero aveva la sua variante, probabilmente in base al pescato.\nNell'Italia odierna si trova invece la pi\u00f9 classica pasta d'acciughe, un composto di alici essiccate e fermentate sotto sale poi private della testa e deliscate e successivamente tritate fino a rendere il composto cremoso. Viene usata in vari condimenti come amplificatore di gusto a varie pietanze come la pizza, la bagna c\u00e0uda o il bagnun o semplicemente per farcire tartine, snack e salatini.\nLa variante italiana che si avvicina di pi\u00f9 alla \"salsa di pesce\" asiatica \u00e8 probabilmente la colatura di alici di Cetara, una salsa liquida trasparente dal colore ambrato che viene prodotta da un tradizionale procedimento di maturazione delle alici."}
{"id": "2247548", "revid": "767487", "url": "https://it.wikipedia.org/wiki?curid=2247548", "title": "Ragione di stato (film)", "text": "Ragione di stato (\"La Raison d'\u00c9tat\") \u00e8 un film del 1978 diretto da Andr\u00e9 Cayatte, con Jean Yanne, Monica Vitti e Michel Bouquet.\nTrama.\nMarrot, un biologo, viene in possesso di un documento in cui si accusa un alto funzionario francese, Jean-Philippe Leroi di essere responsabile della morte di 240 bambini africani uccisi da un missile di produzione francese e venduto illegalmente. Lo scandalo porterebbe alla destabilizzazione dello stato francese e deve essere messo a tacere. Marrot infatti rimane ucciso in un incidente stradale ma una sua amica e collaboratrice italiana, Angela Ravelli, vuole denunciare pubblicamente lo scandalo nonostante i vari tentativi di zittirla posti in essere da Leroi.\nAngela viene arrestata dai servizi segreti con l'accusa di spionaggio e finisce in un ingranaggio dal quale non riesce ad uscire: solo ammettendo all'opinione pubblica di essere una spia della CIA le viene concesso il via libera per lasciare il paese ed entrare negli Stati Uniti dove per\u00f2 viene uccisa.\nLeroi, grazie anche alla copertura di influenti politici, pu\u00f2 quindi continuare le sue attivit\u00e0.\nProduzione.\nIl personaggio del professor Marrot \u00e8 ispirato al biologo Jean Rostand, protagonista in Francia di diverse battaglie civili contro il commercio di armamenti, morto poco tempo prima delle riprese del film in circostanze misteriose in seguito a presunte verit\u00e0 scoperte, sempre smentite da parte del governo francese.\nA inizio film compare una frase dello stesso Rostand:"}
{"id": "2247550", "revid": "44627", "url": "https://it.wikipedia.org/wiki?curid=2247550", "title": "Spazio perfettamente normale", "text": ""}
{"id": "2247555", "revid": "599013", "url": "https://it.wikipedia.org/wiki?curid=2247555", "title": "Howard Wood", "text": ""}
{"id": "2247556", "revid": "300067", "url": "https://it.wikipedia.org/wiki?curid=2247556", "title": "Tracy Jackson", "text": ""}
{"id": "2247558", "revid": "486946", "url": "https://it.wikipedia.org/wiki?curid=2247558", "title": "Masters Series", "text": ""}
{"id": "2247560", "revid": "290948", "url": "https://it.wikipedia.org/wiki?curid=2247560", "title": "Grandezze in eccesso", "text": ""}
{"id": "2247561", "revid": "290948", "url": "https://it.wikipedia.org/wiki?curid=2247561", "title": "Grandezze residue", "text": ""}
{"id": "2247564", "revid": "1989570", "url": "https://it.wikipedia.org/wiki?curid=2247564", "title": "San Pedro (Los Angeles)", "text": "San Pedro \u00e8 un distretto della citt\u00e0 di Los Angeles, California (Stati Uniti). Situato nella zona portuale di Los Angeles, ha una popolazione di 80.065 abitanti (risultanti dal censimento effettuato nel 2000), e nel 2008 \u00e8 stata stimata una popolazione pari a 86.012 abitanti.\nStoria.\nLa zona \u00e8 stata il punto di stanziamento dei nativi americani Tongva per molti secoli, come testimoniato anche da alcuni ritrovamenti. Secondo le leggende, i nativi avevano benedetto l'area poi chiamata Palos Verdes a seguito dell'occupazione spagnola, definendola l'area pi\u00f9 bella della Terra. I Tongva chiamarono l'area di San Pedro con il nome \"Chaaw\". \nFu annesso al comune di Los Angeles nel 1909 ed \u00e8 uno dei principali porti della regione. Inizialmente porto specializzato nella pesca, nel corso dei decenni \u00e8 diventato prima un distretto industriale, ed infine un centro residenziale della classe operaia.\nDeve il suo nome a Pietro I di Alessandria, diciassettesimo vescovo di Alessandria d'Egitto. La sua festa \u00e8 il 24 novembre, il giorno in cui nel 1542 Juan Rodriguez Cabrillo scopr\u00ec la baia che sarebbe diventata San Pedro. \nI primi insediamenti europei si ebbero nel 1769, col tentativo di popolare la California e incoraggiare affari economici in questa regione. Quando l'Alta California divenne parte del Messico, l'insediamento conobbe un'epoca assai prosperosa, probabilmente a causa dello stanziamento di parecchi statunitensi nell'area. Il porto fu migliorato notevolmente a seguito della guerra Messico-Stati Uniti, sotto la guida dei vari governatori dello Stato. Nel 1868 venne completata la linea ferroviaria, al fine di rendere possibile il collegamento tra San Pedro e Los Angeles: quest'ultima divenne ben presto la maggiore citt\u00e0 della California meridionale.\nSan Pedro fu classificato municipio (in inglese \"township)\" durante il censimento del 1860, includendo nel suo areale, tra l'altro, la parte ovest dell'attuale Long Beach. Nel 1870 il municipio prese il nome di Wilmington Township.\nNel 1906, la citt\u00e0 di Los Angeles si fuse definitivamente con il quartiere di San Pedro e Wilmington. Nel 1929 il quartiere fu afflitto da una potente scossa di terremoto che rase al suolo diversi insediamenti durante il c.d. \"Sunken City Disaster\".\nA San Pedro sono ambientate varie serie televisive come ' (2009), ' (2009).\nCuriosit\u00e0.\nVi mor\u00ec Charles Bukowski il 9 marzo 1994 e, il 19 agosto 2012, il regista britannico Tony Scott."}
{"id": "2247565", "revid": "729019", "url": "https://it.wikipedia.org/wiki?curid=2247565", "title": "Filik\u00ed Eter\u00eda", "text": "La Filik\u00ed Eter\u00eda (), Eteria degli Amici o anche Societ\u00e0 degli Amici, fu un'associazione segreta creata a Odessa nel 1814.\nStoria.\nEra la pi\u00f9 importante tra le societ\u00e0 segrete nate dalla diffusione delle idee della Rivoluzione americana e della Rivoluzione francese, nella societ\u00e0 rumena, serba e, soprattutto, greca, nei Balcani sotto il peso dell'occupazione ottomana: vi nacquero la \"Fr\u0103\u021bia\" (Fraternit\u00e0) nei principati di Moldavia e di Valacchia, la \"Skoupchina\" (Assemblea) serba di Milo\u0161 Obrenovi\u0107 e, soprattutto, la \"Filik\u00ed Eter\u00eda\", il cui obiettivo era l'indipendenza della Grecia ottomana.\nLa \"Filik\u00ed Eter\u00eda\" fu tanto una manifestazione del sentimento nazionale greco quanto la causa che trasform\u00f2 quel sentimento in insurrezione nazionale.\nL'associazione conobbe degli esordi difficili, sia sul piano finanziario che del reclutamento. Se essa non riusc\u00ec a convincere Io\u00e1nnis Kapod\u00edstrias a prenderne il comando, sar\u00e0 invece Alessandro Ypsilanti ad accettare nell'aprile del 1820.\nL'associazione ebbe un ruolo fondamentale nella preparazione e nella dinamica della guerra di indipendenza greca. Fu per iniziativa della Filik\u00ed Eter\u00eda che la sollevazione si innesc\u00f2 anche nei principati di Moldavia e Valacchia e nel Peloponneso. Il 1\u00ba gennaio 1822 del calendario giuliano, l'indipendenza greca fu proclamata dalla prima Assemblea nazionale riunita a Epidauro. Quindici giorni pi\u00f9 tardi, il vessillo dell'Eteria fu rimpiazzato dalla bandiera bianca e blu della Grecia indipendente. La societ\u00e0 segreta era nei fatti disciolta.\nOrigine e influenze.\nIn Grecia, gli echi della Rivoluzione francese solleveranno gli entusiasmi degli intellettuali e sveglieranno il desiderio di indipendenza. Il poeta Rigas Feraios, di origine contadina, moltiplic\u00f2 le opere letterarie e politiche. Alla fine degli studi, Rigas entr\u00f2 al servizio dei Phanariotes che regnavano sui principati di Moldavia e di Valacchia. Poi, al servizio di un nobile austriaco, visse a Vienna dove frequent\u00f2 la comunit\u00e0 greca. Il suo \"Thourios\" (\"Canto di guerra\") del 1797 contiene un giuramento contro la tirannia e un appello a tutti i popoli dei Balcani a lottare contro di essa. Redasse anche un progetto costituzionale per la Grecia e per una confederazione balcanica. Affiliato alla Massoneria, ebbe l'idea di fondare una societ\u00e0 segreta operante per l'indipendenza della Grecia, e dei Balcani in generale, contando sull'intervento di Napoleone dopo le sue vittorie nella campagna d'Italia. Tent\u00f2 anche di contattarlo a Venezia, nel 1797, appena poco prima di essere arrestato e giustiziato nel 1798. Sembra che abbia creato un'Eteria a Vienna, negli anni novanta del 1700.\nNel 1809, alcuni greci stabilitisi a Parigi organizzarono una societ\u00e0 di mutuo soccorso per la comunit\u00e0 greca residente in Francia. Il simbolo di appartenenza era costituito da un anello d'oro recante incisi i simboli dell'associazione. Ne fu membro Athan\u00e1sios Ts\u00e1kalov, tra i futuri fondatori della \"Filik\u00ed Eter\u00eda\". Vi era un'altra societ\u00e0 ad utilizzare un anello come segno distintivo: era l\"\"Eteria dei Filomusi\" (), il cui scopo era la conservazione delle antichit\u00e0 greche e l'elevazione intellettuale e morale del popolo. Questa associazione di \"amici delle Muse\", o \"amici delle Arti\", ebbe un rapido sviluppo in Grecia e all'estero. Riusc\u00ec a reclutare adepti anche tra i partecipanti al Congresso di Vienna e annover\u00f2, tra i pi\u00f9 generosi finanziatori, perfino lo Zar Alessandro I di Russia, la cui generosit\u00e0 sar\u00e0 alla base dell'atteggiamento ambiguo tenuto in seguito dalla \"Filik\u00ed Eter\u00eda\" in relazione all'appoggio del sovrano russo. I membri dell'Eteria dei Filomusi portavano un anello d'oro, mentre un anello in bronzo distingueva i donatori.\nEmmanuel X\u00e1nthos, che sar\u00e0 un altro dei futuri fondatori della societ\u00e0, fu iniziato alla Massoneria nel 1813, durante un soggiorno a Leucade. Fu l'iniziazione massonica a far nascere in lui l'ispirazione per una societ\u00e0 segreta che si prendesse il compito di riunire \u00abtutti i \"kapitanioi\" degli Armatoli (una milizia greca, n.d.r.) e gli altri leader di tutte le classi di greci, in Grecia o altrove, con l'obiettivo finale di liberare la patria\u00bb.\nLa \"Filik\u00ed Eter\u00eda\" fu fondata a Odessa, il 14 settembre 1814, da Nikolaos Skoufas, Athan\u00e1sios Ts\u00e1kalov e Emmanuel X\u00e1nthos.\nOrganizzazione.\nGerarchia e iniziazione.\nA seconda delle diverse fonti, i membri erano ripartiti in tre, cinque o sette classi:\n1. \"Fratelli\" ( o ), per i membri analfabeti;\n2. \"Associati\" o \"Raccomandati\" () per gli acculturati;\n3. \"Sacerdoti\" (\"\u03b9\u03b5\u03c1\u03b5\u03af\u03c2\"), i cui membri potevano cooptare membri ai due livelli inferiori;\n4. \"Pastori\" (), che raccoglieva spesso i membri pi\u00f9 ricchi;\n5. \"Arcipastori\" ();\n6. \"Iniziati\";\n7. \"Strateghi\" (o \"Capi\") degli \"Iniziati\";Solo gli \"Iniziati\" e gli \"Strateghi\" avevano la prerogativa del comando militare.\nVi era poi un organo segreto, il 'Direttorio Invisibile' () che, all'inizio, era costituito dai soli tre soci fondatori, Nik\u00f3laos Sko\u00faphas, Athan\u00e1sios Ts\u00e1kalov e Emmanuel X\u00e1nthos, ma a cui altri si aggiungeranno in seguito. Il principale vantaggio dell'invisibilit\u00e0 era quello di alimentare indiscrezioni sul conto dei componenti. Cos\u00ec, si poteva anche far trapelare la voce secondo cui a capo dell\"'Eteria\" vi fosse lo Zar Alessandro I di Russia.\nIl rituale di iniziazione era ispirato al modello massonico. Ogni nuovo membro doveva prestare giuramento sulla fede ortodossa e sulle icone sacre, ma il \"Sacerdote\" officiante spiegava che l'ammissione del nuovo membro avveniva \u00abin virt\u00f9 del potere che gli era stato conferito dai gran sacerdoti dei Misteri eleusini\u00bb. Un'altra forma di iniziazione sarebbe stata ispirata a quella in uso presso gli Albanesi: due uomini che desideravano diventare fratelli si scambiavano le armi intorno a un altare e si stringevano le mani, pronunciando la formula \u00abLa tua vita \u00e8 la mia vita, e la tua anima \u00e8 la mia anima\u00bb, giurando di proteggere la famiglia e la casa dell'altro durante l'assenza di lui.\nNelle sue \"Memorie\", Giovanni Macrijanni racconta l'iniziazione ricevuta da un pope, tesoriere dell\"'Eteria\", tra il 1819 e il 1820. Sembra che sia consistita in un semplice giuramento su delle icone, accompagnato dal voto di non rivelare nulla, n\u00e9 della societ\u00e0, n\u00e9 dei segni distintivi dei suoi membri.\nSe a un \"Fratello\" non era chiesto altro che un fucile e cinquanta cartucce, i dovevano portare inveceun segno distintivo costituito da una croce sovrastante la mezzaluna, simbolo dell'Impero ottomano. Gli si pronunciava questo discorso: \u00abCombatti per la Fede e per la Patria; impegnati a detestare, a perseguitare e a sterminare i nemici della religione nazionale e della tua patria.\u00bb Il fine esoterico della societ\u00e0, la liberazione della Grecia, non veniva rivelato se non a partire dagli affiliati di rango \"sacerdotale\", mentre tutti i membri erano consapevoli di dover combattere i Turchi.\nLo \"Stratego\" riceveva una spada e gli si rivolgeva cos\u00ec: \u00abLa Patria te ne fa dono affinch\u00e9 tu te ne serva per Lei.\u00bb. I membri della classe dei \"Sacerdoti\" erano molto numerosi. Questo grado era uno dei pi\u00f9 interessanti: dava diritto a far proseliti e a conferire ad altri membri il grado di \"Sacerdote\", ma la quota sociale non era cos\u00ec elevata, n\u00e9 cos\u00ec regolare come per i gradi superiori.\nSegretezza dell'organizzazione.\nLa sorte subita da Rigas Feraios era servita da lezione. Il segreto assoluto divenne la regola di funzionamento. Tutti i documenti emessi dall'Eteria erano crittografati, utilizzando diversi codici. I diplomi di appartenenza erano codificati con una semplice sostituzione: 2 stava per \u0398; 8 sostituiva le lettere \u03a9 e \u039f; 9 indicava \u03a0; ecc. Altri codici erano invece pi\u00f9 complessi tanto che alcuni di essi non sono stati ancora decifrati. I membri non erano conosciuti se non attraverso dei numeri (The\u00f3doros Kolokotr\u00f3nis, ad esempio, era il 118) o mediante un soprannome (\u00ab\"Il bravo cacciatore\"\u00bb; \u00ab \"Il nobile\" \u00bb; \u00ab \"Il poltrone\" \u00bb; ecc.). Le parole utilizzate nella preparazione dell'insurrezione generale erano anch'esse dissimulate: \u00abelefante\u00bb per \u00abgrande bastimento\u00bb; \u00abcavallo\u00bb per \u00abpiccola imbarcazione\u00bb; \u00abballerini\u00bb per \u00abbanda di pallikares\u00bb; \u00abadulterio\u00bb per \u00abassassinio\u00bb; \u00abgli uomini duri\u00bb per \u00abgli Inglesi\u00bb; \u00abgli accovacciati\u00bb per \u00abi Turchi\u00bb e \u00abi valorosi\u00bb per \u00abi Greci\u00bb, ecc..\nFinanziamento.\nL'adesione all'Eteria implicava l'obbligo di contribuirne al finanziamento. Per i pi\u00f9 poveri era richiesta solo una piccola somma al momento dell'iniziazione, accompagnata da una lettera in cui si spiegava (nel caso le autorit\u00e0 ottomane se ne fossero impadronite) che quella somma era destinata ad un amico che non si vedeva da tempo e che versava in stato di bisogno. Per i pi\u00f9 ricchi, la lettera giustificava la donazione con la volont\u00e0 di partecipare al finanziamento della scuola del villaggio natio, del quale avvertivano la nostalgia dal loro esilio europeo.. In ragione dello scarso proselitismo dei primi anni, anche il finanziamento fu altrettanto basso. Oltre a questo, tutti i membri dell'associazione, almeno fino al grado di \"Fratello\", dovevano avere a loro disposizione un fucile con cinquanta cartucce..\nLe somme riscosse al momento dell'adesione variavano in funzione delle fortune individuali. Alessandro Mavrocordato, di origine fanariota, confer\u00ec all'associazione fiorini nell'ottobre 1816; Panayiotis Sek\u00e9ris don\u00f2 piastre (o \"grossia\") all'atto dell'iniziazione nel maggio 1818, che fu seguita da una nuova donazione durante l'estate. Altri membri, come N. Speli\u00e1des (settembre 1816) o Ch. Perrhaivos (marzo 1817), verseranno solamente un fiorino mentre Gregorios Papaflessas (giugno 1818) 10 \"grossia\".\nMembri.\n\"Vedi anche: \"\nLo studio di alcuni documenti, liste e memorie, permette di ripercorrere l'evoluzione del reclutamento e di fare qualche statistica, da considerarsi comunque provvisoria. Ma, cos\u00ec facendo, emergono le prime difficolt\u00e0: 20 membri nel 1816 e 42 nel 1817; nell'estate del 1818, i membri non erano che 51; 311 nuovi membri furono iniziati tra il giugno 1818 e il giugno 1819, ma solo 90 furono le cooptazioni nella seconda met\u00e0 del 1819.\nLe statistiche ci danno anche qualche ragguaglio sul profilo dei membri. Nel 1819, la Filik\u00ed Eter\u00eda aveva 452 membri, di cui 153 commercianti e armatori, 60 \"notabili\", 36 soldati, 24 ecclesiastici, 23 membri di un'amministrazione, 22 insegnanti e studenti, 16 membri di varie professioni liberali, 10 medici, 4 avvocati e 104 di cui era ignota l'occupazione. Cos\u00ec, il 44% apparteneva alla classe mercantile e il 41% alla burocrazia o all\"'Intellighenzia\".\nTrentasei membri erano dalla Russia, 25 dai principati Moldavia e Valacchia, 62 da Costantinopoli, 125 dal Peloponneso, 25 dalle Isole egee e 41 dalle Isole ionie (dove le adesioni aumenteranno dopo una visita di Kapod\u00edstrias). Cinquantasette adesioni venivano da diversi altri luoghi (Italia, Egitto, Siria, ecc.) mentre di 81 non si conosce l'origine. I membri, nei primi anni, furono in prevalenza giovani, ma la percentuale in seguito diminuir\u00e0: nel 1818 pi\u00f9 del 70% dei membri aveva meno di 40 anni, mentre nel 1819 essi rappresenteranno meno della met\u00e0.\nAll'inizio dell'insurrezione, secondo D. Brewer, l'Eteria contava membri Ma Brunet de Presle e Alexandre Blanchet, forniscono una cifra di affiliati, dato esageratamente alto per poter avere un reale fondamento. Ma lo scarto tra le due fonti rimane comunque sorprendente: forse Brewer tiene conto dei soli membri pi\u00f9 importanti, mentre Brunet e Blanchet includono nel novero anche tutto il clan familiare di ciascun membro. I tre quarti di essi vivevano al di fuori della Grecia mentre la met\u00e0 risiedeva in Russia, Moldavia e Valacchia. Pi\u00f9 della met\u00e0 aveva un'attivit\u00e0 commerciale: mercanti, impiegati nel commercio e capitani di navi. Intellettuali (insegnanti e istitutori, medici, ecc.) e \u00ab\"Primati\"\u00bb (proprietari terrieri) messi insieme, non rappresentavano che il 10% dei membri, cos\u00ec come i militari e i membri del clero che superavano, assieme, a mala pena il 10%. Non vi erano poi che sei contadini.\nIl Patriarca ecumenico di Costantinopoli Gregorio V fu avvicinato durante una sua visita al Monte Athos. In quell'occasione oppose un rifiuto, ma avrebbe poi fornito, nel giugno 1819, un contributo di piastre per \u00ab costruire una scuola \u00bb nella penisola di Mani. Che fosse per una costruzione reale, o si trattasse invece di un contributo all'Eteria, essa serv\u00ec comunque da prova alle autorit\u00e0 ottomane. Questa sua possibile implicazione nell'Eteria fu una delle accuse mossegli nell'aprile 1821, prima della sua esecuzione.\nDifficolt\u00e0 degli esordi.\nL'associazione ebbe un avvio faticoso; nel 1816 soli venti nuovi membri erano stati reclutati e, nel 1817, la cifra non raggiungeva ancora i quarantadue: qualche socio in Italia, uno a Vienna, ma nessuno nelle grandi citt\u00e0 della diaspora mercantile greca, Londra, Parigi, Marsiglia o Amsterdam. In effetti, i fondatori non facevano realmente parte della classe mercantile pi\u00f9 prospera. Non erano abbastanza ricchi da disporre della considerazione e della rete della diaspora. I primi reclutati poi, ricchi non lo erano per niente: furono definiti da Io\u00e1nnis Kapod\u00edstrias come \u00abmiserabili impiegati di commercio\u00bb.\nA settembre del 1814, i tre soci fondatori si divisero: X\u00e1nthos fece ritorno a Costantinopoli mentre Sko\u00faphas e Ts\u00e1kalov partirono per Mosca. In ottobre vi reclutarono Georgios Sek\u00e9ris, il cui fratello, Panayiotis, fu in seguito uno dei principali contributori. Sko\u00faphas ritorn\u00f2 in seguito a Odessa dove riusc\u00ec a iniziare quattro capitani greci dell'esercito russo. Avevano servito fin dai tempi della sovranit\u00e0 russa sulla Repubblica delle Sette Isole Ioniche. Facevano rotta verso San Pietroburgo per riscuotere il soldo arretrato servendosi dell'influenza di Kapod\u00edstrias. Uno di questi quattro capitani, Anagnostar\u00e1s, fu uno dei pi\u00f9 efficaci reclutatori dell'Eteria: fu in grado, da solo, di cooptare 49 nuovi membri prima dell'inizio della guerra d'indipendenza. Sko\u00faphas reclut\u00f2 anche, a quel tempo, Nik\u00f3laos Gal\u00e1tis, originario di Itaca, che pretendeva di esser Conte e di avere ascolto da Capodistria.\nCambio di strategia.\nNell'inverno 1817-1818, i tre fondatori riuniti a Costantinopoli erano vicini a decidere lo scioglimento dell'associazione ma, alla fine, si accorderanno invece per una razionalizzazione dell'attivit\u00e0. I tre non si erano praticamente mai trovati insieme nello stesso paese da quando l'Eteria era stata fondata. Si erano cos\u00ec dispersi in tutti i luoghi d'Europa. Decisero di stabilire il quartier generale dell'associazione a Costantinopoli, la capitale di quell'impero ottomano che progettavano di abbattere ma, soprattutto, il luogo dove la polizia politica era meno efficace che in Russia o nei Territori austro-ungarici. Si risolsero, innanzitutto, a concentrare le attivit\u00e0 e il reclutamento nella stessa Grecia. I quattro capitani iniziati a Odessa furono messi all'opera. Anagnostar\u00e1s fu inviato a Idra, Spetses nel Peloponneso, un secondo nel nord-est della Grecia e gli ultimi due nella penisola di Mani. La razionalizzazione pass\u00f2 inoltre per la creazione di \"eforie\" nelle principali citt\u00e0 europee e orientali. Ciascuna \"eforia\" disponeva di propri tesorieri (i pi\u00f9 ricchi membri commercianti della citt\u00e0) ed era in collegamento con il quartier generale di Costantinopoli, che si faceva carico di dirigerle e coordinarle. Io\u00e0nnina, Bucarest, Trieste, Jassy, Mosca, Pest diventeranno sedi di \"eforie\", tanto come Smirne, Chios, Samos, Calamata o Missolonghi e altre ancora.\nI problemi finanziari furono risolti da due donazioni di Panayiotis Sek\u00e9ris ( piastre in totale). In seguito egli promise di impegnare tutte le sue fortune patrimoniali al servizio della \u00abcausa\u00bb. Fu cooptato come membro del Direttorio Invisibile.\nIl 31 luglio 1818 l'Eter\u00eda fu tuttavia scossa dalla morte di uno dei suoi fondatori, Nik\u00f3laos Sko\u00faphas.\nLo smacco del fallito reclutamento di Giovanni Capodistria.\nLa successiva tappa fu la ricerca di un capo carismatico cui potersi appellare e in grado di apportare il sostegno di una grande nazione. La scelta si indirizz\u00f2 su Giovanni Capodistria e X\u00e1nthos fu inviato a San Pietroburgo nel tentativo di convincerlo. Proveniente da una ricca famiglia di Corf\u00f9, membro del governo della Repubblica delle Sette Isole Unite ed estensore della costituzione, Capodistria si era fato notare ai tempi dell'occupazione russa dell'arcipelago ed era entrato nella diplomazia fino a diventare Ministro, associato con Karl Robert von Nesselrode.\nTuttavia, gi\u00e0 nel 1817, era stato Nik\u00f3laos Gal\u00e1tis ad avvicinare Kapod\u00edstrias a San Pietroburgo e a proporgli di mettersi a capo dell\"'Eteria\". Ne aveva ricevuto un rifiuto categorico. Gal\u00e1tis si era infatti gi\u00e0 screditato nella capitale russa: l'alto tenore di vita da lui tenuto, era dovuto solo a numerosi prestiti che non si curava mai di onorar; frequentava dei cospiratori comunemente noti; affermava di avere a sua disposizione un migliaio di uomini e si diceva pronto, appena ne avesse ricevuto l'ordine, ad assassinare lo Zar. Tutto ci\u00f2 non poteva giocare a suo favore nei confronti di un ministro dell'Imperatore delle Russie. Gal\u00e1tis fece allora ritorno nelle province danubiane dove riusc\u00ec ad affiliare numerosi membri. Nel 1818 arriv\u00f2 a Costantinopoli dove tent\u00f2 di estorcere denaro ai tre fondatori, dietro minaccia di una denuncia alle autorit\u00e0. Fu convinto a recarsi nel Mani per reclutarvi nuovi affiliati per l'Eteria e Ts\u00e1kalov lo accompagn\u00f2. Si fermarono in Argolide, presso Ermione dove Gal\u00e1tis fu vittima di un \u00abadulterio\u00bb \u2013 un assassinio, nelle loro comunicazioni in codice\u00a0\u2013 il primo nella storia dell'Eteria.\nX\u00e1nthos era stato preceduto nel 1819 anche da Kam\u00e1rinos, inviato dal maniota Petrobey Mavromichalis. Kam\u00e1rinos era latore di una missiva con cui si chiedeva a Capodistria di partecipare al \u00abfinanziamento di una scuola\u00bb nel Mani e di un messaggio verbale con cui gli si offriva di prendere la guida dell'Eteria. Il diniego di Capodistria colp\u00ec talmente Kam\u00e1rinos che non pot\u00e9 fare a meno di parlarne fin quando fece al ritorno a Costantinopoli per informarne il quartier generale. Dovette aver parlato fin troppo, se anch'egli fu vittima di un \u00abadulterio\u00bb.\nI brutali e repentini assassinii di Gal\u00e1tis e Kam\u00e1rinos potrebbero essere anche spiegati altrimenti, con il fatto che i due sapessero troppo, soprattutto sul fallito tentativo di coinvolgere Capodistria, proprio quando trapelavano indiscrezioni che lo davano invece per membro del \"Direttorio Invisibile\", e quindi garante del sostegno della potenza russa all'Eteria.\nEmmanuel X\u00e1nthos, sulla carta, aveva un maggior peso. Era non solo uno dei fondatori dell'Eteria ma anche uno dei dirigenti, in qualit\u00e0 di membro del \"Direttorio Invisibile\". Aveva inoltre dalla sua, lui quarantottenne, il vantaggio della maturit\u00e0. Disponeva infine di una lettera di presentazione scrittagli da un amico d'infanzia di Capodistria, Anthimos Gazis, allora direttore di una scuola nel Pelio. Di fronte a un nuovo possibile rifiuto di Capodistria, l'idea era di riuscire almeno, grazie alla personalit\u00e0 dell'emissario, a non alienarsene le simpatie, in modo da poter ottenere da lui stesso un'indicazione alternativa. X\u00e1nthos arriv\u00f2 a San Pietroburgo nel gennaio 1820. Al cospetto del ministro gioc\u00f2 immediatamente tutte le carte a sua disposizione rivelandogli i meccanismi di funzionamento dell'organizzazione segreta. Capodistria, tuttavia, rifiut\u00f2 di nuovo, soprattutto in virt\u00f9 del suo rango politico di ministro dell Zar. Un secondo incontro fu organizzato dal segretario particolare di Capodistria, membro dell'Eteria ma vi fu un nuovo e stavolta definitivo rifiuto il 15 gennaio. Capodistria si dichiar\u00f2 tuttavia disposto a \u00abfinanziare qualche scuola\u00bb.\nSostegno e tradimento di Ali Pasha.\nAll'inizio del 1820, nel Peloponneso, i membri pi\u00f9 importanti si riunirono a Tripolizza, allora capitale politica ottomana della penisola. Essi, prima di andare oltre, volevano essere sicuri del sostegno, suggerito dal Direttorio Invisibile, della potenza russa. Designarono cos\u00ec uno di loro, Ioannis Paparrigopoulos, emissario presso il Direttorio Invisibile () e poi presso la Russia. Reclamavano al Direttorio la creazione di una \"eforia\" per la penisola, allo scopo di coordinare tutte le azioni, di obbligare gli associati, a pena di esclusione, all'obbedienza e per disporre di una tesoreria controllata dai membri pi\u00f9 rispettabili della regione che accentrasse le sottoscrizioni dei \"Fratelli\" del Peloponneso e delle isole Ionie e che non spendesse risorse se non dopo accordo con il Direttorio. Desideravano anche che la corrispondenza tra il Direttorio e il Peloponneso fosse assicurata attraverso i \"Fratelli\" di Idra, isola pi\u00f9 o meno autonoma e le cui imbarcazioni non temevano gli Ottomani.\nAl\u00ec Pasci\u00e0 di Tepeleni aveva conosciuto l'emissario Paparrigopoulos qualche anno prima e lo invit\u00f2 a fargli visita a Preveza. Desiderava rendersi totalmente indipendente dalla sovranit\u00e0 del Sultano ottomano, cercando degli alleati per rompere con la Sublime Porta (come a volte veniva metaforicamente chiamato il governo dell'Impero ottomano). Si accost\u00f2 quindi all'Eteria sperando di guadagnarsi cos\u00ec la benevolenza della Russia, visto che l'associazione si dichiarava sostenuta dall'Impero zarista. Dietro consiglio di Germanos, metropolita di Patrasso, Paparrigopoulos sarebbe entrato in confidenza con il pasci\u00e0 di Io\u00e0nnina. In cambio, Ali Pasha accord\u00f2 all'Eteria il suo appoggio, insistendo affinch\u00e9 Paparrigopoulos ne portasse a conoscenza il Direttorio e la stessa Russia.\nAli Pasci\u00e0, nel frattempo, tent\u00f2 di far assassinare a Costantinopoli uno dei suoi avversari politici, Isma\u00ebl Pasci\u00e0 e l'insuccesso comport\u00f2 la rottura tra Ali Pasci\u00e0 e la Sublime Porta. Il 23 marzo 1820 annunci\u00f2 apertamente che si sarebbe fatto liberatore dei greci. Paparrigopoulos, dopo i fatti di Costantinopoli, gli comunic\u00f2 il sostegno dell'Eteria. Il Sultano invi\u00f2 dapprima Isma\u00ebl Pasci\u00e0, quindi Hursid Pasci\u00e0, governatore del Peloponneso, alla testa di migliaia di armati arruolati nelle varie province dell'Impero, per debellare la ribellione del suo sottoposto. Dei pallikares greci, comandati da membri dell'Eteria come Odysseas Androutsos, combatterono dalla parte di Ali Pasci\u00e0. La mobilitazione di truppe ottomane in Epiro andava anche incontro alle intenzioni dell'Eteria: rimanevano in questo modo sguarnite le altre province, e i combattimenti per la liberazione potevano pi\u00f9 facilmente avervi luogo. Tuttavia, nel gennaio 1821, volendo rientrare nelle grazie del Sultano, Ali Pasha denunci\u00f2 l'Eteria e i suoi membri in alcune lettere indirizzate a Costantinopoli. Il suo tradimento fu uno nei numerosi elementi che contribuiranno ad informare la Sublime Porta sulle trame che si ordivano, obbligando l'Eteria ad accelerare il naturale corso degli avvenimenti. Nonostante tutto, le truppe ottomane rimasero concentrate attorno a Io\u00e0nnina lasciando campo libero nelle altre province.\nLa guerra d'indipendenza greca.\nIl reclutamento di Alessandro Ypsil\u00e1ntis.\nAlessandro Ypsil\u00e1ntis era un'altra possibilit\u00e0. Aiutante di campo dello Zar, aveva perduto un braccio durante la battaglia di Dresda e i suoi due fratelli erano gi\u00e0 membri dell'Eteria. X\u00e1nthos tenne con lui un approccio prudente, nel timore di vedersi opporre un altro rifiuto, un'eventualit\u00e0 considerata catastrofica. Durante un primo incontro, evoc\u00f2 le sorti dei Greci sotto il giogo ottomano, lasciandogli il tempo di riflettere e di chiedersi cosa egli potesse fare per alleviare il malessere dei compatrioti. Solo l'indomani la questione gli fu posta direttamente e Ypsil\u00e1ntis accett\u00f2 con entusiasmo. Come testimoniato dal documento sottoscritto il 24 aprile 1820, ci\u00f2 di cui assunse il comando era la \"Ellinik\u00ed Eter\u00eda\" (\"Eteria dei Greci\"), e non la \"Filik\u00ed Eter\u00eda\". Dietro quella sigla, vi era ancora l'Eteria degli Amici, divenuta ormai nazionale sotto quel diverso nome. Da ci\u00f2 deriva a volte l'ambiguit\u00e0 storiografia che vorrebbe di Ypsil\u00e1ntis il capo del solo \u00abbraccio armato\u00bb dell'Eteria.\nYpsil\u00e1ntis lasci\u00f2 allora il servizio sotto lo zar, con il pretesto ufficiale di un soggiorno termale in Bessarabia. Egli raccontava, e con lui anche i suoi biografi ottocenteschi, che prima di lasciare San Pietroburgo si sarebbe recato a Carskoe Selo e vi avrebbe incontrato lo Zar, sulle cui spalle avrebbe pianto la sorte dei Greci. Lo Zar gli avrebbe allora promesso: \u00abChe una levata di scudi si alzi in Grecia e i miei cosacchi andranno ad aiutarla.\u00bb Paparrigopoulos, ancora incaricato dal Peloponneso di assicurarsi l'appoggio russo, e Ypsil\u00e1ntis, che cominciava a dubitare della capacit\u00e0 militare degli \"eteristi\", si incontrarono a Odessa durante l'estate 1820. L'aiutante di campo dello Zar avrebbe allora raccontato il suo toccante colloquio con il sovrano. Quanto a lui, Paparrigopoulos avrebbe utilizzato una firma in bianco che gli era stata affidata, sottoscritta dai membri pi\u00f9 in vista della penisola, per fabbricarsi alla bisogna un documento con cui diradare i dubbi di Ypsil\u00e1ntis sulla consistenza militare dell'organizzazione: si trattava di una lista dettagliata (ma inventata) di armi, munizioni e idonee dotazioni finanziarie. Fu cos\u00ec che Ypsil\u00e1ntis si persuase fermamente, ma a torto, che uomini erano gi\u00e0 in armi nel Peloponneso e che Tripolizza, la capitale ottomana, era gi\u00e0 praticamente in mano ai Greci.\nLo scoppio dell'insurrezione.\nIl 7 ottobre 1820, per iniziativa del pope Gregorios Papaflessas ebbe luogo a Izma\u00efl, in Bessarabia, una riunione dell'Eteria, durante la quale fu deciso di far precipitare il corso degli eventi. Per far questo fu messo a punto un piano. Ypsil\u00e1ntis, capo dell'Eteria, doveva recarsi nel Peloponneso per proclamarvi l'insurrezione; Papaphl\u00e9ssas, invece, doveva precederlo a preparare il terreno. Da Argo, in dicembre, invi\u00f2 ai vari capi militari nella penisola delle lettere per avvisarli dell'imminenza della sollevazione.\nFu suggerito anche un altro piano. Si propose ad Ypsil\u00e1ntis di attaccare i Turchi a partire dai due principati di Moldavia e Valacchia che gli eteristi riuniti a Izmail sapevano acquisiti alla loro causa. In questo modo i rivoltosi si sarebbero trovati allo stesso tempo a fianco dei loro principi (o \"hospodari\") fanarioti, e a fianco della societ\u00e0 locale, che aveva fornito l'armata dei \"Panduri\" (truppe irregolari, l'equivalente rumeno dei \"Pallikares\" greci), arruolata da un eterista valacco, Tudor Vladimirescu. Vassallo della Sublime Porta, ma favorevole alla causa greca, l\"'hospodar\" di Moldavia, Mihail Su\u021bu, era egli stesso un membro dell'Eteria. L'amministrazione dei Fanarioti, in cui i greci erano numerosi, era anch'essa in gran parte affiliata all'Eteria, cos\u00ec come numerosi mercanti greci. Inoltre, questi principati ortodossi, vassalli ma autonomi, privi al loro interno di comunit\u00e0 musulmane, non erano difesi se non da qualche centinaio di soldati turchi, essendo tutti gli altri mobilitati contro Ali Pasci\u00e0 di Io\u00e0nnina. Da lungo tempo quei territori erano vagheggiati dall'Impero russo, che si era gi\u00e0 impadronito di met\u00e0 della Moldavia (la Bessarabia) nel conflitto con i Turchi del 1812. Proclamarvi l'insurrezione non poteva che incontrare la soddisfazione dello Zar e acquisire cos\u00ec il suo definitivo sostegno. Infine, i trattati tra l'Impero russo e quello ottomano impedivano alla Sublime Porta l'invio di truppe nelle province danubiane senza il consenso di San Pietroburgo. Si presentavano tutte le condizioni per fare di quei territori un obiettivo primario.\nA fine gennaio 1821, furono catturati in Serbia e a Salonicco due agenti di Ypsil\u00e1ntis, latori di dispacci concernenti l'insurrezione e sottoscritti di suo pugno. Rischiava di essere richiamato dallo Zar e bisognava quindi imprimere un'accelerazione agli eventi. Il 16 febbraio 1821, a Chi\u0219in\u0103u, Ypsil\u00e1ntis fiss\u00f2 al 25 marzo la data definitiva dell'insurrezione per la Grecia stessa. Oltrepass\u00f2 il corso del fiume Prut il 22 febbraio, innescando al contempo il sollevamento nei principati della regione moldava e della Valacchia.\nLa rivolta del 1821 In Moldavia e Valacchia.\nLe recenti interpretazioni storiografiche degli avvenimenti divergono. In Romania, si evoca una rivoluzione nazionale romena \u00ab\"tradita dai Greci\"\u00bb, e in Grecia si parla di un movimento insurrezionale dei Greci delle \u00ab\"province danubiane\"\u00bb. Si trattava infatti di una serie complessa di operazioni in cui gli interessi degli uni e degli altri furono talvolta convergenti, e talaltra divergenti. Il voivoda fanariota del Principato di Moldavia, Mihail Su\u021bu (Soutzos), era membro dell'Eteria e favorevole alla sollevazione, ma, prudentemente, gioc\u00f2 su entrambi i tavoli: inform\u00f2 il suo ambasciatore a Costantinopoli dell'imminenza dell'attacco di Ypsil\u00e1nti e gli ingiunse di chiedere istruzioni al Sultano, suo suzerain. Cos\u00ec, se la rivolta fosse naufragata, non si sarebbe trovato privo di copertura. Se invece fosse riuscita, non si sarebbe dato la pena di seguire le istruzioni ricevute dal Sultano.\nAlla vigilia dell'entrata di Ypsil\u00e1nti in Moldavia dal porto di Gala\u021bi, Vas\u00edlios Karavi\u00e1s, principale esponente locale dell'Eteria, riun\u00ec gli altri membri e i suoi fidati. Annunci\u00f2 loro che era ormai prossimo lo scoppio della rivolta e che bisognava cogliere di sorpresa la piccola guarnigione ottomana incaricata di presidiare. Quella, nei fatti, fu prontamente annientata. Dopodich\u00e9, Karavi\u00e1s, intravvedendovi un mezzo per arricchirsi, ordin\u00f2 agli eteristi il massacro dei commercianti turchi della citt\u00e0 per impadronirsi dei loro beni. Karavi\u00e1s divenne in seguito uno dei due comandanti di battaglione delle truppe di Ypsil\u00e1nti. Ugualmente, quando il 6 marzo gli Eteristi, acclamati dalla folla, entrarono nella capitale moldava Jassy, Ypsil\u00e1ntis, che aveva gran bisogno di fondi per pagare le sue truppe, esigette un'\u00abimposta rivoluzionaria\u00bb sui cittadini pi\u00f9 facoltosi e sottrasse somme importanti ad un banchiere greco della citt\u00e0, accampando il pretesto che egli aveva occultato (forse volontariamente) delle somme destinate all'Eteria. Il 14 marzo lasci\u00f2 Jassy alla testa di circa uomini di cui 800 erano cavalieri, la maggior parte eteristi. Le truppe marciarono sulla Valacchia ma, durante il tragitto, i volontari eteristi si abbandonarono a numerosi saccheggi (la truppa aveva deciso di vivere a spese del paese) meritandosi il discredito delle popolazioni romene che iniziarono a temere il loro passaggio.\nIn marzo, dopo il Congresso di Lubiana, lo Zar e Capodistria condannarono la proclamazione dell'insurrezione greca; quindi Alessandro I espulse Ypsil\u00e1ntis dal suo esercito e gli viet\u00f2 di rimettere piede sul territorio russo. Contemporaneamente, il Patriarca ecumenico di Costantinopoli, Gregorio V, lanci\u00f2 un anatema contro l'Eteria come pericolo per la Chiesa ortodossa. Se questi colpi inferti al movimento non riuscirono a scoraggiare Ypsil\u00e1ntis, la causa invece ne soffr\u00ec. Fu abbandonato da una parte delle sue truppe, cos\u00ec come da Mihail Su\u021bu, che ripar\u00f2 in Russia. Si stabil\u00ec il 16 aprile a T\u00e2rgovi\u0219te, in Valacchia, con poco pi\u00f9 di 600 uomini. Tra questi, aveva organizzato i pi\u00f9 giovani e ardenti a formare un battaglione sacro, vestiti di nero e con emblema un teschio con due ossa in croce e il motto \"La Libert\u00e0 o la morte\".\nL'eterista valacco Tudor Vladimirescu aveva approfittato dell'entrata di Ypsil\u00e1ntis nei principati rumeni per dichiarare una rivoluzione coordinata con il tentativo greco. L'accordo tra i due prevedeva che \"Panduri\" valacchi dovessere preventivamente assicurare a Ypsil\u00e1ntis l'attraversamento del Danubio in direzione della Grecia. Ma l'armata di Vladimirescu era minata da conflitti interni. Da un lato, certi capitani \"Panduri\", di origine rurale, consideravano le truppe di Ypsil\u00e1ntis alla stregua di una banda di predoni da mettere alla porta, e avevano per obiettivo prioritario Bucarest e l'abolizione del regime dei Fanarioti. D'altro canto, molti ufficiali di Vladimirescu erano degli eteristi di alto rango, d'origine borghese, talvolta fanariota, e mal sopportavano la sua disciplina e la sua politica. Il limpido luogotenente di Vladimirescu, il greco Iorgaki Olimpiotis, denunci\u00f2 di fronte alle truppe la politica di Vladimirescu, lo arrest\u00f2 e lo condusse al campo di Ypsil\u00e1ntis dove fu giudicato prima di subire l'esecuzione il 28 maggio 1821 per tradimento dell'Eteria. La maggior parte dei \"Panduri\", circa uomini, si sband\u00f2 e lasci\u00f2 il campo; il resto (meno di un migliaio), si un\u00ec, sotto il comando di Preda Drug\u0103nescu, ai 600 uomini di Ypsil\u00e1ntis. Da quel momento, la sua situazione militare era assai precaria. A met\u00e0 giugno, Ypsil\u00e1ntis tent\u00f2 di risalire verso il nord. Il 13 giugno le truppe ottomane si erano ripresa la citt\u00e0 di Jassy in Moldavia. Marciavano verso sud ed entrarono in Valacchia, andando incontro a Ypsil\u00e1ntis che tent\u00f2 di fuggire verso occidente. Lo scontro ebbe luogo il 19 giugno, a Dr\u0103g\u0103\u0219ani (nel distretto di V\u00e2lcea). L\u00e0, il battaglione sacro comandato da Iorgaki Olimpiotis e da Nikolaos, fratello minore di Ypsil\u00e1ntis, insieme a 500 cavalieri guidati da Vas\u00edlios Karavi\u00e1s, fu fatto a pezzi dalle truppe ottomane. Vas\u00edlios Karavi\u00e1s e i suoi si misero in fuga. Iorgaki Olimpiotis riusc\u00ec a salvare un centinaio di uomini (tra cui si trovava Athan\u00e1sios Ts\u00e1kalov, uno dei fondatori della Filik\u00ed Eter\u00eda) e lo stendardo dell'unit\u00e0 combattente. Il resto del battaglione sacro, pi\u00f9 di 400 uomini, per\u00ec. L'unica battaglia annoverata da Ypsil\u00e1ntis e dall'Eteria nei principati rumeni si concludeva con una disfatta. L'armata si disaggreg\u00f2 ma Ypsil\u00e1ntis riusc\u00ec bene o male a raggiungere l'Impero austro-ungarico dove termin\u00f2 quasi tutto il resto dei suoi giorni in prigione.\nIn Grecia.\nPapaphl\u00e9ssas, come gi\u00e0 visto, era stato inviato in Grecia per preparare il terreno prima dell'arrivo di Ypsil\u00e1ntis e per prepararvi l'insurrezione. Malgrado i suoi studi, e la sua funzione religiosa, era un ardente sostenitore dell'azione attiva: \u00ab\"Abbiamo bisogno di azione! Parlare non \u00e8 lavorare! Non si diventa uomini stando seduti in un club a scaldarsi alla stufa\u00bb\". La sua propaganda rivoluzionaria nel Peloponneso fin\u00ec per inquietare gli esponenti del \u00abnotabilato\u00bb (clero e proprietari terrieri), che avevano fatto le loro fortune e acquisito il loro potere al servizio dell'occupante ottomano. Questi \u00abprimati\u00bb, (\"pro\u00e9sti\" o \"pr\u00f3kriti\" in greco e \"koyaba\u015fi\" in turco) non avevano garantito il loro sostegno all'Eteria se non per il desiderio di sostituire la loro autorit\u00e0 a quella ottomana. Ebbero allora paura di farsi scavalcare da personaggi e discorsi pi\u00f9 radicali. Questi \u00abprimati\u00bb, condotti da Germanos, si riunirono a Patrasso e, nell'autunno 1820, tentarono di organizzare e coordinare le attivit\u00e0 dell'Eteria nella penisola. Paparrigopoulos tornava allora dalla sua missione. Dichiar\u00f2 che la creazione dell\"'eforia\" era stata approvata dal Direttorio Invisibile e avallata da Ypsil\u00e1ntis. Fu creato cos\u00ec un comitato centrale, composto da sei membri con un presidente, Ioannis Vlasapoulos, e due tesorieri, nelle persone di Ioannis Papadiamantopoulos e Panagiotis Aovali. Queste designazioni fecero nascere dei malcontenti e l'azione del comitato fu quasi immediatamente paralizzata. Il Peloponneso fu diviso in sette governi locali o \u00ab\"eforati\"\u00bb. Il risultato cercato non fu raggiunto. I discorsi moderati dei primati membri dell'Eteria alienarono all'associazione una buona parte della popolazione.\nPapaphl\u00e9ssas diceva infatti, a chi volesse intenderlo, ma anche nei rapporti inviati a Ypsil\u00e1ntis, che delle armi erano immagazzinate dalla Russia a Idra; che altre armi, ovunque nel Peloponneso, erano accantonate da Greci; che i Fanarioti erano pronti ad incendiare i principali quartieri e l'arsenale di Costantinopoli; che dieci \"brick\" di Idria, con il loro aiuto, dovevano impadronirsi del Sultano e obbligarlo ad accordare l'indipendenza alla Grecia. L\"'eforia\" peloponnesiaca lo convoc\u00f2 il 26 gennaio 1821 a Vostitsa. Si difese mostrando le lettere dei crediti che gli aveva accordato Ypsil\u00e1ntis. Il consiglio centrale gli chiese comunque di cessare le sue attivit\u00e0 e di ritirarsi in buon ordine. Fu convocata a Patrasso un'assemblea permanente degli eteristi del Peloponneso, con l'intento di designare per la regione un nuovo esponente, investito dell'autorit\u00e0 di Ypsil\u00e1ntis, oltre scegliere un nuovo emissario presso lo Zar, al fine di assicurarsi di nuovo delle intenzioni della Russia. Un tale atteggiamento non poteva per\u00f2 soddisfare la popolazione e i capi della rivolta.\nUn dei segni premonitori dell'insurrezione nazionale greca fu l'attacco condotto da Nikolaos Souliotes, un membro dell'Eteria reclutato da Papaphl\u00e9ssas, ad alcuni messaggeri ottomani nei pressi di Agridi. In seguito, la maggior parte dei capi rivoltosi che condurranno il conflitto saranno affiliati della Filik\u00ed Eter\u00eda che aveva svolto cos\u00ec il suo ruolo di preparatrice e coordinatrice dell'insurrezione.\nLa dichiarazione di indipendenza e la fine della \"Filik\u00ed Eter\u00eda\".\nIl 15 gennaio 1822, l'Assemblea nazionale costituita ad Epidauro, dopo aver proclamato l'indipendenza (riconosciuta quasi dieci anni pi\u00f9 tardi dalle potenze occidentali riunite nella Convenzione di Londra del 1832), abbandon\u00f2 definitivamente la bandiera della Filik\u00ed Eter\u00eda per adottare il blu e il bianco. Era la fine dell'Eteria dopo che essa aveva giocato il suo ruolo di protagonista nella sollevazione nazionale e nella liberazione della Grecia."}
{"id": "2247566", "revid": "287204", "url": "https://it.wikipedia.org/wiki?curid=2247566", "title": "Filiki Eteria", "text": ""}
{"id": "2247567", "revid": "300067", "url": "https://it.wikipedia.org/wiki?curid=2247567", "title": "Rod Foster", "text": ""}
{"id": "2247570", "revid": "167080", "url": "https://it.wikipedia.org/wiki?curid=2247570", "title": "Filiki Etairia", "text": ""}
{"id": "2247573", "revid": "599013", "url": "https://it.wikipedia.org/wiki?curid=2247573", "title": "Wendy Allen", "text": "Biografia.\nNata a San Pedro (Los Angeles) e attiva alla fine degli anni sessanta, era specialista dello slalom speciale, specialit\u00e0 nella quale esord\u00ec in campo internazionale ai Mondiali di Portillo 1966 classificandosi 5\u00aa.\nIn Coppa del Mondo ottenne il primo piazzamento di rilievo l'11 gennaio 1968, con il 4\u00ba posto nello slalom speciale di Grindelwald. In seguito prese parte ai X Giochi olimpici invernali di , sua unica presenza olimpica, classificandosi 22\u00aa nello slalom gigante e non completando lo slalom speciale\nA Oslo il 25 febbraio 1968 ottenne il suo unico podio in Coppa del Mondo (3\u00aa dietro a Kiki Cutter e a Isabelle Mir), in slalom speciale; il suo ultimo piazzamento in carriera fu il 4\u00ba posto nello slalom speciale di Coppa del Mondo disputato a Heavenly Valley il 6 aprile dello stesso anno."}
{"id": "2247575", "revid": "599013", "url": "https://it.wikipedia.org/wiki?curid=2247575", "title": "John Garris", "text": ""}
{"id": "2247576", "revid": "167080", "url": "https://it.wikipedia.org/wiki?curid=2247576", "title": "Alessandro Ypsil\u00e1ntis", "text": ""}
{"id": "2247577", "revid": "167080", "url": "https://it.wikipedia.org/wiki?curid=2247577", "title": "Io\u00e1nnis Kapod\u00edstrias", "text": ""}
{"id": "2247581", "revid": "290948", "url": "https://it.wikipedia.org/wiki?curid=2247581", "title": "Principio di Le Ch\u00e2telier-Braun", "text": ""}
{"id": "2247582", "revid": "121415518", "url": "https://it.wikipedia.org/wiki?curid=2247582", "title": "Michel Bouquet", "text": "Biografia.\nFiglio di un ufficiale e nipote di un calzolaio, all'et\u00e0 di sette anni Michel Bouquet viene mandato in collegio con i suoi tre fratelli. Bambino riservato, deve affrontare la crudelt\u00e0 dei suoi compagni e rester\u00e0 segnato dalla difficile esperienza. Mentre suo padre \u00e8 prigioniero di guerra, esercita svariati mestieri per sostenere la madre e i fratelli. Nel 1943, Bouquet conosce Maurice Escande, un membro della Com\u00e9die-Fran\u00e7aise, che gli offre di frequentare le sue lezioni di recitazione. In seguito \u00e8 allievo del Conservatoire national sup\u00e9rieur d'art dramatique, frequentato anche da G\u00e9rard Philipe, e debutta sul palcoscenico nel 1944, ottenendo il suo primo ruolo da protagonista in \"Rom\u00e9o et Jeannette\" di Jean Anouilh. Michel Bouquet ha contribuito a far conoscere sulle scene francesi le opere di Harold Pinter. Nominato professore al Conservatorio Nazionale Superiore di Arte Drammatica nel 1977, tra le sue pi\u00f9 celebri interpretazioni sul palcoscenico, da ricordare due lavori di Samuel Beckett, \"Aspettando Godot\" nel 1978 e \"Finale di partita\" nel 1995, nonch\u00e9 \"Danza di morte\" di August Strindberg nel 1984 e \"Il re muore\" di Eug\u00e8ne Ionesco nel 1994.\nMichel Bouquet fa la sua prima apparizione al cinema in \"Monsieur Vincent\" (1947) di Maurice Cloche. Interprete prolifico, raffinato, a volte enigmatico e inquietante, alterna teatro e cinema, pur dichiarando di preferire le tavole del palcoscenico al grande schermo. Al cinema \u00e8 particolarmente noto per le sue interpretazioni di personaggi borghesi, tipici nelle opere degli anni settanta di Claude Chabrol e Fran\u00e7ois Truffaut. Non esita a sostenere ruoli spiacevoli, a interpretare personaggi ambigui, oscuri e ombrosi. La sua silhouette, il suo volto dall'espressione imperturbabile e ascetica e la sua voce profonda conferiscono singolarit\u00e0 e profondit\u00e0 ai personaggi che interpreta, consentendogli di dimostrare grande talento sia nella commedia che nel dramma. \nPer la regia di Fran\u00e7ois Truffaut, Bouquet \u00e8 Comolli, il detective privato assassinato da Jean-Paul Belmondo in \"La mia droga si chiama Julie\" (1969) ed \u00e8 una delle vittime di Jeanne Moreau in \"La sposa in nero\" (1968). Per Chabrol interpreta il marito ingannato da St\u00e9phane Audran in \"St\u00e9phane, una moglie infedele\", cui fa seguito il crudele suocero in \"All'ombra del delitto\" (1970). Successivamente Bouquet \u00e8 il poliziotto testardo che perseguita Alain Delon in \"Due contro la citt\u00e0\" (1972), il candidato parlamentare in \"L'uomo in basso a destra nella fotografia\" (1973) di Nadine Trintignant, il magnate della stampa, ricoverato in ospedale e sostenuto dalle cure di Claude Jade in \"Le campane di Bic\u00eatre\" (1976). Nello stesso anno interpreta il miliardario nella commedia \"Professione... giocattolo\" di Francis Veber. \nIn questo decennio interpreta due ruoli oscuri per Andr\u00e9 Cayatte, in \"Non c'\u00e8 fumo senza fuoco\" (1973) e \"Ragione di stato\" (1978). Un altro film incentrato su temi politici \u00e8 \"L'attentato\" (1972) di Yves Boisset. Negli anni ottanta affianca ancora una volta St\u00e9phane Audran, per la regia di Claude Chabrol, in \"Una morte di troppo\" (1986), interpretando il notaio Lavoisier, mentre nel 1982 \u00e8 l'ispettore Javert in \"Les Miserables\", versione di Robert Hossein con Lino Ventura. Tra le sue ultime interpretazioni di rilievo, il pittore Auguste Renoir in \"Renoir\" (2012)."}
{"id": "2247583", "revid": "767487", "url": "https://it.wikipedia.org/wiki?curid=2247583", "title": "Fonti di Marina", "text": "Le Fonti di Marina sono un monumento di Piombino, situate in prossimit\u00e0 del Porto Antico di Piombino conosciuto come \"porticciolo di Marina\" (da cui prendono il nome), al di fuori della perduta Porta a Mare. \nFurono realizzate nel 1248 sotto la dominazione pisana, sfruttando una sorgente naturale. Sotto una volta a botte a tutto sesto, coronata da beccatelli, l'acqua sgorga ancora attraverso teste marmoree di animali (tre draghi ed un cavallo, con la quinta andata perduta alla fine del XIX secolo), forse opera giovanile di Nicola Pisano. Al centro del basamento in marmo si trova una lapide in caratteri gotici che ricorda la data del 1248 e i nomi di maestro Dorgodoio e dell'operaio Cambio. Pi\u00f9 in basso si trova un rilievo di due bisce avvinghiate, da cui il nome popolare di \"Fonti delle serpi in amore\". Sotto la volta si trova una consunta \"Madonna col Bambino\", probabile aggiunta quattrocentesca attribuita a Andrea Guardi.\nAdiacenti ad essa, nella met\u00e0 del XV secolo la comunit\u00e0 fece edificare i Lavatoi Pubblici, demoliti negli anni Trenta del XX secolo. "}
{"id": "2247584", "revid": "124123", "url": "https://it.wikipedia.org/wiki?curid=2247584", "title": "Cornelis de Graeff", "text": "Cornelis de Graeff fu semi-sovrano signore (\"allodiale hoge heerlijkheid\") di Zuid-Polsbroek, reggente e sindaco di Amsterdam e presidente della Compagnia Olandese delle Indie Orientali.\nBiografia.\nApparteneva alla famiglia de Graeff ed era figlio del reggente e sindaco di Amsterdam Jacob Dircksz de Graeff, sovrano signore di Zuid-Polsbroek e signore di Sloten, Osdorp, Amstelveen e Nieuwer-Amstel.\nNel 1643 divenne reggente della citt\u00e0 di Amsterdam e l'effettivo capo del governo della provincia d'Olanda.\nNel 1647-1648 insieme ad Andries Bicker e Jacob de Witt, favor\u00ec l'apertura di trattative di pace con il Sacro Romano Impero al termine della guerra degli ottant'anni, coronate con la firma della pace di Vestfalia.\nInsieme a Johan de Witt, De Graeffs nipote, favor\u00ec l'apertura di trattative di pace con l'Inghilterra al termine della prima guerra anglo-olandese, coronate con la firma del trattato di Westminster nel 1654. Il documento, tuttavia, conteneva una clausola segreta, l'atto di esclusione, che impediva agli olandesi di nominare l'erede del defunto Guglielmo II d'Orange nuovo statolder delle Province Unite. De Graeff poneva in tal modo le basi del suo potere sull'appoggio della ricca classe mercantile, tra le cui file si contavano molti membri della cosiddetta \"fazione degli Stati\", che si opponeva alla \"fazione degli Orange\". Questa divisione della societ\u00e0 olandese rispecchiava anche l'antagonismo tra le due correnti all'interno del Calvinismo, quella pi\u00f9 moderata e quella conservatrice. Nel periodo che segu\u00ec la ratifica del trattato di Westminster le Province Unite, sotto la guida di de Witt, ebbero un fiorire del commercio e dell'influenza sulla politica europea.\nNel 1660 le Province Unite d'Olanda sotto la guida del Gran Pensionario Johan de Witt, del reggente De Graeff con il figlio Pieter de Graeff e di Gillis Valckenier decisero di farsi carico dell'educazione di Guglielmo III d'Orange per assicurarsi che egli avrebbe acquisito le necessarie abilit\u00e0 per assolvere le future ed ancora non ben determinate funzioni.\nMatrimonio ed eredi.\nCornelis spos\u00f2 nel 1635 Catharina Hooft, dalla quale ebbe due figli che raggiunsero l'et\u00e0 adulta: "}
{"id": "2247585", "revid": "287204", "url": "https://it.wikipedia.org/wiki?curid=2247585", "title": "Yeso Amalfi", "text": " Secondo alcune fonti sarebbe nato nel 1923.\nCarriera.\nPrelevato dal Nizza, dove aveva appena vinto il campionato e soddisfatto i tifosi, gioc\u00f2 in Serie A con la maglia del nella stagione 1951-1952 terminata al 12\u00ba posto per la squadra piemontese, dove segn\u00f2 le sue uniche due reti con i granata nella vittoria in trasferta contro il Palermo per 2-0 del 9 dicembre 1951, dodicesima giornata."}
{"id": "2247586", "revid": "167080", "url": "https://it.wikipedia.org/wiki?curid=2247586", "title": "Guerra di indipendenza greca", "text": ""}
{"id": "2247588", "revid": "300067", "url": "https://it.wikipedia.org/wiki?curid=2247588", "title": "Leroy Combs", "text": ""}
{"id": "2247591", "revid": "466539", "url": "https://it.wikipedia.org/wiki?curid=2247591", "title": "Spider Sabich", "text": "Biografia.\nNato a Sacramento e cresciuto a Kyburz, nei pressi del lago Tahoe, Sabich ottenne il suo primo piazzamento internazionale di rilievo il 26 marzo 1967, giungendo 6\u00ba nello slalom speciale di Coppa del Mondo disputato a Jackson Hole. L'anno dopo prese parte ai X Giochi olimpici invernali di , classificandosi 14\u00b0 nello slalom gigante e 5\u00b0 nello slalom speciale, e ottenne la sua unica vittoria, nonch\u00e9 primo podio, in Coppa del Mondo il 7 aprile nello slalom speciale di Heavenly Valley.\nIl 21 dicembre 1969 colse a Lienz il suo ultimo podio in Coppa del Mondo, sempre in slalom speciale (3\u00ba); l'ultimo piazzamento della sua carriera fu il 9\u00ba posto ottenuto nello slalom speciale disputato il 22 febbraio 1970 a Jackson Hole. In quello stesso 1970 abbandon\u00f2 l'agonismo per partecipare al circuito professionistico nordamericano, aggiudicandosi il titolo nel 1971 e nel 1972 e riscuotendo particolare successo grazie a un bell'aspetto e un carattere estroverso. Continu\u00f2 a gareggiare nei circuiti professionistici fino alla morte, avvenuta nel 1976, quando Sabich fu ucciso dall'amante, l'attrice e cantante francese Claudine Longet, con un colpo di pistola giudicato colposo dalla magistratura.\nPalmar\u00e8s.\nCoppa del Mondo.\nCoppa del Mondo - vittorie.\nLegenda:\nSL = slalom speciale"}
{"id": "2247592", "revid": "300067", "url": "https://it.wikipedia.org/wiki?curid=2247592", "title": "Wesley Cox", "text": "Carriera.\nDopo un'ottima carriera collegiale con la University of Louisville \u00e8 stato scelto dai Golden State Warriors con la diciottesima scelta nel Draft NBA 1977; rimane nella NBA per due anni, nei quali gioca 74 partite con una media di 4,6 punti e 2,8 rimbalzi nell'arco di tutto il biennio."}
{"id": "2247594", "revid": "818832", "url": "https://it.wikipedia.org/wiki?curid=2247594", "title": "GPS Aided Geo Augmented Navigation", "text": "Il GPS Aided Geo Augmented Navigation o GPS and Geo Augmented Navigation system (GAGAN) \u00e8 un sistema satellitare di navigazione regionale progettato dal governo indiano, che migliorer\u00e0 l'accuratezza dei ricevitori GNSS, fornendo segnali di riferimento. Il costo \u00e8 di 7.740.000.000 di rupie.\n\u00c8 stato progettato in 3 fasi nel 2008 dall'Autorit\u00e0 aeroportuale dell'India con l'aiuto della tecnologia e del supporto spaziale dell'Organizzazione di Ricerca Spaziale Indiana (ISRO)\nL'obiettivo \u00e8 di fornire un sistema di navigazione per tutte le fasi di volo sullo spazio aereo indiano e le aree adiacenti.\nSar\u00e0 applicable in operazioni di salvataggio e andr\u00e0 incontro alle prestazioni richieste dai corpi regolamentari dell'aviazione civile internazionale.\nSar\u00e0 completato nel 2011. Gagan \u00e8 la traslitterazione della parola Hindi che significa cielo, come nel Sanscrito."}
{"id": "2247595", "revid": "54354", "url": "https://it.wikipedia.org/wiki?curid=2247595", "title": "GAGAN", "text": ""}
{"id": "2247596", "revid": "167080", "url": "https://it.wikipedia.org/wiki?curid=2247596", "title": "Philiki Hetairia", "text": ""}
{"id": "2247597", "revid": "599013", "url": "https://it.wikipedia.org/wiki?curid=2247597", "title": "Emerson Pereira da Silva", "text": "Carriera.\nNel 1998 ha giocato in Serie A con la maglia del ."}
{"id": "2247598", "revid": "74801", "url": "https://it.wikipedia.org/wiki?curid=2247598", "title": "Federico Maggioni", "text": "Trascorre gli anni dell'infanzia e della prima adolescenza a Roma, prima di trasferirsi con la famiglia a Milano dove tuttora vive e lavora. Durante il periodo universitario, \u00e8 iscritto alla Facolt\u00e0 di scienze economiche dell'Universit\u00e0 cattolica di Milano, sviluppa un forte interesse per il disegno e, dopo il servizio di leva, nel 1969, viene assunto alla \"Domenica del Corriere\", dove pu\u00f2 fare le prime esperienze di grafica e illustrazione. Dopo un breve periodo al \"Corriere dei Piccoli\", entra, nel 1972, nella redazione del nuovo periodico \"Corriere dei ragazzi\" di cui, ormai giornalista professionista, diventa due anni dopo capo servizio grafico. Nel 1975, con la direzione di Alfredo Barberis, partecipa al progetto del nuovo \"Corriere dei Piccoli\" di cui diventer\u00e0 art director, prima di collaborare, nella seconda met\u00e0 degli anni Settanta, con la casa editrice Vallecchi di cui studia il restyling grafico. Nel 1979 viene incaricato dall'editore Raffaele Crovi di realizzare le copertine per la casa editrice Rusconi. Nel 1980 pubblica il suo primo libro, \"L\u00e0 nel selvaggio West\", realizzato insieme a Tiziano Sclavi. Ne seguiranno molti altri, pubblicati dalle maggiori case editrici italiane (Rizzoli, Mondadori, Einaudi, Feltrinelli, Salani, Zanichelli, Elle, Editori Riuniti, Bruno Mondadori, Fatatrac, La coccinella, Elemond) e scritti da autori come Renato Queirolo, Donatella Ziliotto, Francesca Lazzarato, Roberto Denti, Roberto Piumini, Giusi Quarenghi, Ennio Cavalli o Antonio Steffenoni. \nNello stesso periodo la rivista Grazia comincia a ospitare le sue illustrazioni a commento dei racconti settimanali. Da questo momento i suoi disegni appaiono su testate come \"Corriere della sera\", \"Epoca\", \"Amica\", \"Brava\", \"Salve\", \"Internazionale\" o \"Abitare\". \nNel 1981 diventa responsabile grafico del gruppo editoriale Bompiani-Sonzogno-Fabbri e nel 1984 progetta per la Bonelli editore, insieme a Tiziano Sclavi, l'edizione italiana della rivista \"Pilot\", di cui sar\u00e0 \"art director\". In seguito collabora come grafico editoriale e concept designer con aziende come Ipsoa, Sole 24 ore e Mythos Ark\u00e8. Ha progettato e realizzato per il quotidiano \"Il Giorno\" l'inserto settimanale per ragazzi. \nNel 2000 comincia a collaborare con la casa editrice Corraini di Mantova per cui realizza numerosi libri come \"Cuore\" di Edmondo De Amicis, \"Il regolamento del giuoco del calcio\" e \"Rosa Vercesi\", testo teatrale di Guido Ceronetti. Nel 2006 pubblica, per la casa editrice Piemme, \"I promessi sposi nei disegni di Federico Maggioni\" e nello stesso anno illustra la nuova edizione del \"Cavaliere inesistente\" di Italo Calvino. L'anno seguente comincia a collaborare con la casa editrice Longanesi per cui realizza numerose copertine della collana Le spade. Nel 2008 realizza le illustrazioni per il volume dedicato a Giulio Cesare Croce \"L'arguto bolognese\", scritto da Elisabetta Lodoli e pubblicato da Bup. Nel 2009 la casa editrice BD ripubblica \"L\u00e0 nel selvaggio West\" e l'anno seguente, sempre per BD, realizza le illustrazioni per la ristampa di \"Mostri\" di Tiziano Sclavi.\nCollabora con la rivista \"Liber\" ed \u00e8 direttore responsabile di \"Un sedicesimo\", edita da Corraini.\nHa partecipato a numerose collettive in Italia e in Europa. Sue personali sono state organizzate a Milano, Pavia, Pontremoli, Mantova, Bologna e Lecco.\nHa organizzato laboratori per adulti e ragazzi in diverse edizioni del Festivaletteratura di Mantova (di cui ha realizzato il manifesto nel 2010) e nell'anno scolastico 2007/2008 ha tenuto un corso d'illustrazione presso l'Accademia di belle arti di Bologna.\nIn occasione dei 150 anni dell'unit\u00e0 d'Italia, ha illustrato, per il Corriere della sera, alcune delle 45 puntate di Visioni d'Italia (di cui ha creato il logo), una serie di articoli scritti da Gian Antonio Stella e Sergio Rizzo tesi a rileggere momenti e luoghi salienti del Risorgimento pubblicati ogni sabato sul quotidiano milanese dal febbraio al dicembre del 2010. \nSempre in occasione del centocinquantenario dell'Unit\u00e0 d'Italia ha curato, per le edizioni BD, il volume Tracce di Garibaldi (2011).\nL'11 marzo del 2012 viene pubblicata, sulla Lettura, l'inserto culturale domenicale del Corriere della sera, la prima puntata di una graphic novel legata ai sogni (e a Freud). Dopo il primo episodio, omaggio alla poesia di Leopardi , la seconda puntata (dedicata a Kandinskij) appare, sempre sulla Lettura, il 15 luglio dello stesso anno. La serie si conclude quattro anni dopo, il 27 marzo del 2016, con una storia incentrata su Amleto (e il suo fantasma). \nIl primo dicembre del 2012 viene inaugurata a Cremona (presso Santa Maria della Piet\u00e0) una mostra antologica intitolata \"Che la festa cominci\" e nello stesso mese viene quindi pubblicata la versione del \"Canto di Natale\" di Charles Dickens illustrata da Federico Maggioni e pubblicata da Corraini Editore.\nNel 2013 realizza diverse vedute della citt\u00e0 di Genova che verranno pubblicate nel volume \"Bambini\" di Simonetta Maione, Federico Maggioni e Mario Lodi (Artebambini) e nello stesso anno pubblica nella collana dei Classici del Battello a vapore delle Edizioni Piemme una versione illustrata del \"Giornalino di Gian Burrasca\" di Vamba, arricchita da un'introduzione di Dario Fo. \nSempre nel 2013 inizia una collaborazione con Donzelli Editore, con cui pubblica l'edizione illustrata di \"24 ore nella vita di una donna\" di Stefan Zweig, cui seguiranno due classici come \"I tre moschettieri\" (2014) e \"Vent'anni dopo\" (2015) di Alexandre Dumas, oltre a \"La Grande guerra raccontata ai ragazzi\" (2015) di Marnie Campagnaro. "}
{"id": "2247599", "revid": "599013", "url": "https://it.wikipedia.org/wiki?curid=2247599", "title": "Glenn Mosley", "text": ""}
{"id": "2247601", "revid": "228446", "url": "https://it.wikipedia.org/wiki?curid=2247601", "title": "Karl Robert von Nesselrode", "text": ""}
{"id": "2247602", "revid": "1711941", "url": "https://it.wikipedia.org/wiki?curid=2247602", "title": "Najoua Belyzel", "text": ""}
{"id": "2247604", "revid": "228446", "url": "https://it.wikipedia.org/wiki?curid=2247604", "title": "Karl Robert Nesselrode", "text": ""}
{"id": "2247605", "revid": "599013", "url": "https://it.wikipedia.org/wiki?curid=2247605", "title": "Nova Express (rivista)", "text": "Nova Express \u00e8 stata una rivista italiana di fumetti, pubblicata dall'editore bolognese Granata Press dal 1991 al 1996, diretta e ideata dal critico e curatore editoriale Luigi Bernardi.\nSulle sue pagine, oltre ad articoli dedicati a diverse produzioni culturali di avanguardia, all'attualit\u00e0 politica e all'evoluzione tecnologica, trovarono spazio grandi autori del fumetto d'autore contemporaneo, sia britannici ed americani (Frank Miller, Dave Gibbons, Howard Chaykin, Pat Mills, Kevin O' Neill, Pete Milligan, Jamie Hewlett), che franco-belgi (Alex Varenne, Beb Deum, Pirus, Mezzo), ma anche giapponesi (Ry\u014dichi Ikegami) e italiani (Lorenzo Mattotti, Igort, Roberto Baldazzini, Franco Saudelli, Onofrio Catacchio, Otto Gabos, Vanna Vinci, Davide Fabbri)."}
{"id": "2247606", "revid": "599013", "url": "https://it.wikipedia.org/wiki?curid=2247606", "title": "Danny Boffin", "text": ""}
{"id": "2247609", "revid": "287204", "url": "https://it.wikipedia.org/wiki?curid=2247609", "title": "Andries Cornelis Dirk de Graeff", "text": "De Graeff era figlio del diplomatico e ministro Dirk de Graeff van Polsbroek, membro della famiglia nobile De Graeff, patriziato cittadino di Amsterdam."}
{"id": "2247615", "revid": "1543377", "url": "https://it.wikipedia.org/wiki?curid=2247615", "title": "Nazionale di rugby a 15 del Senegal", "text": "La nazionale di rugby XV del Senegal rappresenta il Senegal nel rugby a 15 in ambito internazionale, dove \u00e8 inclusa fra le formazioni di terzo livello."}
{"id": "2247617", "revid": "336956", "url": "https://it.wikipedia.org/wiki?curid=2247617", "title": "SIG-550", "text": ""}
{"id": "2247622", "revid": "287204", "url": "https://it.wikipedia.org/wiki?curid=2247622", "title": "Clubul Sportiv Central Dinamo", "text": "Il Clubul Sportiv Central Dinamo \u00e8 una societ\u00e0 polisportiva moldava, con sede a Chi\u0219in\u0103u. Da atto costitutivo, \u00e8 un'autorit\u00e0 amministrativa subordinata al Ministero degli affari interni, che garantisce la formazione degli atleti professionisti nonch\u00e9 la loro partecipazione a competizioni nazionali e internazionali.\nCalcio a 5.\nLa Dinamo ha partecipato ad una sola edizione del campionato moldavo di calcio a 5, vincendola (2007-08). La societ\u00e0 non si \u00e8 reiscritta al torneo l'anno successivo ma ha partecipato alla Coppa UEFA dove \u00e8 uscita nel turno preliminare, giungendo seconda nel raggruppamento vinto dal FK Nautara Kaunas."}
{"id": "2247628", "revid": "287204", "url": "https://it.wikipedia.org/wiki?curid=2247628", "title": "Toligma Chi\u0219in\u0103u", "text": "Il Clubul de Futsal Toligma, meglio conosciuto come Toligma Chi\u0219in\u0103u, \u00e8 stata una squadra moldava di calcio a 5, fondata il 14 ottobre 2002 a Chi\u0219in\u0103u.\nNella sua breve storia, il team presieduto da Ghennadii Corpocean ha raggiunto nelle prime due stagioni immediatamente la vittoria nella Coppa di Moldavia e due terzi posti in campionato, per poi vincere il successivo Campionato 2005/2006, la squadra ha per\u00f2 ingloriosamente finito la sua parabola non iscrivendosi al successivo campionato, rinunciando a difendere sia il titolo nazionale che la Coppa di Moldavia.\nIn Europa il Toligma ha partecipato alla UEFA Futsal Cup 2006-2007 vincendo il proprio gruppo preliminare ma fermandosi poi ai gironi del tabellone principale."}
{"id": "2247632", "revid": "767487", "url": "https://it.wikipedia.org/wiki?curid=2247632", "title": "Tom Dragna", "text": "\u00c8 stato il consigliere della Famiglia di Los Angeles, dal 1931 al 1956, guidata da suo fratello Jack Dragna. Suo figlio \u00e8 stato Louis Dragna, futuro capodecina della famiglia.\nBiografia.\nGaetano Dragna nacque a Corleone, in provincia di Palermo, nel 1889. Con la sua famiglia emigr\u00f2 a New York nel 1898. Alla met\u00e0 degli anni dieci si trasferirono a Los Angeles, dove divennero due importanti esponenti della famiglia guidata da Joe Ardizzone. All'inizio degli anni venti suo fratello Jack venne nominato capodecina, e Tom divenne il suo braccio destro e \"soldato\" pi\u00f9 importante.\nNel 1931 suo fratello Jack divenne il boss della famiglia e nomin\u00f2 Tom consigliere. Gli affari principali di Tom furono i sindacati ed il gioco d'azzardo: si dice che soltanto la sua compagnia la \"manufacturing company\", fruttasse 10 milioni di dollari l'anno.\nNel 1956 dopo la morte per cause naturali di suo fratello Jack, il sessantaseienne Tom Dragna decise di ritirarsi a vita privata, lasciando la gestione dei suoi racket a suo figlio Louis. Gaetano Dragna mor\u00ec nel 1977 a Los Angeles di cause naturali."}
{"id": "2247635", "revid": "287204", "url": "https://it.wikipedia.org/wiki?curid=2247635", "title": "Futsal Club Camelot", "text": "Il FC Camelot, meglio conosciuto come Camelot Chi\u0219in\u0103u, \u00e8 stata una squadra moldava di calcio a 5, fondata nell'autunno 2001 a Chi\u0219in\u0103u, ha partecipato alla Coppa di Moldavia 2002 con il nome di Alianta Chi\u0219in\u0103u.\nNella sua breve storia, che va dai campionati 2001-2002 al 2006-2007 il team ha raggiunto importantissimi traguardi tanto da essere ancora oggi la squadra pi\u00f9 titolata di Moldavia: dopo il terzo posto della prima stagione, i rossi di Chi\u0219in\u0103u hanno ottenuto un terzo posto, un secondo posto e tre titoli nazionali di cui l'ultimo nel Campionato 2006/2007, la squadra ha per\u00f2 ingloriosamente finito la sua parabola non iscrivendosi al successivo campionato, rinunciando a difendere sia il titolo nazionale che la Coppa di Moldavia e rendendo impossibile anche la disputa della Supercoppa di Moldavia.\nIn Europa il Camelot ha avuto un'esistenza difficile a partire dalla 2004-2005 terminata a zero punti con tre sconfitte su tre gare, nella successiva edizione ha rinunciato alla partecipazione mentre nella Coppa UEFA 2007-08 ha terminato di nuovo ultima nel girone con tre sconfitte in tre gare."}
{"id": "2247637", "revid": "486946", "url": "https://it.wikipedia.org/wiki?curid=2247637", "title": "FC Camelot", "text": ""}
{"id": "2247652", "revid": "89688", "url": "https://it.wikipedia.org/wiki?curid=2247652", "title": "Lorenzo De Medici", "text": ""}
{"id": "2247657", "revid": "666668", "url": "https://it.wikipedia.org/wiki?curid=2247657", "title": "AGBU Ararat", "text": "L'Armenian General Benevolent Union Ararat, conosciuta semplicemente come AGBU Ararat, \u00e8 una societ\u00e0 cipriota di calcio a 5 con sede a Nicosia.\nStoria.\nLa squadra \u00e8 la sezione di calcio a 5 della polisportiva fondata nel 1984 da un gruppo di soci dell'Armenian General Benevolent Union di Nicosia per praticare il calcio a livello amatoriale. Fondata nel 1999, \u00e8 stata tra le squadre pioniere della disciplina a Cipro, tanto da divenire in breve tempo la squadra pi\u00f9 vincente, mettendo in bacheca sette titoli di Cipro e sei coppe nazionali. Nelle sue partecipazioni internazionali, il miglior risultato \u00e8 arrivato nella prima annata di Coppa UEFA quando il pareggio con l'Iberia Tblisi e la vittoria con il hanno consentito ai cirpioti di chiudere il girone di qualificazione dietro al Action 21 Charleroi. Dalla Coppa UEFA 2007-08 le formazioni cipriote sono costrette a giocare il girone di qualificazione al tabellone principale, l'Ararat non ha pi\u00f9 raggiunto tale traguardo."}
{"id": "2247660", "revid": "486946", "url": "https://it.wikipedia.org/wiki?curid=2247660", "title": "Ararat Nicosia", "text": ""}
{"id": "2247672", "revid": "834", "url": "https://it.wikipedia.org/wiki?curid=2247672", "title": "Buck00", "text": ""}
{"id": "2247696", "revid": "201394", "url": "https://it.wikipedia.org/wiki?curid=2247696", "title": "Par\u00e1lisis Permanente", "text": "Par\u00e1lisis Permanente \u00e8 stato un gruppo musicale fondato a Madrid nel 1981 da Eduardo Benavente e Nacho Canut (basso) come progetto parallelo degli Alaska y los Pegamoides, gruppo legato a sonorit\u00e0 pop in cui entrambi suonavano, ispirandosi ad artisti come Killing Joke, Theatre of Hate e UK Decay.\nLa band inizi\u00f2 - ma con continue interruzioni - le prove negli ultimi mesi del 1980 fino al 1981, anno in cui insieme ai Gabinete Caligari registrarono in studio uno split.\n\"Autosuficiencia\".\nLa divulgazione dello split Par\u00e1lisis Permanente / Gabinete Caligari segn\u00f2 la nascita delle etichette indipendenti in Spagna. Nel gennaio 1982 pubblicarono questo EP sulla cui copertina erano scritti in lettere gotiche i nomi dei Par\u00e1lisis e dei Gabinete Caligari sopra lo sfondo di due tombe da cui sbucano due mani (le copertine delle edizioni successive prevedono due pira\u00f1a).\nLe canzoni dei Par\u00e1lis Permanente contenute nell'Ep sono \"Autosuficiencia\" (\"Autosufficienza\") e \"Tengo un pasajero\" (Ho un passeggero). \"Autosuficiencia\" fu ispirata da \"God Save the Queen\" dei Sex Pistols per il sound mentre il testo farneticante, secondo una dichiarazione dello stesso Nacho Canut, da \"Noo Feelings\" di cui si propone di essere una parodia.\nFu una delle prime canzoni tra le etichette indipendenti ad entrare nelle hits e divenne per molta gente un inno.\n\"Tengo un pasajero\" nasce come imitazione di \"The Wait\" dei Killing Joke e racconta una storia terrificante basata sul film Alien.\n\"Quiero ser santa\".\nPoco dopo pubblicarono un ulteriore EP, \"Quiero ser santa\" (\"Voglio essere santa\"): sulla copertina frontale una donna nuda crocifissa, sul retro Eduardo Benavante seduto su una sedia a gambe divaricate, come paralizzato, con un'espressione terrorizzata sul volto e con un taglio di capelli simile a quello di Sid Vicious. Nell'EP sono contenute 4 canzoni: \"Unidos\" (\"Uniti\"), \"Yo no\" (\"Io no\"), \"Quiero ser santa\" e \"Un d\u00eda en Texas\" (\"Un giorno in Texas\"). Fatta eccezione dell'ultima, legata ancora ad un sound UK 82 \"\u00e0 la\" GBH, le prime tre rientrano nel genere Gothic rock.\n\"Quiero ser santa\" ha un'introduzione caratterizzata dal suono delle campane della cattedrale di Burgo. Le parole furono scritte da Alaska e Ana Pegamoide e sono di critica verso fantomatiche suore.\n\"Unidos\", canzone molto veloce, racconta la storia di due gemelli siamesi mentre \"Yo no\" riprendente le tematiche antisociali punk in modo ironico.\n\"El acto\".\nPrimo LP della band, venne realizzato nel luglio del 1982 dopo l'abbandono di Nacho Canut con la collaborazione di Rafa Balsameda (che suonava nei Negativo) e di Ana \"Pegamoide\" Curra (tastiere). Il titolo \"El acto\" indica l'amplesso.\nEduardo Benavente ed Ana Curra scrissero le canzoni \"Adictos a la lujuria\" (\"Vogliosi\"), \"Te gustar\u00e1\" (\"Ti piacer\u00e0\"), \"Tengo un precio (soy barata)\" (\"Ho un prezzo, sono poco costosa\"), \"Esa extra\u00f1a sonrisa\" (\"Quello strano sorriso\") e il brano strumentale \"Bacanal\". Altre canzoni contenute nell'LP sono: \"Jugando a las cartas\" (\"Giocando a carte\"), \"Vamos a jugar\" (\"Andiamo a giocare\"), \"Esto no es (nada divertido)\" (\"Questo non \u00e8 - per nulla divertente\"), una nuova versione di \"Tengo un pasajero\", un'altra canzone anti-sociale, \"Todo el mundo\" (\"Tutti\") e due covers: di Iggy Pop, \"Quiero ser tu perro\" (da \"I Wanna be Your Dog\") e una di David Bowie (\"Heroes\").\n\"Nacidos para dominar\" / \"Sangre\".\nL'ultimo singolo realizzato dalla band, prima della morte da Eduardo Benavente avvenuta durante un viaggio in macchina, contiene le canzoni \"Nacidos para dominar\" (\"Nati per dominare\"), dedicata alle battaglie avvenute nel mondo per il potere, e \"Sangre\" (\"Sangue\"), una canzone ispirata dei Killing Joke."}
{"id": "2247697", "revid": "135224", "url": "https://it.wikipedia.org/wiki?curid=2247697", "title": "4,6 \u00d7 30 mm HK", "text": ""}
{"id": "2247701", "revid": "51032", "url": "https://it.wikipedia.org/wiki?curid=2247701", "title": "Antille Francesi", "text": ""}
{"id": "2247703", "revid": "1522738", "url": "https://it.wikipedia.org/wiki?curid=2247703", "title": "Antille francesi", "text": "Le Antille francesi (in francese \"Antilles fran\u00e7aises\") sono alcune isole dei Caraibi appartenenti al gruppo delle Antille. Sono costituite da quattro isole principali: Saint-Martin, Martinica e Saint-Barth\u00e9lemy e Guadalupa con il suo arcipelago."}
{"id": "2247704", "revid": "2194416", "url": "https://it.wikipedia.org/wiki?curid=2247704", "title": "Affare", "text": "Affare \u00e8 una parola che nasce nel XVII secolo in Francia dall'espressione \"avoir \u00e0 faire\" (\u00abavere a che fare\u00bb) ha molti e diversi tra loro significati, soprattutto in campo economico; in tale ultimo caso si usa anche, come sinonimo di impresa, il termine inglese business (IPA: , letteralmente \"affari\").\nDescrizione.\nIl significato principale si sviluppa nel campo economico dove sta ad indicare un'operazione che si presenti o si concluda in modo vantaggioso, o meno, per uno, o pi\u00f9 partecipanti alla transazione (detta appunto \u00abtransazione d'affari\u00bb) Chi \u00e8 impegnato in generiche attivit\u00e0 economiche viene designato come \u00abuomo d'affari\u00bb e nello stesso settore di attivit\u00e0 compare la figura del \u00abprocacciatore d'affari\u00bb.\nNei mezzi di comunicazione si \u00e8 diffusa l'espressione \u00abcomitato d'affari\u00bb, per significare un centro d'affari, nascosto ed illegale, che pu\u00f2 comprendere politici, magistrati, professionisti, imprenditori e funzionari della pubblica amministrazione i quali, mettendo in atto vari reati, quali abuso d'ufficio, corruzione in atti pubblici, associazione per delinquere e truffa aggravata, gestiscono grandi operazioni economiche allo scopo di soddisfare interessi personali e di gruppi a scapito della collettivit\u00e0. \nParticolarmente nella lingua inglese il significato economico di affare \u00e8 tradotto con il termine \"business\" mentre la parola \"affair\" sta ad indicare un evento scandaloso di natura amorosa o sessuale. Nella lingua tedesca il termine \"Aff\u00e4re\" mantiene il significato originale dell'etimologia francese ed anche quello della lingua inglese. In italiano un significato simile si pu\u00f2 riscontrare nell'espressione \"affari di cuore\".\nAffare sta ad indicare genericamente un impegno, un compito da svolgere da parte di un privato (ad es. \u00absbrigare un affare\u00bb) o da organi pubblici (affare di stato o affari pubblici) o le particolari competenze, nell'ambito o fuori dei confini nazionali, che sono indicate come proprie di un Ministero dell'interno o degli affari esteri.\nL'espressione invece \u00abaffari di famiglia\u00bb sottintende la riservatezza di particolari aspetti della vicende di una famiglia.\nUtilizzo informale.\nAncora pi\u00f9 genericamente il vocabolo significa una cosa, un oggetto indefinito, ad es.\u00ab A che serve quest'affare?\u00bb mentre quando ci si trova di fronte a una difficolt\u00e0 si usa l'espressione: \u00ab\u00c8 un brutto affare.\u00bb \nIl termine pu\u00f2 significare anche qualcosa che si vuole mantenere segreta o personale, per es. \u00ab\u00c8 affar mio.\u00bb Uso frequente del termine lo si ritrova quando si vuole indicare una vicenda politica o giudiziaria di vasta risonanza nell'opinione pubblica; in questo caso coincide con la parola scandalo. Per es. \u00abaffare Dreyfus\u00bb.\nUn comportamento egoistico e asociale si designa come \u00abfarsi gli affari propri\u00bb."}
{"id": "2247705", "revid": "281294", "url": "https://it.wikipedia.org/wiki?curid=2247705", "title": "Try Bennette", "text": ""}
{"id": "2247708", "revid": "1543377", "url": "https://it.wikipedia.org/wiki?curid=2247708", "title": "Fokker F.VII", "text": "Il Fokker F.VII fu un aereo di linea trimotore monoplano ad ala alta, sviluppato dall'azienda aeronautica olandese Fokker nei primi anni venti, e prodotto dalla stessa, dalla sua sussidiaria statunitense Atlantic Aircraft Corporation e su licenza da diverse altre aziende mondiali tra la seconda parte degli anni venti e gli anni trenta.\nStoria del progetto.\nIl progetto originale, disegnato da Walter Rethel nel 1924, era relativo a un velivolo monoplano ad ala alta munito di un singolo motore posto sul naso. Il prototipo del modello, indicato dall'azienda come F.VII e privo di marche di identificazione, vol\u00f2 in quella configurazione per la prima volta l'11 aprile 1924, sollevandosi dalla pista di volo dell'aeroporto di Amsterdam-Schiphol ai comandi del pilota collaudatore Herman Hess.\nAnthony Fokker modific\u00f2 il progetto aggiungendo altri due motori posti in gondole subalari per poter partecipare alla prima edizione del Ford Reliability Tour del 1925, il quale poi risulter\u00e0 vincitore della competizione. Dato il successo di questa soluzione le versioni F.VIIa/3m, F.VIIb/3m ed F.10 furono dotate tutte di tre motori, acquisendo popolarit\u00e0 con il nome Fokker Trimotor\nImpiego operativo.\nLa realizzazione del Fokker F.VII, nelle sue versioni da 8 e da 12 passeggeri, forn\u00ec al mercato del trasporto aereo un nuovo mezzo terrestre con il quale molte compagnie aeree sia europee che statunitensi iniziarono l'attivit\u00e0 di trasporto passeggeri. Assieme al comparabile Ford Trimotor di produzione statunitense riusc\u00ec ad imporsi sul mercato nordamericano sino alla fine degli anni venti. Tuttavia la popolarit\u00e0 del velivolo gli si ritorse economicamente contro a seguito dell'incidente aereo in cui perse la vita Knute Rockne, allenatore della squadra di calcio americano della University of Notre Dame, l'F.10 del volo TWA 599. La commissione di inchiesta istituita per indagare sull'accaduto rivel\u00f2 che la causa era dovuta a dei problemi strutturali legati alla laminatura del compensato, soluzione tecnica adottata dalla Fokker, e che determin\u00f2 la revoca dell'autorizzazione al volo del modello favorendo lo sviluppo dei nuovi Boeing 247 e Douglas DC-2 di costruzione interamente metallica.\nBench\u00e9 fosse stato concepito per uso civile, l'F.VII venne utilizzato anche in ambito militare. L'azienda polacca Plage i La\u015bkiewicz, che aveva acquistato la licenza per produrre i velivoli olandesi, tra il 1929 ed il 1930 realizz\u00f2, oltre ad 11 esemplari ad uso civile di linea, e 20 esemplari ad uso militare trasformati in bombardieri dal progettista Jerzy Rudlicki. Questi vennero impiegati dal 1 Pu\u0142k Lotniczy nelle squadriglie da bombardamento 211 Eskadra Bombowa, 212 Eskadra Bombowa e 213 Eskadra Bombowa.\nPrimati.\nIl modello F.VII venne utilizzato da diversi esploratori e pionieri per compiere imprese aeree tra i quali:"}
{"id": "2247709", "revid": "1603714", "url": "https://it.wikipedia.org/wiki?curid=2247709", "title": "Pittore di Amasis", "text": "Deve il suo nome al fatto che tra i circa 90 vasi che gli sono attribuiti, otto portano la firma del vasaio \"Amasis\"; al lavoro di quest'ultimo (si tratti o meno della stessa personalit\u00e0) si deve gran parte della piacevolezza di questi vasi, plasmati da un artista dotato di propria e precisa individualit\u00e0.\nAttivit\u00e0.\nIl Pittore di Amasis \u00e8 stato un grande disegnatore con un forte senso decorativo. \u00c8 una figura a parte rispetto al corso della ceramografia attica seguito da Exekias, di cui \u00e8 contemporaneo, e per questa ragione egli \u00e8 stato qualche volta ritenuto un immigrato dalla Ionia, origine alla quale si \u00e8 tentato di ricondurre alcune sue personali e caratteristiche qualit\u00e0. In realt\u00e0 l'eleganza e il forte senso decorativo hanno origine in Kleitias e Nearchos e trovano corrispondenze nel lavoro dei Piccoli maestri. Dotato di qualit\u00e0 eminentemente attiche il Pittore di Amasis non ha potuto fondare alcuna scuola duratura, solo un piccolo numero di contemporanei minori ne ha ammirato la totale indifferenza rispetto al nuovo spirito introdotto da Exechias (e.g. Affecter).\nIl repertorio formale e stilistico del Pittore di Amasis \u00e8 vicino a quello del Pittore di Heidelberg (si vedano ad esempio i mantelli sfrangiati); le doti di eleganza, leggerezza e precisione tecnica ereditate da Kleitias lo rendono un miniaturista eccellente, ma non possiede la forza espressiva di Lido o di Exekias. Nelle sue prime opere rimane legato alle convenzioni e alle tradizioni precedenti, con figure allungate e dai movimenti angolosi. In seguito, a partire dal 540 a.C. circa, introduce nuovi schemi compositivi e aggiunge nuovi particolari decorativi, riprendendo modelli dai primi vasi a figure rosse; segue i cambiamenti del suo tempo senza essere un innovatore, come dimostra il ritorno alla tecnica a contorno per le figure femminili al posto della sovradipintura in bianco, una tecnica scarsamente utilizzata nel periodo maturo delle figure nere, ma che pu\u00f2 trovarsi anche in alcune figure di Lido. Dipinge soprattutto vasi di piccole dimensioni, con rappresentazioni di guerrieri in scene molto formali, di vestizione o di incontro, o vivaci miti dionisiaci, rappresentazioni alle quali meglio si adattano le qualit\u00e0 di leggerezza che gli sono proprie, o ancora scene domestiche sempre ricche di dettagli e particolari.\nOpere attribuite.\n\"Kylix\".\nRestano molte band cups del Pittore di Amasis, ma non lip cups. La tazza del Louvre CA 2918 ha la parte superiore di una lip cup, ma il piede a stelo spesso \u00e8 di tipo Siana, mentre la posizione e il carattere delle figure nella zona delle anse \u00e8 tipico delle band cups. Si tratta probabilmente di un pezzo sperimentale. Anche lo skyphos A 479, sempre al Louvre, con scene di corteggiamento, appartiene ad una serie particolare di cui restano solo pochi esempi. La kylix 10.651 di Boston, del periodo tardo, \u00e8 del tipo A, ma priva della spessa linea di raccordo tra la ciotola e lo stelo. Pi\u00f9 interessanti la coppa firmata in Vaticano e quella non firmata di forma simile a Oxford. Sono esempi di coppa di tipo B, inventata alla fine del VI secolo a.C. e tipo dominante nella ceramica a figure rosse. La decorazione esterna \u00e8 costituita da una sola figura su ciascuna met\u00e0 e da un motivo floreale su ciascuna maniglia. Come nelle anfore a collo distinto di Boston (01.8027), le figure non hanno alcuna linea di base, inoltre lo stelo \u00e8 riservato e non nero. La coppa del Vaticano ha un piccolo gorgoneion all'interno mentre la coppa di Oxford \u00e8 nera, salvo che per un piccolo cerchio e un punto.\nAnfore.\nMolte delle anfore decorate dal Pittore di Amasis appartengono al primo periodo della sua produzione; l'anfora di New York (Metropolitan Museum of Art, 06.1021.69), con una scena di vestizione del guerriero su entrambi i lati, \u00e8 un'opera giovanile e molto formale; pi\u00f9 recente \u00e8 l'anfora di Monaco (Staatliche Antikensammlungen, 1383) che presenta uno schema compositivo meno paratattico e maggiore libert\u00e0 nelle pieghe dei panneggi. Allo stesso periodo dell'anfora di Monaco appartiene il gruppo di anfore dell'Antikensammlung di Berlino (F1988 - F1992).\nAl periodo intermedio dell'attivit\u00e0 del Pittore di Amasis viene assegnata l'anfora L 282 (L 265) di W\u00fcrzburg, al Martin von Wagner Museum, un'anfora a collo continuo di tipo A dedicata a Dioniso, con una rappresentazione della vendemmia. Nella miniatura sopra il pannello principale Dioniso \u00e8 seduto tra satiri e menadi danzanti, mentre sull'altro lato del vaso danza (la prima immagine nota in cui Dioniso si unisce alla danza invece di restare immobile al centro del corteo danzante) tenendo rametti di edera e un kantharos, che un satiro riempie da un otre guardando verso l'osservatore.\nLa migliore delle due anfore a collo distinto firmate e conservate al Museum of Fine Arts di Boston, la 01.8027, \u00e8 incompleta e il piede non \u00e8 originale. La complessit\u00e0 del panneggio e la consistenza delle figure mostrano che si tratta di un lavoro successivo rispetto alla gi\u00e0 tarda anfora 222 conservata a Parigi al Cabinet des M\u00e9dailles, con Dioniso e due baccanti abbracciate su un lato, e con Atena e Poseidone sull'altro. Nell'anfora di Boston, con la vestizione di Achille e una disputa per il tripode, il disegno della muscolatura \u00e8 databile agli anni venti o dieci del VI secolo a.C. essendo tratto stilistico contemporaneo al Gruppo di Leagros e al lavoro a figure rosse di Euphronios. Una caratteristica insolita di entrambi i vasi di Boston \u00e8 che i piedi delle figure non appoggiano su una linea del terreno.\nOlpai.\nLe olpai sembrano popolare preferibilmente il secondo periodo dell'attivit\u00e0 del Pittore di Amasis, come l'olpe del Louvre F 30 con l'introduzione di Eracle nell'Olimpo o come la pi\u00f9 evoluta olpe conservata al British Museum B 471, con Perseo e la Gorgone."}
{"id": "2247711", "revid": "1386670", "url": "https://it.wikipedia.org/wiki?curid=2247711", "title": "Rhinanthus alpinus", "text": "La cresta di gallo alpina (nome scientifico Rhinanthus alpinus ) \u00e8 una pianta erbacea delle zone alpine, appartenente alla famiglia delle Orobanchaceae.\nEtimologia.\nIl nome del genere (\"Rhinanthus\") \u00e8 stato assegnato dal biologo e scrittore svedese Carl von Linn\u00e9 (Rashult, 23 maggio 1707 \u2013 Uppsala, 10 gennaio 1778) nel 1737, accostando due termini greci: \"rhin\" o \"rhin\u00f2s\" (= naso) e \"\u00e0nthos\" (= fiore) e fa riferimento alla particolare forma del fiore (fiore nasuto). Il nome comune (cresta di gallo alpina) fa riferimento ad una certa somiglianza che il fiore presenta con la testa del gallo, in particolare le brattee seghettate ricordano la cresta del pennuto; mentre L'epiteto specifico \"alpinus\" (= delle alpi) fa riferimento all'habitat pi\u00f9 usuale di questa pianta.\nIl binomio scientifico della pianta di questa voce \u00e8 stato proposto dal fisico e botanico germanico Johann Christian Gottlob Baumgarten (1765-1843), nato a Lukov\u00e1 (Lukau in tedesco), comune nella Repubblica Ceca, nella pubblicazione \"Enumeratio Stirpium Magno Transsilvaniae - 2: 194. 1816]\" del 1816.\nDescrizione.\nL'altezza media di queste piante varia da 10 a 40\u00a0cm. La forma biologica \u00e8 terofita scaposa (T scap), sono piante erbacee che differiscono dalle altre forme biologiche poich\u00e9, essendo annuali, superano la stagione avversa sotto forma di seme, sono inoltre munite di asse fiorale eretto con poche foglie. Sono inoltre piante semiparassite (ossia contengono ancora clorofilla) e sono provviste di uno o pi\u00f9 austori connessi alle radici ospiti per ricavare sostanze nutritive.\nRadici.\nLe radici sono tipo fittone.\nFusto.\nLa parte aerea del fusto \u00e8 eretta e poco ramosa. Alla base pu\u00f2 essere ginocchiata e la superficie pu\u00f2 essere percorsa da strie scure pi\u00f9 o meno pubescenti.\nFoglie.\nLa forma delle foglie varia da lanceolata a ovata oppure sono quasi lineari con margini dentati (quasi seghettati); sono sessili e lungo il fusto sono disposte in modo opposto. Il colore delle foglie \u00e8 verde pallido. Dimensioni medie delle foglie tipo lanceolato: larghezza 7 \u2013 15\u00a0mm; lunghezza 20 \u2013 40\u00a0mm. Dimensioni medie delle foglie tipo ovato: larghezza 15\u00a0mm; lunghezza 25\u00a0mm. Dimensioni medie delle foglie tipo lineare: larghezza 3\u00a0mm; lunghezza 24\u00a0mm.\nInfiorescenza.\nL'infiorescenza si presenta come un racemo terminale \u201cspiciforme\u201d (con fiori sessili o con brevissimi peduncoli), foglioso con grandi brattee glabre a forma triangolare. Il margine delle brattee \u00e8 percorso da una serie di denti acuti tipo sega e non sono aristati; le brattee sono inoltre pi\u00f9 lunghe del calice del rispettivo fiore. I denti sono lunghi fino a 5\u00a0mm e quelli inferiori sono pi\u00f9 lunghi di quelli superiori. I fiori all'antesi sono contigui, mentre alla fruttificazione quelli inferiori sono pi\u00f9 spaziati. Lunghezza del peduncolo: 1 \u2013 2\u00a0mm. Lunghezza delle brattee: 10 \u2013 20\u00a0mm.\nFiore.\nI fiori sono ermafroditi, zigomorfi (del tipo bilabiato), con quattro verticilli (calice \u2013 corolla - androceo \u2013 gineceo) e pentameri (la corolla \u00e8 a 5 parti).\nFrutti.\nIl frutto \u00e8 contenuto nel calice (persistente e accrescente) ed ha la struttura di una capsula mucronata a deiscenza variabile e con superficie glabra. La forma \u00e8 arrotondata ma appiattita ai lati. Nel suo interno sono presenti delle logge che si aprono tramite due valve. Nelle logge sono contenuti i semi reniformi provvisti di endosperma, abbastanza grandi ma compressi quasi discoidali e circondati da un'ala traslucida. Diametro dei semi: 3 \u2013 4\u00a0mm.\nRiproduzione.\nIn queste piante il semiparassitismo \u00e8 tale per cui anche i semi per germogliare hanno bisogno della presenza delle radici della pianta ospite; altrimenti le giovani piantine sono destinate ad una precoce degenerazione.\nFitosociologia.\nDal punto di vista fitosociologico la specie di questa scheda appartiene alla seguente comunit\u00e0 vegetale:\nSistematica.\nLa famiglia di appartenenza della specie (Orobanchaceae) comprende soprattutto piante erbacee perenni e annuali semiparassite (ossia contengono ancora clorofilla a parte qualche genere completamente parassita) con uno o pi\u00f9 austori connessi alle radici ospiti. \u00c8 una famiglia abbastanza numerosa con circa 60 - 90 generi e oltre 1700 - 2000 specie (il numero dei generi e delle specie dipende dai vari metodi di classificazione) distribuiti in tutti i continenti. Il genere \"Rhinanthus\" comprende circa 30-40 specie distribuite in Europa, Asia settentrionale e Nord America, con la maggiore diversit\u00e0 di specie (circa 30 specie) in Europa, di cui almeno 17 sono presenti nella flora spontanea italiana.\nFilogenesi.\nLa classificazione tassonomica del \"Rhinanthus alpinus\" \u00e8 in via di definizione in quanto fino a poco tempo fa il suo genere apparteneva alla famiglia delle \"Scrophulariaceae\" (secondo la classificazione ormai classica di Cronquist), mentre ora con i nuovi sistemi di classificazione filogenetica (classificazione APG) \u00e8 stata assegnata alla famiglia delle \"Orobanchaceae\"; anche i livelli superiori sono cambiati (vedi box tassonomico in alto a destra).\nVariabilit\u00e0.\n\"Rhinanthus\" viene considerato uno dei generi pi\u00f9 polimorfi delle dicotiledoni. Spesso nella specie di questa voce si presenta il fenomeno del polimorfismo stagionale (vedi figura a lato e spiegazione seguente):\nQuesto fenomeno pu\u00f2 essere almeno in parte spiegato con la falciatura dei prati fatta in primavera e/o in autunno favorendo cos\u00ec una selezione di ecotipi precoci o tardivi.\n\"Rhinanthus alpinus\" appartiene al Gruppo di Rhinanthus serotinus. Si tratta di un gruppo di specie molto simili tra di loro le cui caratteristiche principali sono: la corolla ha un naso allungato; le brattee (glabre o con scarsa pelosit\u00e0) possiedono denti profondi (fino a 5\u00a0mm) ma non sono aristati; il calice \u00e8 glabro. Il gruppo si compone delle seguenti specie:\nLa corolla in questo genere di fiori \u00e8 di due tipi:\nUn gruppo simile \u00e8 Gruppo di Rhinanthus mediterraneus. Quest'ultimo si distingue per i denti delle foglie profondi e rivolti all'infuori; la corolla \u00e8 del tipo \"cleistolema\".\nSinonimi.\nLa specie di questa scheda, in altri testi, pu\u00f2 essere chiamata con nomi diversi. L'elenco seguente indica alcuni tra i sinonimi pi\u00f9 frequenti:\nAltre notizie.\nLa cresta di gallo alpina in altre lingue \u00e8 chiamata nei seguenti modi:"}
{"id": "2247715", "revid": "297745", "url": "https://it.wikipedia.org/wiki?curid=2247715", "title": "Stella San Giovanni", "text": ""}
{"id": "2247725", "revid": "1934238", "url": "https://it.wikipedia.org/wiki?curid=2247725", "title": "Luca era gay", "text": "Luca era gay \u00e8 una canzone scritta ed interpretata da Giuseppe Povia, presentata al Festival di Sanremo 2009, dove si \u00e8 classificata seconda, ed inserita nell'album \"Centravanti di mestiere\". Nel 2009 ha vinto il Premio Mogol come miglior testo dell'anno. Il singolo ha inoltre raggiunto la terza posizione nella classifica FIMI.\nIl brano.\nSecondo le dichiarazioni dell'autore, si tratta della storia di un uomo (il \"Luca\" del titolo) che in seguito ad una situazione familiare difficile diviene omosessuale. Il protagonista del brano, infatti, soffre per la lontananza del padre ed \u00e8 influenzato dall'attaccamento morboso della madre e dalle sue parole \"non sposarti mai\", tanto da sentire di tradirla se mai dovesse avere una relazione con un'altra donna. Tuttavia, alla fine l'uomo conosce una donna, la sposa e ha dei figli da lei.\nControversie.\nL'annuncio del titolo del brano con cui Povia avrebbe partecipato al Festival di Sanremo viene dato nel dicembre 2008. Intorno al titolo ed alle anticipazioni del tema del brano si scatena una serie di polemiche da parte delle associazioni LGBT, al punto che l'Arcigay fonda un gruppo su Facebook chiamato \"Non lasciamo che Povia canti di ex-gay a Sanremo\"\", e lo stesso cantante \u00e8 oggetto di una interrogazione parlamentare per una presunta violazione della Carta dei diritti fondamentali dell'Unione europea, mentre l'Associazione Radicale Certi Diritti invia un esposto all'Autorit\u00e0 garante delle comunicazioni per valutare una eventuale violazione del codice etico della RAI, l'azienda che trasmetter\u00e0 il festival.\nPovia si esibisce sul palco dell'Ariston il 17 febbraio, cantando come ultimo cantante in gara, e terminando la propria performance mostrando un cartello con su scritto \"Nessun uomo in fondo sa come \u00e8 fatto un altro\". Dopo l'esibizione prende la parola Franco Grillini, che invita Povia a \"capire la felicit\u00e0 dei gay\", e Paolo Bonolis, presentatore della manifestazione canora, si schiera in difesa della libert\u00e0 d'espressione del cantante, non per forza condividendo i contenuti del brano. Nella stessa serata sale sul palco anche l'attore Roberto Benigni, che fa alcune dichiarazioni a favore degli omosessuali applaudite dalla standing ovation del pubblico, sostenendo che \"gli omosessuali non sono fuori dal piano di Dio\". Nel corso della quarta serata del Festival, il 20 febbraio, Povia si \u00e8 esibito accompagnato dagli attori Massimiliano Varrese e Rossella Infanti e dal disegnatore Alessandro Matta, che ha illustrato alcuni versi del brano su delle tavole. Al termine, il cantante mostra un nuovo cartello con su scritto \"Serenit\u00e0 \u00e8 meglio che felicit\u00e0\", che appare una risposta alle parole di Grillini. Il 21 febbraio ha sfilato a Sanremo una manifestazione organizzata da associazioni quali l'AGedO e l'Arcigay, bench\u00e9 il presidente nazionale Aurelio Mancuso abbia sottolineato che il corteo non fosse contro la canzone, ma intendesse soltanto sottolineare che essere omosessuali non ha alcun riscontro nell'aver subito difficili situazioni familiari in et\u00e0 adolescenziale.. La canzone si \u00e8 classificata al secondo posto, dietro alla vincitrice \"La forza mia\" di Marco Carta, ottenendo il premio della sala stampa radio-tv.\nDurante la puntata n.133 di \"Striscia la notizia\" del 24 febbraio 2009 \u00e8 stato trasmesso un servizio di repertorio del 2007, nel quale un certo \"Luca\" dichiarava di avere mutato gusti sessuali dopo essere stato ospite di un percorso denominato \"Arkeon\", e le immagini si alternavano con l'esecuzione della canzone di Povia, ipotizzando che il Luca cui si riferisce il testo fosse stato suggerito al cantante proprio dal datato servizio della trasmissione satirica. Il giorno seguente il cantautore ha affermato durante la trasmissione di Rai Uno \"Festa italiana\", in risposta a questo servizio, di avere conosciuto nel 2004, su un treno diretto da Roma a Milano, il personaggio a cui si \u00e8 ispirato, che in realt\u00e0 non si chiama Luca, e che gli avrebbe scritto una lettera, che Povia ha letto nell'occasione.\nIn un'intervista al quotidiano on line \"mentelocale.it\" ha poi rivelato che il vero nome di Luca sarebbe in realt\u00e0 Massimiliano.\nI cartelli.\nDopo ogni esibizione al Festival di Sanremo 2009, Povia ha esposto un cartello sul quale era scritta, volta per volta, una delle frasi riportate qui sotto, come a voler chiudere il brano:"}
{"id": "2247726", "revid": "3831", "url": "https://it.wikipedia.org/wiki?curid=2247726", "title": "Attitude", "text": ""}
{"id": "2247730", "revid": "125695575", "url": "https://it.wikipedia.org/wiki?curid=2247730", "title": "Vittoria Febbi", "text": "Biografia.\nInizia a lavorare da piccola, a 10 anni, con il regista Luigi Zampa nel film \"Campane a martello\" del 1949. Fino al 1960 gira 8 pellicole, contemporaneamente si dedica al teatro e alla prosa radiofonica della Rai, da Radio Roma e soprattutto al doppiaggio.\nUno dei suoi primi doppiaggi da bambina \u00e8 stato quello di Alice nel film d'animazione \"Alice nel Paese delle Meraviglie\" (1951) prodotto da Walt Disney.\nHa doppiato negli anni molte celebri attrici quali Ann-Margret, Liv Ullmann, Gena Rowlands, Jessica Lange, Kathy Bates, Charlotte Rampling, Carmen Maura, Faye Dunaway, Edwige Fenech e molte altre.\nNel 2015 ha ricevuto il Leggio d'oro alla carriera, un premio dedicato ai doppiatori che si sono distinti per la loro bravura.\nAttiva anche come direttrice di doppiaggio, la Febbi lavora spesso anche in televisione: dal 2006 al 2013 e nuovamente nel 2018 ha doppiato il personaggio di Stephanie Douglas Forrester (Susan Flannery) nella soap opera \"Beautiful\" (in sostituzione della scomparsa Angiolina Quinterno).\nSuo figlio \u00e8 l'adattatore Federico Nobili."}
{"id": "2247732", "revid": "547992", "url": "https://it.wikipedia.org/wiki?curid=2247732", "title": "Il segno del comando (film)", "text": "Il segno del comando \u00e8 un film per la televisione del 1992 diretto da Giulio Questi, remake dell'omonimo sceneggiato televisivo del 1971.\nTrama.\nDopo essere entrato in possesso del libro, il professor Edward Foster dopo una magnifica scoperta a Parigi, vede la sua vita legata al ritrovamento del \"segno del comando\", un medaglione che conferisce l'immortalit\u00e0 al suo collega.\nProduzione.\nIl film venne girato nell'estate del 1988.\nDistribuzione.\nIl film fu trasmesso per la prima volta in tv nel 1992, in una versione ridotta di 90 minuti, anzich\u00e9 in due puntate (per un totale di 212 minuti) come originariamente previsto. Solo nel giugno del 2006 venne trasmessa, sul canale Fantasy, la versione originale in due puntate in prima visione assoluta."}
{"id": "2247738", "revid": "536159", "url": "https://it.wikipedia.org/wiki?curid=2247738", "title": "Sogod", "text": "Il toponimo Sogod pu\u00f2 riferirsi a diverse localit\u00e0 delle Filippine:"}
{"id": "2247740", "revid": "330183", "url": "https://it.wikipedia.org/wiki?curid=2247740", "title": "Conno", "text": ""}
{"id": "2247741", "revid": "124738658", "url": "https://it.wikipedia.org/wiki?curid=2247741", "title": "SS Deutschland (1900)", "text": "La SS \"Deutschland\" \u00e8 stata un transatlantico di propriet\u00e0 della compagnia tedesca Hamburg-Amerika Line. Ha navigato per 25 anni sotto tre diversi nomi.\n\u00c8 stata l'unica nave a quattro fumaioli della Hamburg-Amerika. I suoi motori molto potenti le hanno permesso di vincere ben 8 volte il Blue Riband, attraversando l'Atlantico in poco pi\u00f9 di cinque giorni, a scapito per\u00f2 del confort dei passeggeri. Le vibrazioni dei motori erano tali che \u00e8 stata soprannominata \"The Cocktail Shaker\".\nNel 1910 \u00e8 stata ritirata dalla rotta transatlantica e adibita a nave da crociera con il nome di \"Viktoria Luise\", diminuendo la potenza dei motori.\nLa nave non \u00e8 stata usata durante la Prima guerra mondiale sempre a causa dei motori. Nel 1921 \u00e8 stata rinominata \"Hansa\" e adibita al trasporto di migranti, ma le restrizioni dei flussi migratori verso gli Stati Uniti hanno reso poco vantaggioso quest'ultimo impiego. \u00c8 stata quindi demolita nel 1925."}
{"id": "2247746", "revid": "767487", "url": "https://it.wikipedia.org/wiki?curid=2247746", "title": "Drugstore", "text": "I Drugstore sono un gruppo di musica pop rock e dream pop britannico formato dalla cantante e bassista brasiliana Isabel Monteiro, dal batterista Mike Chylinski e dal chitarrista Daron Robinson. Il nome della band \u00e8 stato preso dal film \"Drugstore cowboy\" del 1989.\nBiografia.\nIn origine erano un gruppo di musica trash, in seguito il sound gradualmente divent\u00f2 pi\u00f9 lento e pi\u00f9 sognante. Hanno pubblicato il loro primo singolo, \"Alive\", nella primavera del 1993. Il loro primo album, \"Drugstore\", usc\u00ec nel 1995. Hanno registrato una canzone con il frontman dei Radiohead, Thom Yorke, dal titolo \"El President\", che sar\u00e0 inclusa nel secondo album, \"White magic for lovers\".\nI Drugstore hanno suonato ad una manifestazione di protesta a Londra che chiedeva l'estradizione del generale cileno Augusto Pinochet. La loro canzone \"El President\" \u00e8 dedicata all'ex presidente del Cile Salvador Allende, che fu rimosso nel colpo di Stato del 1973 in cui Pinochet ebbe un ruolo decisivo.\nLa musica dei Drugstore \u00e8 stata utilizzata per quattro colonne sonore di film. \"Superglider\", dall'album \"Drugstore\", \u00e8 nei film \"All over me\" e \"House of America\", entrambi del 1997. La canzone \"Fader\" \u00e8 nei crediti del film del 2000 \"Cherry Falls - Il paese del male\". \"Old shoes\", originariamente scritta ed eseguita da Tom Waits, \u00e8 usata nel film \"East of sunset\" del 2004."}
{"id": "2247748", "revid": "767487", "url": "https://it.wikipedia.org/wiki?curid=2247748", "title": "Sogod (Cebu)", "text": "Sogod \u00e8 una municipalit\u00e0 di Quarta classe delle Filippine, situata nella Provincia di Cebu, nella Regione del Visayas Centrale.\nSogod \u00e8 formata da 18 baranggay:"}
{"id": "2247749", "revid": "181867", "url": "https://it.wikipedia.org/wiki?curid=2247749", "title": "Frederick Cooper", "text": "\u00c8 attualmente professore di storia alla New York University.\nCooper inizi\u00f2 la propria carriera occupandosi dei movimenti sindacali nell'Africa orientale, e in seguito estese il proprio campo d'interesse a tutta la storia recente dell'Africa. \u00c8 noto, fra l'altro, per la teorizzazione del concetto di \"stato guardiano\" (\"gatekeeper state\") con riferimento alla particolare natura delle istituzioni statali africane."}
{"id": "2247764", "revid": "98077", "url": "https://it.wikipedia.org/wiki?curid=2247764", "title": "Battaglia del fiume Raab", "text": ""}
{"id": "2247777", "revid": "767487", "url": "https://it.wikipedia.org/wiki?curid=2247777", "title": "Tabogon", "text": "Tabogon \u00e8 una municipalit\u00e0 di Quarta classe delle Filippine, situata nella Provincia di Cebu, nella Regione del Visayas Centrale.\nTabogon \u00e8 formata da 25 baranggay:"}
{"id": "2247795", "revid": "98077", "url": "https://it.wikipedia.org/wiki?curid=2247795", "title": "Battaglia del Raab", "text": ""}
{"id": "2247807", "revid": "3115", "url": "https://it.wikipedia.org/wiki?curid=2247807", "title": "Laura Lanza", "text": "Biografia.\nPrimogenita del barone di Trabia e conte di Mussomeli Cesare Lanza e di Lucrezia Gaetani: ebbe una sorella, Giovanna, e due fratellastri, Ottavio (primo principe di Trabia, da cui discendono gli attuali componenti della famiglia, fece costruire a Mussomeli il palazzo nel borgo, a causa delle precarie condizioni del castello) e Margherita, nati dal secondo matrimonio del padre con Castellana Centelles. Nata nel castello di Trabia, visse l'adolescenza nel palazzo gentilizio di Palermo. Non avendo avuto, per il momento, eredi maschi, il Lanza combin\u00f2 le sue nozze con un membro di una facoltosa e blasonata casata. Il 21 dicembre 1543, all'et\u00e0 di 14 anni, infatti, Laura and\u00f2 in sposa, in Palermo, a don Vincenzo II La Grua-Talamanca, figlio del barone di Carini Pietro III e di Eleonora Manriquez, e si trasfer\u00ec nel loro avito castello dove visse per vent'anni e nacquero i suoi otto figli.\nVittima di un matrimonio mal combinato, Laura intrecci\u00f2 una lunga relazione con Ludovico Vernagallo, cugino del marito e di rango inferiore, ma che conosceva e apprezzava da tempo: secondo la tradizione (confortata dal rinvenimento dell'atto di morte della coppia da parte del parroco della chiesa madre di Carini Vincenzo Badalamenti), il padre li sorprese insieme e li uccise o fece uccidere. I cantastorie siciliani si dolevano perch\u00e9 la baronessa, colpita al petto, si tocc\u00f2 la ferita e, appoggiandosi al muro con la mano, vi lasci\u00f2 un'impronta insanguinata, secondo la leggenda.\nUn canto popolare di autore anonimo del secolo XVI cos\u00ec rimpiangeva, in una delle strofe, la drammatica morte di Laura Lanza:\nIl caso della signora di Carini non fu subito di dominio pubblico: la potenza delle famiglie coinvolte mise subito a tacere i diaristi del tempo, che si limitarono a riportare solo la data e la notizia della morte. Il vedovo si rispos\u00f2 subito con Ninfa Ruiz rinnovando alcune stanze del castello e cancellando le tracce che potevano ricordargli la prima moglie.\nSi racconta che, a prova dell'omicidio, si troverebbe custodita nell'archivio della chiesa madre di Carini una lettera scritta dallo stesso padre al re di Spagna Filippo II. Don Cesare Lanza di Trabia fu assolto in virt\u00f9 della legge vigente e l'anno successivo insignito del titolo di conte di Mussomeli.\nSecondo la tradizione locale la baronessa sarebbe stata tumulata nella cripta dei La Grua sotto l'altare maggiore della chiesa madre carinese.\nEsistono tuttavia dubbi sulla suddetta collocazione.\nNel 2014, il grafologo del Tribunale di Palermo Carmelo Dublo ha provveduto ad analizzare gli antichi documenti disponibili, al fine di rinvenire nuovi elementi utili all'individuazione della reale tomba della baronessa, con il valido ausilio del Reparto investigazioni scientifiche dei carabinieri di Messina. L'attenzione si \u00e8 concentrata sulla chiesa di Santa Cita a Palermo: nella cripta dei Lanza sono sepolti il nonno paterno della baronessa, Blasco, il padre Cesare con la seconda consorte, e il fratellastro Ottavio. Sotto il sepolcro dell'avo \u00e8 posizionato un artistico sarcofago anonimo con lo stemma di famiglia e la statua giacente di una giovane donna. Si ritiene che tale sarcofago possa essere quello di Laura.\nRiferimenti nella cultura di massa.\nIl funesto fatto di cronaca all'epoca ebbe molto risalto, ispirando poemetti e scritti storici, fra i quali quelli del medico e folclorista palermitano Salvatore Salomone Marino (1847-1916) che cerc\u00f2 di togliere la baronessa dalla leggenda: dopo gli studi filologici novecenteschi, \u00e8 per\u00f2 impossibile \"continuare a considerare il testo, qualsiasi testo, di Salomone Marino come una storia siciliana del Cinquecento: era patente (...) che si trattava di un falso ottocentesco\".\nIl compositore siciliano Giuseppe Mul\u00e8 scrisse la tragedia in un atto \"Baronessa di Carini\", rappresentata al Teatro Massimo Vittorio Emanuele di Palermo il 16 aprile 1912.\nNel 1975 la vicenda \u00e8 stata adattata per la televisione nello sceneggiato Rai \"L'amaro caso della baronessa di Carini\", diretto da Daniele D'Anza, e interpretato da Ugo Pagliai e Janet Agren.\nNel 2007 ne \u00e8 stata fatta una nuova versione televisiva, trasmessa da Rai Uno: \"La baronessa di Carini\", con la regia di Umberto Marino, e gli attori Vittoria Puccini e Luca Argentero nelle parti dei protagonisti."}
{"id": "2247811", "revid": "729019", "url": "https://it.wikipedia.org/wiki?curid=2247811", "title": "SS La Touraine", "text": "La SS \"La Touraine\", dal nome dell'antica provincia francese della Turenna, \u00e8 stata una nave passeggeri adibita a rotte transatlantiche, in servizio dal 1891 al 1923.\nAll'epoca del varo era la quinta nave pi\u00f9 grande nave al mondo. Durante la prima guerra mondiale il suo porto di partenza \u00e8 stato spostato da Le Havre a Bordeaux fino al 1919; inoltre nel 1912, la \"La Touraine\" comp\u00ec alcuni viaggi speciali in Canada, sulla rotta tra Le Havre e Halifax. L'ultimo viaggio \u00e8 stato effettuato nel settembre 1922 e la nave \u00e8 stata demolita nell'ottobre 1923.\nInoltre, alle 7:00 del mattino del venerd\u00ec 12 aprile 1912, la \"La Touraine\" diede l'allarme (molto prima del \"Titanic\") dello stato dei ghiacci nell'Oceano Atlantico, circa 60 ore prima della collisione fatale. Il messaggio fu trasmesso al capitano Edward John Smith del \"Titanic\", il segnale poi fu pubblicato nella bacheca della sala nautica degli ufficiali."}
{"id": "2247828", "revid": "767487", "url": "https://it.wikipedia.org/wiki?curid=2247828", "title": "Tabuelan", "text": "Tabuelan \u00e8 una municipalit\u00e0 di Quinta classe delle Filippine, situata nella Provincia di Cebu, nella Regione del Visayas Centrale.\nTabuelan \u00e8 formata da 12 baranggay:"}
{"id": "2247838", "revid": "124501338", "url": "https://it.wikipedia.org/wiki?curid=2247838", "title": "Povert\u00e0 in Africa", "text": "La povert\u00e0 \u00e8 una condizione diffusa in parte dell'Africa moderna: circa il 40% dei Paesi africani si colloca infatti negli ultimi posti di tutte le principali classifiche di ricchezza nazionale, come quelle basate sul reddito pro capite o sul PIL pro capite, pur disponendo spesso di ingenti risorse naturali, mentre nell'elenco delle 50 nazioni meno sviluppate del mondo stilata dall'ONU nel 2006, 23 posizioni erano occupate da paesi africani. \nAssieme ai cambiamenti climatici in atto, all'instabilit\u00e0 politica di molti suoi Stati, allo sfruttamento passato e presente di questi territori da parte degli Europei e a un tasso di natalit\u00e0 eccessivamente alto, la \"questione africana\" costituisce una delle principali cause delle migrazioni di massa o esodi di popolazione verso gli altri continenti. In molte nazioni africane, il PIL pro capite \u00e8 sotto la soglia dei 10000 $ annui; nonostante tale valore sia andato crescendo negli ultimi decenni, il progresso \u00e8 inferiore a quello rilevabile in altre aree del mondo in via di sviluppo, come il Sudamerica.\nCause.\nNatalit\u00e0\nNella maggioranza dei paesi africani il numero di figli per donna in et\u00e0 fertile oscilla tra i 4 e 5, cosa che comporta un raddoppio della popolazione ogni 25-30 anni. Tale tumultuosa crescita della popolazione rende materialmente impossibile far uscire dalla povert\u00e0 buona parte della popolazione: il PIL dei singoli paesi deve infatti crescere almeno del 4-5% all'anno solo per assicurare un PIL pro capite stabile e si deve inoltre trovare un lavoro a una massa di giovani in continuo e rapido aumento.\nInfertilit\u00e0 dei suoli.\nA causa della cattiva distribuzione delle risorse idriche e di particolari condizioni climatiche (es. caldo e siccit\u00e0) una delle cause di base della povert\u00e0 africana \u00e8 il basso sviluppo del settore primario (agricoltura), per lo pi\u00f9 a scopo di mera sussistenza, sfavorito dalla bassa fertilit\u00e0 dei suoli e dallo scarso progresso nelle tecniche di coltivazione agricola (es.\nrotazione delle colture).\nLacune infrastrutturali.\nLa gran parte delle infrastrutture presenti in Africa, soprattutto nel corno d'Africa e nel Sahel, sono state realizzate in epoca coloniale, con obiettivi in generale del tutto indipendenti da quello dello sviluppo del paese ospitante. Per esempio, la maggior parte delle ferrovie e delle strade realizzate in epoca coloniale servivano soprattutto a collegare alcuni luoghi dell'entroterra dove si producevano particolari risorse (per esempio zone minerarie) con i porti sulla costa dove tali risorse venivano imbarcati verso l'Europa o le altre colonie. Soltanto in pochi casi eccezionali (per esempio in quello del Sudafrica) si pu\u00f2 parlare di una vera e propria rete ferroviaria o stradale, in grado di supportare gli scambi commerciali interni a un determinato paese, ma negli ultimi anni questo fenomeno sta calando, soprattutto nell'Africa meridionale.\nIl retaggio coloniale si rivela in numerosi altri settori, come le telecomunicazioni. La rete telefonica fissa \u00e8 quasi inesistente in gran parte del continente, e si appoggia in larga misura alle infrastrutture europee; per esempio, fino a pochi anni fa le telefonate fra il Ghana e la confinante Costa d'Avorio venivano smistate attraverso le centrali telefoniche francesi e inglesi. Anche la situazione attuale di Internet in Africa rivela, per molti aspetti, la dipendenza infrastrutturale dell'Africa dall'Europa; la maggior parte dei siti web \"africani\" sono in realt\u00e0 ospitati su server europei, e gran parte del traffico Internet del continente passa attraverso router situati altrove, con corrispondenti oneri economici che rendono ancora pi\u00f9 difficile la penetrazione delle nuove tecnologie informatiche in un contesto gi\u00e0 afflitto da numerosi altri handicap (insufficienza della rete elettrica, scarsa alfabetizzazione informatica, e cos\u00ec via).\nConflitti.\nL'Africa \u00e8 uno dei continenti pi\u00f9 tormentati da conflitti armati, sia nella forma di guerre civili (come quella in corso in Darfur e quella appena finita in Repubblica Democratica del Congo), colpi militari che di scontri fra nazioni. Il fenomeno dei rifugiati \u00e8 diffuso nelle zone confinanti ai paesi in guerra nel continente; in generale, i rifugiati riparano da una nazione in quelle confinanti non essendo in condizione di emigrare altrove (per esempio in Europa); questo causa spesso ulteriori conflitti, come gli episodi di intolleranza avvenuti nel 2008 in Sudafrica nei confronti dei rifugiati zimbabwesi. Per i paesi africani pi\u00f9 poveri, gi\u00e0 in difficolt\u00e0 a gestire i problemi della popolazione locale, l'asilo ai rifugiati rappresenta spesso un problema di difficile soluzione dal punto di vista economico, logistico, sanitario e cos\u00ec via.\nI conflitti spesso hanno l'ulteriore effetto di paralizzare o danneggiare l'economia dei paesi in cui si svolgono e spesso anche di paesi confinanti che dipendono in qualche misura da traffici internazionali.\nEffetti della povert\u00e0 nei paesi pi\u00f9 poveri.\nLa pi\u00f9 diretta conseguenza della povert\u00e0 in Africa \u00e8 il livello generalmente medio della qualit\u00e0 della vita in termini, per esempio, di disponibilit\u00e0 di beni di consumo. Pi\u00f9 in generale, i paesi africani (fatte le consuete eccezioni per il Sudafrica, le piccole nazioni turistiche come le Seychelles, i paesi del Maghreb, Botswana e altri) si trovano nelle ultime posizioni del mondo rispetto a parametri come mortalit\u00e0 infantile, aspettativa di vita, alfabetizzazione e istruzione (questi sono fenomeni soprattutto dei paesi del Sahel e dei paesi in guerra), e via dicendo. Anche la penetrazione in Africa non solo di Internet, ma in generale delle telecomunicazioni e della tecnologia \u00e8 ai minimi mondiali.\nAnche a causa di fattori come la diffusa corruzione politica e l'altissima natalit\u00e0, in Africa si osserva spesso una mancanza di correlazione fra la ricchezza di un paese e la qualit\u00e0 della vita dei suoi abitanti, nonch\u00e9 un fortissimo divario fra il benessere di una ristrettissima \u00e9lite e povert\u00e0 della maggioranza della popolazione. Per esempio, l'Angola beneficia di un forte afflusso di denaro legato allo sfruttamento delle miniere di diamanti, che per\u00f2 non influisce n\u00e9 in maniera diretta n\u00e9 indiretta sul tenore di vita e la qualit\u00e0 di vita del grosso della popolazione angolana dove il 32 % vive sotto la soglia della povert\u00e0, ma negli ultimi anni, con l'aiuto della Cina il paese si sta rialzando dopo un periodo drammatico.\nI livelli bassi di alfabetizzazione e istruzione scolastica e universitaria perpetuano in certe zone dell'Africa il problema della mancanza di professionisti qualificati in settori chiave come le tecnologie e l'insegnamento, perpetuando la situazione di dipendenza culturale dell'Africa dall'Europa. Gli africani che riescono a ottenere buoni risultati negli studi spesso sono costretti a trasferirsi all'estero per frequentare universit\u00e0 pi\u00f9 prestigiose o, successivamente, per trovare lavoro. \nLa debolezza del sistema economico di pochi paesi fa che si assista a un fenomeno di iperinflazione. Il caso pi\u00f9 paradigmatico \u00e8 quello dello Zimbabwe, durato dal 2008 al 2011, ma alti tassi di inflazione si registrano in paesi come Sudan e Repubblica Democratica del Congo, mentre il resto dei paesi africani hanno annullato l'alto tasso d'inflazione.\nLa disoccupazione \u00e8 certamente molto diffusa, anche se per la maggior parte delle nazioni mancano stime precise. Le dimensioni del fenomeno si possono comunque valutare considerando che diverse delle grandi citt\u00e0 africane possiede in periferia delle baraccopoli abitate principalmente da persone disoccupate o sotto-occupate."}
{"id": "2247846", "revid": "599013", "url": "https://it.wikipedia.org/wiki?curid=2247846", "title": "Mountain View Cemetery (Oakland, California)", "text": "Il Mountain View Cemetery \u00e8 un grande cimitero di Oakland in California.\nStoria.\nCreato nel 1863 a sentire il \u201cCalifornia Rural Cemetery Act\u201d del 1859, ebbe lo stesso architetto di altri progetti pi\u00f9 famosi, come il Central Park: Frederick Law Olmsted.\nProgetto.\nImmerso nella natura si trova vicino al St. Mary's Catholic Cemetery e alla Chapel of the Chimes.\nSepolture.\nFra i personaggi sepolti nel cimitero si ritrovano:"}
{"id": "2247848", "revid": "53508", "url": "https://it.wikipedia.org/wiki?curid=2247848", "title": "SINPO", "text": "SINPO, acronimo di Signal, Interference, Noise, Propagation e Overall, \u00e8 un codice usato come rapporto d'ascolto per descrivere la qualit\u00e0 di una trasmissione radio, in particolare nei rapporti di ricezione scritti da radioascoltatori a emittenti radio.\nParametri.\nI parametri utilizzati sono:\nValori.\nOgni parametro viene valutato con un numero da 1 a 5:"}
{"id": "2247849", "revid": "306856", "url": "https://it.wikipedia.org/wiki?curid=2247849", "title": "Willem Kloos", "text": "Biografia.\nKloos era figlio del sarto Johannes Kloos e di Anna Cornelia Ameise. La madre mor\u00ec nel 1860. Il padre si rispos\u00f2 nel 1861. Dal 1879 Willem Kloos studi\u00f2 lettere classiche alla Gemeenteleijke Universiteit di Amsterdam e consegu\u00ec la laurea nel 1884.\nDurante i suoi anni di studio conobbe Jacques Perk: quando Perk mor\u00ec, Kloos adatt\u00f2 e pubblic\u00f2 le sue poesie. L'introduzione che Kloos scrisse per questa pubblicazione (1882) \u00e8 stata poi considerata il manifesto del \"Movimento degli Ottanta\" (i cosiddetti \"Tachtigers\"). Nel 1880 Kloos ottenne dalla rivista \"Nederland\" la pubblicazione della sua poesia \"Rhodopis\". Le poesie di Kloos degli anni '80 dell'800 sono ispirate al poeta inglese Shelley.\nNel 1885 Kloos fond\u00f2 con Frederik van Eeden, Albert Verwey, Frank dan der Goes e Willem Paap la rivista De Nieuwe Gids. Su questa rivista Kloos pubblic\u00f2 una serie di cronache letterarie, che nell'insieme costituiscono la sua poetica. Kloos qui enfatizza il concetto che il poeta deve esprimere le sue emozioni in modo personale. Uno \"slogan\" di Kloos molto citato \u00e8 che l'arte deve essere \"l'espressione pi\u00f9 personale dell'emozione pi\u00f9 personale\". Per Kloos forma e contenuto sono inseparabili e il principio da seguire \u00e8 quello contenuto nella formula \"l'art pour l'art\" (l'arte per l'arte). Il poeta ha due strumenti per descrivere ci\u00f2 che \u00e8 nella sua anima: musicalit\u00e0 e immaginazione. Kloos pensava che ogni singola sensazione portasse con s\u00e9 la propria immagine.\nLa visione di Kloos esprimeva una forte opposizione alla generazione dei \"dominee-dichters\" (i \"ministri-poeti\") come Jan Jakob Lodewijk ten Kate, Nicolaas Beets e Bernard ter Haar, che agli occhi di Kloos avevano scritto soprattutto poesia intimistica, piena di clich\u00e9, con una morale che era l'espressione di una mentalit\u00e0 ristretta.\nKloos pubblic\u00f2 sulla rivista \"De Nieuwe Gids\" anche molti dei suoi sonetti. Questi sonetti sono considerati da tutti l'opera letteraria migliore di Kloos e la pi\u00f9 compiuta rappresentazione delle idee dei Tachtigers. Le poesie descrivono i sentimenti del poeta e i suoi mutevoli stati d'animo. Il verso pi\u00f9 famoso di Kloos \u00e8 forse il seguente: \nAlla fine del 1885 Kloos scrisse il romanzo \"Julia. Een verhaal van Sicili\u00eb\" (Julia. Un racconto dalla Sicilia) insieme al suo amico Albert Verwey. Il libro era un'imitazione di Beets e del suo stile antiquato, romantico, vituperavano dai Tachtigers. Il libro fu pubblicato con lo pseudonimo di \"Guido\" ed era nato come uno scherzo per prendere in giro i critici letterari del tempo. Lo scherzo riusc\u00ec, anche se la rivista pi\u00f9 importante di quel periodo, \"De Guids\", non reag\u00ec. Nella loro brochure \"De onbevoegdheid der Hollandsche literaire kritiek\" (L'incapacit\u00e0 della critica letteraria olandese) Kloos e Verwey rivelarono che si era trattato di uno scherzo.\nNel 1885 Kloos scrisse con lo pseudonimo di Sebastiaan Slaap una prefazione alla raccolta \"Grassprietjes of Liederen op het gebied van Deugd, Godsvrucht en Vaderland\" (Fili d'erba o Canti nel campo della Virt\u00f9, della Devozione e della Patria). In realt\u00f2 dietro l'autore, Cornelis Paradijs, si nascondeva un gruppo di Tachtigers, tra i quali c'era anche Frederik van Eeden. Era in pratica una raccolta di poesie, un pastiche, dei \"dominee-dichters\".\nNegli anni '90 del '900 vari poeti cominciarono a opporsi all'individualismo e al principio dell'\"arte per l'arte\" di Kloos, proponendo invece una poesia sociale sempre pi\u00f9 rivolta alla societ\u00e0. Ci furono dei contrasti anche all'interno del movimento originario dei Tachtigers. Van Eeden e Van der Goes pensavano che il socialismo potesse migliorare l'arte, mentre Kloos e Van der Goes pensavano che il socialismo avrebbe portato al livellamento dell'arte. Kloos rimase fedele ai suoi ideali originari e torn\u00f2 a scrivere poesie. Nella sua vita personale le cose andavano anche peggio; cominci\u00f2 a bere, soffriva di psicosi e scriveva sonetti di invettiva. Nel 1894 la rivista \"De Gids\" cess\u00f2 di esistere ma fu un'interruzione solo temporanea.\nNel 1896 fu pubblicata una raccolta di critiche letterarie di Kloos, \"Veertien jaar literatuurgeschiedenis\" (Quattordici anni di storia letteraria). Nel 1900 Kloos spos\u00f2 Jeanne Reyneke van Stuwe, una prolifica scrittrice di romanzi sociali. L'influenza di Kloos era diventata meno importante, ma le sue poesie continuavano a essere pubblicate dalla \"Nieuwe Gids\", con cui Kloos continu\u00f2 a collaborare fino alla sua morte (1938).\nNel 1935 Kloos ricevette, insieme a Lodewijk van Deyssel, una laurea honoris causa dall'Universit\u00e0 di Amsterdam."}
{"id": "2247850", "revid": "308552", "url": "https://it.wikipedia.org/wiki?curid=2247850", "title": "Media Records", "text": "La Media Records \u00e8 una casa discografica indipendente fondata a Brescia nel 1987 dal produttore Gianfranco Bortolotti.\nStoria della Media Records.\nHa portato al successo progetti come Cappella, Club House, 49ers, East Side Beat, Antico, Anticappella ed innumerevoli disc jockey come Mauro Picotto, Gigi D'Agostino, Mario Pi\u00f9, Francesco Zappal\u00e0, Joy Kitikonti, Fargetta, Molella e Prezioso, oltre a pubblicare in Italia dischi di artisti esteri come Prodigy, Speedy J, Moby, Felix, Laurent Garnier, WestBam, Thomas Schumacher, Bob Sinclar, Ferry Corsten, Armin Van Buuren e Ti\u00ebsto.\nHa creato filiali nei Paesi Bassi, Belgio, Spagna, Scandinavia, Germania, Gran Bretagna e Stati Uniti. Tra le operazioni pi\u00f9 emblematiche della Media Records, la sponsorship di Valentino Rossi nel 1996, al suo debutto in classe 125, e l'utilizzo (con relativa vendita attraverso il proprio sito internet) del formato MP3 nel 2000.\nNel 2004 Gianfranco Bortolotti, dopo aver collezionato pi\u00f9 di un centinaio di dischi d'oro e di platino, lascia la veste di general manager e produttore per dedicarsi ad attivit\u00e0 di architectural e interior designer e viene sostituito da Filippo Pardini. Nel 2006 il catalogo editoriale della Media Records viene venduto alla Warner Bros. mentre quello discografico ceduto alla ZYX. La NoiseMaker di Gigi D'Agostino rimane in attivit\u00e0 fino al 2009.\nIl ritorno di Gianfranco Bortolotti.\nNel 2015 Gianfranco Bortolotti torna ad occuparsi di musica, riportando in vita la Media Records e diverse etichette come BXR, Underground, UMM ed Heartbeat. Nel contempo ne crea alcune nuove di zecca come la Italo, destinata al pop ed hip hop in lingua italiana, la Neural Records affidata a Mario Pi\u00f9 che si occupa di musica trance dai nuovi risvolti, la EDMedia che ha lo scopo di pubblicare nuove versioni in chiave EDM e trance delle hit tratte dal catalogo Media Records che vantano dischi d'oro o di platino e la Firstplanet che capitanata da Elvio Moratto \u00e8 diventata un laboratorio sonoro.\nLa nascita di Media Records NXT.\nNovembre 2020 segna un'altra pagina nella storia della Media Records, viene aperta la Media Records NXT, nuova anima giovanile e pi\u00f9 vicina al mondo dance \"pop\" che ottiene la licenza italiana esclusiva del brano Memories, realizzato dal DJ e produttore Italiano Alex Pizzuti. Il brano, originariamente pubblicato dall'etichetta discografica Hexagon (del DJ olandese Don Diablo) riceve supporti importanti da DJ di fama internazionale quali David Guetta, Showtek, Sam Feltd e tanti altri. \nA Gennaio 2021 esce il primo disco ufficiale della nuova label:\"Patrick Swayze\" firmato da Greta Tedeschi, DJane numero uno in Italia (fonte DJane Mag Italy) e numero 95 nella classifica mondiale (fonte DJane Magazine).\nSottoetichette.\nFra le sue etichette pi\u00f9 importanti (oltre a quella dell'omonima casa discografica, ovvero Media Records) vanno segnalate:"}
{"id": "2247851", "revid": "53508", "url": "https://it.wikipedia.org/wiki?curid=2247851", "title": "SINFO", "text": ""}
{"id": "2247852", "revid": "118473111", "url": "https://it.wikipedia.org/wiki?curid=2247852", "title": "The K\u00f6ln Concert", "text": "The K\u00f6ln Concert \u00e8 una registrazione del pianista jazz Keith Jarrett pubblicata dall'etichetta ECM. Si tratta di un'improvvisazione solista eseguita al teatro dell'opera di Colonia nel 1975. \u00c8 considerato il pi\u00f9 famoso album di jazz solo, con 3 milioni e mezzo di copie vendute. Un critico ha definito \"The K\u00f6ln Concert\" un capolavoro \"che scorre con calore umano\".\nAntefatti.\nIl concerto a Colonia faceva parte del suo tour europeo solista iniziato nel 1973. Precedentemente, Jarrett aveva suonato in formazioni di tre o quattro elementi, poi si era aggregato al gruppo di Miles Davis. Per richiesta di quest'ultimo aveva abbandonato il piano acustico per passare al piano e l'organo elettrici, cosa che non gli piaceva. Il tour da solista fu quindi un ritorno alla sua vena artistica pi\u00f9 naturale.\nGiunto al teatro poche ore prima del concerto per provare il piano, Jarrett constat\u00f2 che non vi era lo strumento pattuito, un B\u00f6sendorfer 290 Imperial, bens\u00ec un altro pianoforte, della stessa fabbrica, ma molto pi\u00f9 piccolo. Peraltro lo strumento, usato dal coro del teatro, aveva un pedale rotto e non era accordato correttamente. Jarrett, pertanto, and\u00f2 a cena e disse all'organizzatrice dell'evento che, se non fosse riuscita a rimediare sostituendo il pianoforte con quello pattuito, non avrebbe suonato. L'organizzatrice riusc\u00ec a sistemare l'accordatura dello strumento, ma il pianista non fu soddisfatto. Solo a causa dell'insistenza della stessa, decise di effettuare lo stesso il concerto.\nCaratteristiche.\nLa registrazione del concerto \u00e8 divisa in tre parti, che durano rispettivamente 26, 33 e 7 minuti. Originariamente il disco fu distribuito come LP, perci\u00f2 la seconda parte fu divisa in ulteriori due parti, chiamate \"II a\" e \"II b\". La terza parte, chiamata \"II c\", \u00e8 l'encore eseguito alla fine del concerto.\nUn importante aspetto di questo album \u00e8 la capacit\u00e0 di Jarrett di eseguire un gran numero di improvvisazioni su una vamp (equivalente jazzistico dell'ostinato) di uno o due accordi per periodi piuttosto prolungati di tempo. Ad esempio, nella parte I, Jarrett esegue ben 12 minuti di improvvisazione utilizzando praticamente due soli accordi, il la minore settima e il sol maggiore. A volte lo stile \u00e8 calmo, a volte affine al blues, a volte vicino al gospel e alla musica classica. Per gli ultimi sei minuti della parte I inoltre rimane su un tema sull'accordo di la maggiore. Nella parte IIA, gli ultimi otto minuti si sviluppano sul re maggiore, mentre nella parte IIB i primi sei minuti sono un'improvvisazione sull'accordo di fa diesis minore.\nTrascrizione.\nFin dall'uscita dell'album, furono pressanti le richieste su Jarrett di pubblicare una trascrizione della musica. Inizialmente Jarrett si rifiut\u00f2 di soddisfare la richiesta, perch\u00e9 disse che:\nAlla fine Jarrett cambi\u00f2 idea, ma pose la condizione di poter controllare tutte le fasi del processo di trascrizione. Successivamente \u00e8 stata pubblicata anche una trascrizione per chitarra classica, dovuta a Manuel Barrueco.\nCuriosit\u00e0.\nAll'inizio della Parte 1 \u00e8 possibile udire una risata di uno spettatore dovuta al fatto che Jarrett inizi\u00f2 l'esecuzione citando una melodia dell'opera di Colonia, che avvisava gli spettatori dell'inizio dello spettacolo.\nColonne sonore.\nFilm che hanno nella colonna sonora parti di \"The K\u00f6ln Concert\":"}
{"id": "2247856", "revid": "584834", "url": "https://it.wikipedia.org/wiki?curid=2247856", "title": "Seikan Tunnel", "text": ""}
{"id": "2247858", "revid": "767487", "url": "https://it.wikipedia.org/wiki?curid=2247858", "title": "Tuburan (Cebu)", "text": "Tuburan \u00e8 una municipalit\u00e0 di Seconda classe delle Filippine, situata nella Provincia di Cebu, nella Regione del Visayas Centrale.\nTuburan \u00e8 formata da 54 baranggay:"}
{"id": "2247861", "revid": "287204", "url": "https://it.wikipedia.org/wiki?curid=2247861", "title": "Tudela (disambigua)", "text": ""}
{"id": "2247871", "revid": "697352", "url": "https://it.wikipedia.org/wiki?curid=2247871", "title": "J\u00f3zsef Nagy (allenatore di calcio)", "text": "Biografia.\nNativo di Budapest, Nagy era di origine nobiliare e portava il titolo di conte. Divenuto calciatore e poi allenatore, lavor\u00f2 in Svezia ed Italia prima di ritornare in patria ove mor\u00ec nel 1963 nella sua citt\u00e0 natale.\nCarriera.\nCalciatore.\nDi ruolo ala sinistra, da calciatore ha militato nel Bocskay Sport Club e nel Magyar Testgyakorl\u00f3k K\u00f6re Budapest Futball Club.\nAllenatore.\nHa iniziato la carriera di allenatore in Svezia, ove allen\u00f2 anche la nazionale svedese all'Olimpiade di Parigi del 1924, ove la rappresentativa scandinava ottenne la medaglia di bronzo, sconfiggendo nella doppia sfida valida per il terzo e quarto posto i Paesi Bassi.\nDopo l'esperienza alla guida della nazionale svedese, giunse, nel 1928 in Italia, dove allen\u00f2 per quattro stagioni la , e per una Bologna e Genoa. Tra gli incarichi ricevuti nella sua avventura italiana c'\u00e8 anche quello di allenatore delle squadre giovanili della Lazio.\nNel 1935 torn\u00f2 in Svezia, per guidare tra gli altri, oltre la nazionale svedese ai mondiali del 1934 e del 1938, IK Brage e IFK G\u00f6teborg."}
{"id": "2247876", "revid": "729019", "url": "https://it.wikipedia.org/wiki?curid=2247876", "title": "Tudela (Cebu)", "text": "Tudela \u00e8 una municipalit\u00e0 di Quinta classe delle Filippine, situata nella Provincia di Cebu, nella Regione del Visayas Centrale.\nTudela \u00e8 formata da 11 baranggay:"}
{"id": "2247884", "revid": "1036298", "url": "https://it.wikipedia.org/wiki?curid=2247884", "title": "Ferenc II N\u00e1dasdy", "text": "Il cultore del Rinascimento.\nIn giovent\u00f9 aveva studiato in Italia, frequentando l'universit\u00e0 di Siena e portando in Ungheria il riflesso della cultura rinascimentale italiana.\nIl soldato.\nContribu\u00ec grandemente alla guerra contro la Turchia che port\u00f2 l'esercito austriaco comandato da Raimondo Montecuccoli alla vittoria nella Battaglia di San Gottardo (1664).\nFu deluso dalle condizioni della Pace di Eisenburg in cui l'Austria, nonostante le vittorie, si era mostrata arrendevole e aveva ceduto ai Turchi due piazzeforti. Anche sul piano personale fu scontento per non aver ottenuto dall'imperatore Leopoldo I la dignit\u00e0 di conte palatino, divenendo cos\u00ec uno dei membri pi\u00f9 attivi della \"lega dei nobili ungheresi\" che si oppose alla potenza austriaca degli Asburgo. Secondo i magnati ungheresi era la loro volont\u00e0 che aveva determinato la nomina di Leopoldo I a re di Ungheria e non il diritto dinastico. L'imperatore, a loro dire, cedendo le fortezze ai Turchi, per di pi\u00f9 accompagnate da un donativo di 200.000 fiorini aveva \"rotto\" il patto con la nazione che, pertanto, aveva il diritto di scegliersi un nuovo monarca.\nQuesta attivit\u00e0 fu scoperta tramite carte compromettenti e il conte, sospettato di complicit\u00e0 in molti complotti, fu condannato a morte; l'esecuzione ebbe luogo a Vienna dinanzi all\"'Altes Rathaus\"."}
{"id": "2247885", "revid": "599013", "url": "https://it.wikipedia.org/wiki?curid=2247885", "title": "Novikov", "text": ""}
{"id": "2247887", "revid": "172126", "url": "https://it.wikipedia.org/wiki?curid=2247887", "title": "McGraw Hill", "text": ""}
{"id": "2247888", "revid": "647919", "url": "https://it.wikipedia.org/wiki?curid=2247888", "title": "Wieskirche", "text": ""}
{"id": "2247897", "revid": "287204", "url": "https://it.wikipedia.org/wiki?curid=2247897", "title": "Oblast di Arcangelo", "text": ""}
{"id": "2247898", "revid": "124376243", "url": "https://it.wikipedia.org/wiki?curid=2247898", "title": "Petidina", "text": "La petidina \u00e8 un farmaco analgesico oppioide sintetico appartenente alla classe delle fenilpiperidine. \u00c8 conosciuto anche come meperidina, o con il nome commerciale dei prodotti che lo contengono, il pi\u00f9 noto dei quali \u00e8 il Demerol. Appare strutturalmente e farmacologicamente simile al farmaco stimolante metilfenidato. \nLa petidina \u00e8 indicata per il trattamento del dolore da moderato a grave e viene somministrata come sale cloridrato in compresse, come sciroppo o per iniezione intramuscolare, sottocutanea o endovenosa.\nLa petidina \u00e8 stata sintetizzata per la prima volta nel 1932 come potenziale agente anticolinergico dal chimico tedesco Otto Eisleb. Fu brevettata nel 1937 e approvata per uso medico nel 1943. Prima dell'avvento dell'eroina fu usata in Gran Bretagna come stupefacente. Tutt'oggi si verificano casi di dipendenza.\nUsi medici.\nLa petidina \u00e8 l'oppioide pi\u00f9 utilizzato durante il travaglio e il parto, ma \u00e8 caduto in disuso in diversi Paesi a favore di altri oppioidi, a causa delle sue potenziali interazioni farmacologiche (specialmente con i serotoninergici) e del suo metabolita neurotossico, norpetidina. La petidina \u00e8 l'antidolorifico di prima scelta per la diverticolite, perch\u00e9 diminuisce la pressione intraluminale intestinale. \nPrima del 2003 era nell'elenco dei farmaci essenziali dell'Organizzazione mondiale della sanit\u00e0, che comprende i farmaci pi\u00f9 efficaci e sicuri necessari in un sistema sanitario. \nEffetti collaterali.\nGli effetti negativi della somministrazione di petidina sono quelli tipici degli oppioidi: nausea, vomito, vertigini, diaforesi, ritenzione urinaria e costipazione. A causa degli effetti stimolanti moderati mediati dalla dopamina e dalla norepinefrina, d\u00e0 meno sedazione rispetto ad altri oppioidi. A differenza di altri oppioidi, non causa miosi, perch\u00e9 ha propriet\u00e0 anticolinergiche. Il sovradosaggio pu\u00f2 causare flaccidit\u00e0 muscolare, depressione respiratoria, ottundimento, ipotensione e coma. Per invertire la depressione respiratoria e gli altri effetti collaterali si usa un antagonista narcotico come il naloxone. La sindrome serotoninergica si verifica in pazienti sotto terapia antidepressiva concomitante con inibitori selettivi della ricaptazione della serotonina (SSRI) o inibitori delle monoaminossidasi o altri tipi di farmaci. Talvolta si verificano crisi convulsive in pazienti che assumono cronicamente petidina parenterale. Queste convulsioni sono state attribuite all'accumulo nel plasma del metabolita norpetidina (normeperidina). Il sovradosaggio di petidina per via orale o endovenosa pu\u00f2 provocare la morte.\nInterazioni.\nLa petidina ha gravi interazioni con farmaci I-MAO (inibitori della monoammina ossidasi) come furazolidone, isocarbossazide, moclobemide, fenelzina, procarbazina, selegilina, tranilcipromina. Alcuni sintomi causati dall'interazione con questi farmaci sono: agitazione, delirio, cefalea, ipertermia e/o convulsioni. Si sono verificati dei decessi. Quando viene somministrato tramadolo per via endovenosa dopo o insieme a petidina possono svilupparsi convulsioni. La petidina pu\u00f2 interagire anche con gli SSRI e altri antidepressivi, agenti anti Parkinson, farmaci per l'emicrania, stimolanti e altri agenti che causano la sindrome serotoninergica. Si pensa che sia causata da un aumento delle concentrazioni di serotonina cerebrale. \u00c8 probabile che la petidina possa interagire anche con altri farmaci, inclusi miorilassanti, benzodiazepine ed etanolo. \n\u00c8 sconsigliato l'uso di tale farmaco ai pazienti che soffrono di: patologie epatiche e/o renali, epilessia, asma, ipotiroidismo, patologie della prostata e malattia di Addison.\nInoltre la petidina, essendo un analgesico oppioide, interagisce negativamente con:\nFarmacologia.\nMeccanismo di azione.\nGli effetti analgesici della petidina sono causati dallo stesso meccanismo di azione della morfina, e cio\u00e8 l'azione agonista sul recettore \u03bc-oppioide. La petidina \u00e8 impiegata nel trattamento dei brividi postanestetici. Il meccanismo farmacologico di questo effetto non \u00e8 stato completamente compreso, ma pu\u00f2 coinvolgere la stimolazione dei recettori \u03ba degli oppioidi. \nLa petidina ha somiglianze strutturali con l'atropina e altri alcaloidi tropanici e pu\u00f2 dare alcuni dei loro effetti collaterali. Oltre a questi effetti oppioidergici e anticolinergici, possiede un'attivit\u00e0 anestetica locale correlata alle sue interazioni con i canali ionici del sodio. Inoltre la petidina si comporta da inibitore della ricaptazione di dopamina e noradrenalina.\nLa peptidina \u00e8 pi\u00f9 liposolubile della morfina, quindi ha un'insorgenza d'azione pi\u00f9 rapida. La durata dell'effetto clinico \u00e8 di 120-150 minuti, sebbene sia somministrato a intervalli di 4-6 ore. La petidina \u00e8 meno efficace della morfina, della diamorfina o dell'idromorfone nell'alleviare il dolore grave o il dolore associato alla tosse. Come altri farmaci oppioidi, la petidina pu\u00f2 causare dipendenza fisica o dipendenza psichica.\nFarmacocinetica.\nLa petidina \u00e8 velocemente trasformata nel fegato o in acido petidinico dalla carbossiesterasi epatica oppure trasformata in norpetidina, metabolita delle petidina, dagli enzimi epatici del citocromo P450. La norpetidina, rispetto alla petidina, possiede un'attivit\u00e0 analgesica dimezzata e un'emivita molto pi\u00f9 lunga (8-12 ore); inoltre, essendo tossica per l'organismo, causa allucinazioni e convulsioni. Le convulsioni sono causate dall'accumulo di norpetidina nell'organismo che va a iperstimolare il sistema nervoso centrale. Sia l'acido petidinico sia la norpetidina vengono coniugati con l'acido glucuronico per essere escreti ed eliminati nelle urine. \nBibliografia.\n\"Guida all'uso dei farmaci\", Agenzia Italiana del Farmaco (AIFA), 2008"}
{"id": "2247899", "revid": "276451", "url": "https://it.wikipedia.org/wiki?curid=2247899", "title": "Compostela Valley", "text": ""}
{"id": "2247906", "revid": "3115", "url": "https://it.wikipedia.org/wiki?curid=2247906", "title": "Goldfield (Nevada)", "text": "Goldfield \u00e8 un \"census-designated place\" di 268 abitanti degli Stati Uniti d'America, capoluogo della Contea di Esmeralda dello stato del Nevada.\nStoria.\nLa comunit\u00e0, nata nel 1902, ha raggiunto una popolazione di circa 30000 abitanti nel 1906, ed \u00e8 divenuta capoluogo della contea nel 1907. Tra il 1903 e il 1910 \u00e8 stata la pi\u00f9 grande citt\u00e0 del Nevada.\nVirgil Earp, fratello di Wyatt Earp, impersonato da John Huston nel famoso film \"Sfida all'O.K. Corral\", \u00e8 stato vice sceriffo a Goldfield, dove \u00e8 morto di polmonite il 19 ottobre 1905."}
{"id": "2247913", "revid": "729019", "url": "https://it.wikipedia.org/wiki?curid=2247913", "title": "Stazione di Ginevra Aeroporto", "text": "Ginevra Aeroporto (in francese gare de Gen\u00e8ve-A\u00e9roport) \u00e8 una stazione ferroviaria situata sotto il terminal dell'Aeroporto Internazionale di Ginevra, nel territorio del comune di Le Grand-Saconnex.\nIl servizio ferroviario ha una cadenza di 5 treni l'ora che fermano tutti alla stazione di Ginevra Cornavin con una percorrenza di circa 6 minuti. I treni regionali sono limitati tutti a quest'ultima stazione, mentre gli Intercity e le altre categorie di treni proseguono verso Basilea, Zurigo, San Gallo, Lucerna e Briga.\nLa stazione \u00e8 stata inaugurata nel 1987."}
{"id": "2247918", "revid": "98077", "url": "https://it.wikipedia.org/wiki?curid=2247918", "title": "Battaglia di Mogersdorf", "text": ""}
{"id": "2247920", "revid": "287204", "url": "https://it.wikipedia.org/wiki?curid=2247920", "title": "Municipalit\u00e0 locale di Dihlabeng", "text": "Dihlabeng (ingl. Dihlabeng Local Municipality, 128.928 ab. nel 2001) \u00e8 una municipalit\u00e0 locale del Sudafrica, nel distretto di Thabo Mofutsanyane (provincia di Free State).\nLa sede amministrativa e legislativa \u00e8 a Bethlehem; il territorio si estende su una superficie di 4.739 km\u00b2 ed \u00e8 suddiviso in 19 circoscrizioni elettorali (\"wards\").\nIl codice di distretto \u00e8 FS192.\nGeografia fisica.\nConfini.\nLa municipalit\u00e0 locale di Dihlabeng confina a nord con quella di Nketoana, a est con quelle di Phumelela e Maluti a Phofung, a sud con il Lesotho e a ovest con quella di Setsoto."}
{"id": "2247921", "revid": "110157", "url": "https://it.wikipedia.org/wiki?curid=2247921", "title": "CD28", "text": "La proteina CD28 \u00e8 una delle molecole espresse dai linfociti T la cui funzione \u00e8 quella di contribuire alla loro attivazione successivamente al legame con le molecole costimolatorie espresse dalle APC. Costituisce il recettore per B7.1(CD80) e B7.2(CD86).\nCD28 o Tp44,\u00e8 un omodimero di 44 kD della superfamiglia delle Ig. \nPer lo pi\u00f9 espressione cellulare dei linfociti T, pi\u00f9 CD4 e solo in minima parte CD8, tra le funzioni ad oggi note, recettore T (TCR) per molecole costimolatorie CD80 (B7-1) e CD 86 (B7-2). (autore dr.MP)"}
{"id": "2247923", "revid": "91475", "url": "https://it.wikipedia.org/wiki?curid=2247923", "title": "Rapporto d'ascolto", "text": ""}
{"id": "2247924", "revid": "226458", "url": "https://it.wikipedia.org/wiki?curid=2247924", "title": "MS (satellite)", "text": "MS \u00e8 una serie di satelliti sovietici lanciati nel 1962. Si trattava di satelliti per ricerche scientifiche, che furono costruiti in due versioni (quattro esemplari complessivi) da Korolev. Il lancio avveniva utilizzando vettori Kosmos-2.\n1MS.\nGli 1MS erano satelliti per ricerche costruiti in due esemplari. Il peso era di 285\u00a0kg, il perigeo di 207\u00a0km e l'apogeo di 1.485\u00a0km, con inclinazione di 49\u00b0.\n2MS.\nI 2MS erano satelliti ideati per svolgere ricerche di vario tipo. La massa tipica era di 305\u00a0kg, il perigeo di 216\u00a0km e l'apogeo di 707\u00a0km, con inclinazione di 49\u00b0."}
{"id": "2247937", "revid": "1543377", "url": "https://it.wikipedia.org/wiki?curid=2247937", "title": "Municipalit\u00e0 locale di Phumelela", "text": "Phumelela \u00e8 una municipalit\u00e0 locale (in inglese Phumelela Local Municipality) appartenente alla municipalit\u00e0 distrettuale di Thabo Mofutsanyane della provincia di Free State in Sudafrica. \nIn base al censimento del 2001 la sua popolazione \u00e8 di 50.907 abitanti.\nLa sede amministrativa e legislativa \u00e8 la citt\u00e0 di Vrede e il suo territorio si estende su una superficie di ed \u00e8 suddiviso in 7 circoscrizioni elettorali (\"wards\"). Il suo codice di distretto \u00e8 FS195.\nGeografia fisica.\nConfini.\nLa municipalit\u00e0 locale di Phumelela confina a nord con quella di Lekwa (Gert Sibande/ Mpumalanga), a est con quelle di Pixley ka Seme (Gert Sibande/ Mpumalanga), Newcastle e Dannhauser (Amajuba/ KwaZulu-Natal), con quelle di Emnambithi/Ladysmith (Uthukela/ KwaZulu-Natal) e Maluti a Phofung e a ovest con quelle di Mafube (Fezile Dabi), Dihlabeng e Nketoana."}
{"id": "2247945", "revid": "287204", "url": "https://it.wikipedia.org/wiki?curid=2247945", "title": "Mackinac Island", "text": "Mackinac Island \u00e8 una citt\u00e0 degli Stati Uniti d'America nella Contea di Mackinac, nello Stato del Michigan. \u00c8 situata sulle isole Mackinac e Round.\nDal 1812 al 1882 fu la sede della contea di Michilimackinac, pi\u00f9 tardi rinominata Mackinac.\nL'uso di veicoli a motore sull'isola \u00e8 proibito.\nAl cinema.\nL'isola \u00e8 stata usata nel 1947 come set cinematografico per il film della MGM \"This Time for Keeps\" (nell'edizione italiana distribuito con il titolo \"Ti avr\u00f2 per sempre\"), interpretato da Esther Williams, Jimmy Durante e Johnny Johnston."}
{"id": "2247947", "revid": "1543377", "url": "https://it.wikipedia.org/wiki?curid=2247947", "title": "Municipalit\u00e0 locale di Maluti a Phofung", "text": "Maluti a Phofung \u00e8 una municipalit\u00e0 locale (in inglese Maluti a Phofung Local Municipality) appartenente alla municipalit\u00e0 distrettuale di Thabo Mofutsanyane della provincia di Free State in Sudafrica. \nIn base al censimento del 2001 la sua popolazione \u00e8 di 360.786 abitanti.\nLa sede amministrativa e legislativa \u00e8 la citt\u00e0 di Witsieshoek e il suo territorio si estende su una superficie di ed \u00e8 suddiviso in 34 circoscrizioni elettorali (\"wards\"). Il suo codice di distretto \u00e8 FS194.\nNel territorio di questa municipalit\u00e0 locale \u00e8 situato anche un District Management Areas (DMAs) con codice FSDMA19.\nGeografia fisica.\nConfini.\nLa municipalit\u00e0 locale di Maluti a Phofung confina a nord con quella di Phumelela, a est con quelle di Emnambithi/Ladysmith e Okhahlamba (Uthukela/ KwaZulu-Natal), a sud con il Lesotho e a ovest con quella di Dihlabeng."}
{"id": "2247949", "revid": "67128", "url": "https://it.wikipedia.org/wiki?curid=2247949", "title": "Tripode celiaco di Haller", "text": ""}
{"id": "2247951", "revid": "287204", "url": "https://it.wikipedia.org/wiki?curid=2247951", "title": "Compostela (Davao de Oro)", "text": "Compostela \u00e8 una municipalit\u00e0 di Quarta classe delle Filippine, situata nella Provincia di Davao de Oro, nella Regione del Davao.\nCompostela \u00e8 formata da 16 baranggay:"}
{"id": "2247952", "revid": "98077", "url": "https://it.wikipedia.org/wiki?curid=2247952", "title": "Pace di Vasv\u00e1r", "text": ""}
{"id": "2247955", "revid": "74801", "url": "https://it.wikipedia.org/wiki?curid=2247955", "title": "Incidente di Ual Ual", "text": "L'incidente di Ual Ual fu uno scontro armato che vide contrapposte truppe etiopiche che si scontrarono con il presidio italiano, che occupava l'omonima localit\u00e0 di confine. Il 5 dicembre 1934, dopo alcune settimane di tensione tra il presidio e armati etiopici al seguito del \"fitaurari\" Sciferr\u00e0, inizi\u00f2 un violento scontro a fuoco per il possesso della localit\u00e0 ricca di pozzi d'acqua, che si trovava in una fascia di territorio contesa, e occupata illegittimamente secondo gli Etiopi dagli italiani fin dal 1926. Questo incidente, seppur all'interno di un quadro pi\u00f9 vasto di incidenti di lieve portata, avrebbe potuto essere liquidato come gli altri, con una trattativa, ma fu invece ingigantito dalla propaganda fascista che ormai da anni stava preparando l'invasione dell'Etiopia, e divenne ufficialmente il \"casus belli\" che serviva al governo Italiano per giustificare quella che divenne poi l'aggressione all'Etiopia.\nPremesse.\n\"Ual Ual\" (conosciuta anche come \"Walwal\" o \"Welwel\") era un importante complesso di 359 pozzi utilizzato da nomadi somali, da inglesi, italiani e etiopici, situato all'interno dei deserti dell'Ogaden, in una zona dove i confini non erano ben definiti, tra la Somalia italiana e l'impero etiopico, tuttavia in base agli accordi del 1897 fra Menelik e Nerazzini, di poco modificati dal trattato di Uccialli del 1908, la massima distanza dal mare che la colonia della Somalia italiana poteva raggiungere erano 180 miglia, mentre, in realt\u00e0, Ual Ual ne dista 300, quindi i pozzi dell'Ogaden occupati risultavano essere formalmente, secondo gli accordi stipulati, in territorio etiopico. A partire dal 1925 il governatore della Somalia De Vecchi, inizi\u00f2 a inviare bande di irregolari a presidiare periodicamente Ual Ual e la linea dei punti d'acqua, stabilendo una sorta di confine elastico che Mussolini avall\u00f2 nonostante i diplomatici gli avessero fatto notare carte alla mano che quel territorio non era di pertinenza italiana. A partire dal 1930 il pozzo fu poi occupato stabilmente da una formazione di truppe coloniali somale italiane (i dubat, letteralmente \"turbanti bianchi\"). L'occupazione italiana venne giustificata con il fatto che Ual Ual faceva parte secondo i somali e gli italiani dei territori avuti dai sultani somali di Obbia, poi ceduti all'Italia, ma in realt\u00e0 di incerta appartenenza. L'imperatore, teso ad affermare i diritti dell'Etiopia sull'Ogaden, aveva nominato governatore dell'Harar il \"deggiasmach\" Gabr\u00e9 Mariam, figlio del Negus Uolde Ghiorghis re di Gondar. Nel 1931 Ghebre Mariam port\u00f2 nel deserto una formazione di quindicimila uomini in una rapida spedizione contro i dubat di confine.\nInoltre gli inglesi, presenti in area tramite le loro colonie in Sudan e Kenya appoggiavano gli etiopici nei loro rapporti con gli italiani presenziando ad una commissione mista che aveva il compito di dirimere le dispute di confine.\nLo scontro.\nNel 1934 il fortino di Ual Ual consisteva in una trincea di forma circolare con un diametro di una settantina di metri protetta da tronchi di piante all'interno della quale vi erano delle semplici capanne abitate dai dubat oltre a due costruzioni pi\u00f9 importanti erette per ospitare i nazionali di passaggio. All'epoca dei fatti era presidiato da una sessantina di soldati somali, alle dipendenze di due sottoufficiali indigeni: Al\u00ec Uelie e Salad Mahmud Hassan; il presidio era appoggiato dal pi\u00f9 consistente presidio di Uarder dotato di mitragliatrici e cannoni, comandato dal capitano Roberto Cimmaruta, responsabile delle bande di confine, soprannominato \"Anda at\" (occhi chiari). Minacciato durante il mese di luglio da Omar Samantar, un ribelle che aveva gi\u00e0 ucciso un ufficiale italiano, e che aveva ricevuto l'ordine da Gabr\u00e9 Mariam di occupare i pozzi, torn\u00f2 il 22 novembre con un migliaio di seguaci, comandati da tre \"fitaurari\" (capi militari) etiopici, tra i quali Sciferra, governatore dell'Ogaden che a sua volta era accompagnato da una commissione inglese di confine protetta a sua volta da 80 uomini del Somaliland Camel Corps.\nNonostante le intimazioni degli etiopi forti di circa 600 uomini, i graduati somali a comando del presidio rifiutarono di disertare o di ritirarsi, avvisando il forte di Uarder che, provvisto di radio, inform\u00f2 Mogadiscio. Mentre il governatore della Somalia italiana Rava ordinava l'invio immediato di autoblindo e di alcuni aerei, il giorno 24 novembre arriv\u00f2 al forte assediato il capitano Cimmaruta, mentre gli etiopi si fortificavano nei pressi delle posizioni italiane.\nNel frattempo la commissione anglo-etiopica inviava una nota di protesta presso il presidio di Uarder contro \"l'impedimento a mano armata alla libera circola\"z\"ione in Etiopia nella regione di Ual Ual.\" Ci\u00f2 aveva lo scopo di riaffermare l'appartenenza di Ual Ual al suolo etiopico, far constatare agli inglesi la violazione del confine, costringere gli italiani a ritirarsi e, in caso contrario, verificare la resistenza delle difese italiane.\nCimmaruta richiese quindi un colloquio con il comandante della missione inglese, colonnello Clifford. A questo colloquio la delegazione etiopica si present\u00f2 con Omar Samantar ed il figlio tra i negoziatori. Durante l'incontro, il campo etiopico fu sorvolato da velivoli italiani in ricognizione che fecero alcuni voli radenti a scopo intimidatorio; uno degli aerei arriv\u00f2 addirittura a sparare per alcuni secondi dei colpi di mitragliatrice. Sia gli inglesi che gli etiopi non si accorsero di nulla perch\u00e9 la raffica and\u00f2 a vuoto e fin\u00ec coperta dal rumore degli apparecchi e l'episodio rimase sconosciuto venendo rivelato soltanto nel 1977 dal generale Gerardo Zaccardo che era stato all'epoca a bordo del velivolo che aveva aperto il fuoco.\nA causa della azione provocatoria degli aerei italiani, la delegazione inglese interruppe i colloqui ritirandosi e inviando note di protesta, mentre gli etiopici, che avevano ricevuto rinforzi in uomini (arrivando a ) e mitragliatrici, iniziarono un confronto, dapprima verbale, che si protrasse per dieci giorni\nAumentati gli effettivi da entrambe le parti con l'arrivo di circa 600 uomini da parte etiopica e di 400 dubat da parte italiana coadiuvati da una seconda squadriglia di carri veloci, era chiaro che la possibilit\u00e0 di incidenti era ormai elevatissima e il 5 dicembre, ad un'ora dal tramonto, accadde l'irrimediabile. Esistono due versioni sull'accaduto: secondo gli etiopi lo scontro inizi\u00f2 alle 15.30 dopo che era partito un ordine di aprire il fuoco dalle postazioni italiane, secondo gli italiani invece lo scontro inizi\u00f2 alle 17.30 quando venne colpito un dubat di guardia su un albero.\nNei primissimi minuti di fuoco estremamente intenso caddero sia Mahamud Hassan in campo italiano sia il comandante militare etiopico fitaurari Alemajo durante il tentativo etiopico di aggiramento sul fianco; vennero quindi gettate nella mischia le due squadre di autoblindo italiane provenienti da Uarder al comando di Cimmaruta mentre tre aerei IMAM Ro.1 iniziarono a mitragliare e spezzonare il campo etiopico. La pressione etiope sul fortino venne cos\u00ec allentata sino a trasformarsi in una fuga disordinata delle truppe abissine al contrattacco dei carri veloci italiani che devastarono il campo e le tende degli etiopi.\nSecondo alcune fonti legate allo stesso Cimmaruta la responsabilit\u00e0 dell'accaduto \u00e8 da addebitarsi alle sole forze abissine, e ai consiglieri inglesi, come il colonnello Clifford. Inoltre anche secondo Quirico l'incidente venne ampiamente organizzato e cercato dall'imperatore Hail\u00e9 Selassi\u00e9, che credeva di poter alzare con successo la pressione sugli italiani e di riaffermare la sovranit\u00e0 dell'impero etiope nell'Ogaden, anche in vista di una potenziale cessione dell'Ogaden stesso agli inglesi come contropartita necessaria a ottenere la cessione di Zeila necessaria per aprirsi uno sbocco sul mare. D'altro canto l'Italia vedeva il confronto come una valida occasione per motivare la futura campagna d'Etiopia e nulla fece per evitarlo finendo con lo sfruttare l'occasione propizia come \"casus belli\" del conflitto che sarebbe iniziato 10 mesi dopo.\nIl seguito.\nLa questione dell'incidente di Ual Ual giunse infine al vaglio della Societ\u00e0 delle Nazioni il 3 settembre 1935, a quasi un mese dall'inizio delle ostilit\u00e0: la Commissione d'arbitrato da essa incaricata sull'affare, a cui l'Italia chiam\u00f2 a partecipare l'ambasciatore conte Aldovrandi ed il consigliere di Stato Raffaele Montagna, rimase sul vago, senza esprimersi sul problema della sovranit\u00e0, sul possesso materiale o legale, sulle frontiere o su qualsiasi altro argomento su cui sorgevano divergenze. Si limit\u00f2 a una descrizione delle circostanze che portarono all'incidente, attribuendo la responsabilit\u00e0 ad entrambe le parti, senza entrare minimamente nel merito del fatto che l'area era occupata illegittimamente dagli italiani da quasi dieci anni."}
{"id": "2247956", "revid": "154893", "url": "https://it.wikipedia.org/wiki?curid=2247956", "title": "Poudre B", "text": ""}
{"id": "2247957", "revid": "235890", "url": "https://it.wikipedia.org/wiki?curid=2247957", "title": "Sistema reazionato", "text": ""}
{"id": "2247958", "revid": "235890", "url": "https://it.wikipedia.org/wiki?curid=2247958", "title": "Sistema controreazionato", "text": ""}
{"id": "2247960", "revid": "235890", "url": "https://it.wikipedia.org/wiki?curid=2247960", "title": "Sistema retroazionato", "text": ""}
{"id": "2247968", "revid": "124116822", "url": "https://it.wikipedia.org/wiki?curid=2247968", "title": "Ny\u00edrb\u00e1tor", "text": "Ny\u00edrb\u00e1tor (in romeno \"Nir B\u0103tor\") \u00e8 una citt\u00e0 di 12.674 abitanti situata nella provincia di Szabolcs-Szatm\u00e1r-Bereg, nell'Ungheria nord-orientale.\nNel 1549 Ferdinando I e Giorgio Martinuzzi vi firmarono un importante trattato. \n\u00c8 famosa per aver dato i natali alla famigerata Erzs\u00e9bet B\u00e1thory detta la contessa Dracula a causa della sua propensione (dovuta a forte squilibrio mentale) all'omicidio seriale."}
{"id": "2247973", "revid": "287204", "url": "https://it.wikipedia.org/wiki?curid=2247973", "title": "Caf\u00e8 del mar", "text": ""}
{"id": "2247984", "revid": "436907", "url": "https://it.wikipedia.org/wiki?curid=2247984", "title": "AmeriKKKa's Most Wanted", "text": "AmeriKKKa's Most Wanted \u00e8 l'album di debutto di Ice Cube. L'album fu in gran parte prodotto da The Bomb Squad, team produttivo dei Public Enemy e fu inaspettatamente un gran successo. \u00c8 considerato uno degli album hip hop pi\u00f9 significativi degli anni '90.\nDescrizione.\nOrigine e storia.\nDopo la fuoriuscita dalla Ruthless Records e dai N.W.A, Ice Cube si mosse immediatamente per incidere un proprio album solista. Cube afferma che inizialmente, lui e Dr. Dre avrebbero voluto collaborare insieme al suo disco d'esordio, ma fu posto il veto dalla dirigenza della Ruthless:\nAccordandosi con Sir Jinx, cugino di Dr. Dre, per la stesura dell'album, Cube ricorse a un gruppo di testi di canzoni non utilizzate che aveva scritto per Eazy-E. Dopo essersi trasferiti a New York, i due lavorarono alle tracce, che includevano \"Once Upon a Time in the Projects\", \"Get Off My Dick &amp; Tell Yo' Bitch to Come Here\" e \"Gangsta's Fairytale\", tra le altre.\nProduzione.\nPer la produzione Ice Cube contatt\u00f2 il team produttivo dei Public Enemy, The Bomb Squad, che accettarono in virt\u00f9 dei buoni rapporti tra Cube e Chuck D. Lo stesso frontman dei Public Enemy partecip\u00f2 come ospite speciale in un pezzo, e anche Flavor Flav non fece mancare il suo contributo. La Bomb Squad fu molto attiva nella produzione dell'album, nonostante le affermazioni di Jinx sul fatto che l'unico membro della Squad presente fu Eric Sadler. Hank Shocklee parl\u00f2 dell'incontro e della collaborazione con Ice Cube in un'intervista a \"Cool'eh Magazine\":\nContenuti.\nCon i suoi contenuti socio-politici e gangsta rap, le canzoni sull'album trattano tematiche quali la vita nel ghetto, la tossicodipendenza, il razzismo e la povert\u00e0. Ice Cube attacca incessantemente il razzismo istituzionale, come anche le norme sociali che direttamente o indirettamente permettono che continui l'oppressione di quelli che vivono nei ghetti di Los Angeles. In \"Endangered Species (Tales from the Darkside)\", egli predice che gli afroamericani sarebbero diventati il bersaglio della violenza delle istituzioni prima dello scandalo scoppiato nel 1992 in seguito al pestaggio di Rodney King da parte di agenti di polizia, che sarebbe sfociato nei disordini di Los Angeles.\nAttraverso l'album, Cube fa alcune dichiarazioni controverse, riferendosi a certi tipi di afroamericani con il nomignolo \"Oreo cookies\" (\"biscotti Oreo\"), un epiteto offensivo per sottolineare come essi appaiano neri all'esterno, ma abbiano internamente tendenze bianche negative. Arsenio Hall viene specificatamente definito un \"venduto\" ai bianchi nella traccia \"The Nigga Ya Love To Hate\". In \"Turn off the Radio\" Cube critica inoltre le stazioni radiofoniche R&amp;B e hip hop per la preferenza che concedono ad alcuni artisti piuttosto che ad altri. Il titolo dell'album stesso parodia lo show televisivo \"America's Most Wanted\", accusandolo di mostrare in prevalenza l'arresto di afroamericani.\nuno \"skit\" successivo, \"The Drive By\", torna alla stessa tematica alla fine, con la voce del conduttore televisivo Tom Brokaw che riportando la notizia di disordini, afferma: \u00abFuori dalla zona di south central, pochi si preoccupano della violenza perch\u00e9 non li riguarda\u00bb. Cube inoltre parla delle relazioni tra uomo e donna in \"It's a Man's World\", un duetto con la rapper Yo-Yo. Cube e Yo-Yo si scambiano luoghi comuni sessisti e offensivi per esemplificare i difficili rapporti tra i sessi nella comunit\u00e0 afroamericana. Tra i critici che accusarono Ice Cube di sessismo, Peter Watrous del \"The New York Times\" scrisse, recensendo un concerto all'Apollo Theater di New York:\nPubblicazione.\nPubblicato il 16 maggio 1990 negli Stati Uniti, inizialmente \"AmeriKKKa's Most Wanted\" entr\u00f2 in classifica senza il supporto di un singolo promozionale o di un video, anche se la title track fu poi pubblicata su singolo, e venne anche girato un raro videoclip, diretto da Alex Winter, per la traccia \"Who's the Mack?\"\nSingoli.\nLa title track fu il primo singolo ufficiale estratto dall'album (B-side \"Once Upon a Time in the Projects\"). \"Who's the Mack?\" venne pubblicato come singolo promozionale. Un remix della traccia \"Endangered Species (Tales From The Darkside)\" fu anch'esso pubblicato su singolo, come stratto dall'EP \"Kill at Will\" di Ice Cube.\nAccoglienza critica.\nAlla sua pubblicazione, \"AmeriKKKa's Most Wanted\" fu accolto favorevolmente dalla critica, e nel corso degli anni il disco ha acquisito lo status di classico dell'hip-hop. Davis Mills del \"The Washington Post\" lod\u00f2 l'album per la sua destrezza lirica, scrivendo: \"Ice Cube ha ora dato prova che era lui l'elemento cruciale dei N.W.A. \u00c8 un paroliere insolitamente dotato e la sua interpretazione \u00e8 ancora pi\u00f9 sicura di s\u00e9\". Greg Sandow di \"Entertainment Weekly\" defin\u00ec l'opera \"arte non necessariamente coesa\", ma si compliment\u00f2 per le vivide raffigurazioni delle realt\u00e0 urbane e scrisse che Ice Cube \"emerge come un rapper pi\u00f9 originale grazie al suo tono senza compromessi. Ci getta in faccia la vita da ghetto e ci sfida a trarre le nostre conclusioni\".\nOriginariamente \"Rolling Stone\" assegn\u00f2 all'album 2\u00bd stellette su 5 nel 1990, scrivendo: \"L'implacabile turpiloquio diventa stancante, i beat della Bomb Squad perdono forza e l'atteggiamento di Cube verso le donne \u00e8 semplicemente spregevole\". La recensione concluse definendo l'album \"una delusione\". Tuttavia a posteriori, \"Rolling Stone\" alz\u00f2 il voto a 3\u00bd stellette nel 1992 e poi a 5 nel 2004, arrivando a lodare l'album per la produzione e i testi. In una recensione retrospettiva, David Jeffries del sito web AllMusic scrisse: \"Questo veleno della conoscenza di strada con funk ultra veloce funziona magnificamente in tutto l'album, con ogni traccia che colpisce il segno [...] \"AmeriKKKa's Most Wanted\" \u00e8 un esercizio avvincente e senza tempo di rabbia, onest\u00e0 e possibilit\u00e0 sociopolitiche dell'hip-hop\". Lo scrittore Cesare Alemanni nel suo libro \"Rap. Una storia, due Americhe\" definisce \"AmeriKKKa's Most Wanted\" \"l'ideale punto d'incontro tra lo stile gangsta dei N.W.A. e quello politicamente radicale dei Public Enemy\"."}
{"id": "2247998", "revid": "1543377", "url": "https://it.wikipedia.org/wiki?curid=2247998", "title": "Nazionale di rugby a 15 delle Isole Salomone", "text": "La nazionale di rugby XV delle Isole Salomone rappresenta il Isole Salomone nel rugby a 15 in ambito internazionale, dove \u00e8 inclusa fra le formazioni di terzo livello.\nLe Isole Salomone partecipano alla Oceania Cup."}
{"id": "2248011", "revid": "287204", "url": "https://it.wikipedia.org/wiki?curid=2248011", "title": "Ricerca - azione", "text": "Per ricerca - azione si intende un modo di concepire la ricerca che si pone l'obiettivo non tanto di approfondire determinate conoscenze teoriche, ma di analizzare una \"pratica\" relativa ad un campo di esperienza (ad esempio, la \"pratica educativa\") da parte di un attore sociale con lo scopo di introdurre, nella \"pratica\" stessa, dei cambiamenti migliorativi.\nNell'ambito del processo/progetto educativo la prospettiva della \"ricerca \u2013 azione\" si \u00e8 rivelata produttiva anche in campo formativo, in quanto permette ai soggetti in formazione di essere \"attori\" del processo formativo.\nIn campo educativo, la \"ricerca \u2013 azione\" costituisce un elemento cardine della pedagogia istituzionale, sia per quanto riguarda la formazione del personale, sia per quanto riguarda l'analisi della pratica educativa e il suo miglioramento.\nLe origini del termine \"ricerca \u2013 azione\" e la sua diffusione.\nLa \"ricerca \u2013 azione\" nasce negli anni quaranta e trova la sua prima teorizzazione nel lavoro dello psicologo tedesco Kurt Lewin che coni\u00f2 il termine \"action research\", da cui derivano sia \"action ricerche\", sia l'italiano \"ricerca \u2013 azione\".\nLe successive teorizzazioni, pur differenziandosi in relazione all'orientamento filosofico di riferimento e alla collocazione geografica, consentono di individuare alcuni elementi comuni che caratterizzano la \"ricerca \u2013 azione\" rispetto agli altri approcci:\nLa \"ricerca \u2013 azione\" in campo educativo.\nIn campo educativo, la \"ricerca \u2013 azione\" si \u00e8 sviluppata soprattutto come analisi della \u201cpratica\u201d educativa, finalizzata a introdurre cambiamenti migliorativi.\nIn Francia, la \"ricerca \u2013 azione\" ha trovato sviluppo nella Pedagogia istituzionale, che si pone l'obiettivo della conoscenza della \u201cpratica\u201d istituzionale di un gruppo, condotta dal gruppo stesso, al fine di introdurvi cambiamenti migliorativi, e la teorizzazione pi\u00f9 completa, in campo accademico, negli studi di Ren\u00e9 Barbier.\nPer Ren\u00e9 Barbier, la \"ricerca \u2013 azione\", prevedendo l'\u201cimplicazione\u201d degli attori nella ricerca, in quanto soggetti e non oggetti, presuppone una conversione epistemologica rispetto alla ricerca classica. Le parole chiave della \"ricerca \u2013 azione\" sono: \u201ccomplessit\u00e0\u201d (attenzione a tutti gli aspetti di un fenomeno e a tutte le dimensioni dell'essere umano), \"ascolto sensibile\" (basato sull'empatia), \u201cricercatore collettivo\u201d (il soggetto della ricerca \u00e8 costituito dal ricercatore e da tutti gli attori implicati), \u201ccambiamento\u201d (scopo della ricerca non \u00e8 la conoscenza, ma l'introduzione di cambiamenti migliorativi in una pratica), \u201cnegoziazione\u201d del conflitto, \u201cprocesso\u201d, \u201cautorizzazione\u201d (intesa come diventare autore di se stesso per appropriarsi della propria esistenza).\nPer quanto riguarda la metodologia, per Ren\u00e9 Barbier, la \"ricerca \u2013 azione\" si sviluppa in un processo a spirale (riflessione permanente) che tocca quattro tematiche centrali: l'individuazione del problema e la contrattazione; la pianificazione e la realizzazione; l'utilizzo di tecniche congruenti con l'approccio di \"ricerca \u2013 azione\"; la teorizzazione, la valutazione e la pubblicazione dei risultati.\nIn Inghilterra, \u00e8 stato John Elliott, negli anni 1960, a dare impulso all'utilizzo della \"ricerca \u2013 azione\" in ambito scolastico. Per John Elliott, la \"ricerca \u2013 azione\" \u00e8 uno strumento adatto per affrontare quegli aspetti dell'azione formativa e della didattica che sono percepiti come problematici dagli insegnanti, al fine di trovare modalit\u00e0 percorribili di soluzione. Determinante \u00e8, per Elliott, la possibilit\u00e0 di dar vita ad un gruppo di ricerca che riunisca attori e ricercatori, in condizioni di pari dignit\u00e0.\nIn Italia, la \"ricerca \u2013 azione\" \u00e8 stata sviluppata, soprattutto, da ricercatori che si muovono nell'alveo della pedagogia istituzionale (Andrea Canevaro, Paolo Zanelli, Giampietro Lippi) e, al di fuori della pedagogia istituzionale, da alcuni studiosi universitari, fra i quali Cesare Scurati.\nPer Cesare Scurati, la \"ricerca \u2013 azione\" si pone come agente di cambiamento e intende la conoscenza come conoscenza orientata all'emancipazione sia dei ricercatori che degli attori. In particolare, Cesare Scurati chiarisce che la \"ricerca \u2013 azione\" implica, come caratteristica fondamentale, una \u201ccircolarit\u00e0\u201d fra ricerca e azione, per cui la ricerca si genera attraverso l'azione e l'azione di cambiamento attraverso la ricerca.\nLa \"ricerca - azione\" nell'ambito della \"pedagogia istituzionale\" in Italia.\nLa \"ricerca \u2013 azione\" costituisce la forma di ricerca e di intervento formativo che caratterizza la pedagogia istituzionale, cos\u00ec come \u00e8 stata sviluppata in Italia, a partire dagli anni 1970, da Cesare Scurati e dal gruppo di ricerca sull'innovazione scolastica, nonch\u00e9 da Andrea Canevaro e dal gruppo di ricerca di \"Pedagogia speciale\" dell'Universit\u00e0 di Bologna.\nLa \"ricerca - azione\" e la formazione degli educatori.\nPer la pedagogia istituzionale, la formazione pu\u00f2 dare un contributo decisivo allo sviluppo della \u2018qualit\u00e0\u2019 dei servizi educativi nella misura in cui diviene, come sostiene Paolo Zanelli, \u201coccasione\u201d per attivare reali processi di crescita professionale, nel senso di una maggiore capacit\u00e0 progettuale, delle \u00e9quipe educative e dei singoli educatori.\nLa crescita delle capacit\u00e0 progettuali \u00e8 collegata ad un processo di apprendimento (sociale), da parte dei singoli e delle \u00e9quipe, di modalit\u00e0 di autovalutazione della propria \"pratica\" che consentano di incrementare le capacit\u00e0 di:\nLa \"ricerca \u2013 azione\" come processo di \"deuteroapprendimento\".\nLa \"ricerca - azione\", come viene intesa dalla pedagogia istituzionale, prevede non solo di contribuire alla soluzione di determinati problemi o criticit\u00e0 rilevati nella pratica lavorativa, ma di favorire, in maniera intenzionale, l'acquisizione, da parte del gruppo di educatori (\u00e9quipe educativa), di modalit\u00e0 rigorose e condivise di autovalutazione e di riorganizzazione della propria attivit\u00e0 educativa e didattica. \nUtilizzando la terminologia di Gregory Bateson, alcuni esponenti della pedagogia istituzionale interpretano la \"ricerca \u2013 azione\" come processo di \u201cdeuteroapprendimento\u201d. Parlare di \u201cdeuteroapprendimento\u201d vuol dire concepire la \"ricerca \u2013 azione\" come processo finalizzato non solo ad apportare cambiamenti puntuali nella \"pratica\" educativa, ma come processo di apprendimento di strategie di valutazione e di riorganizzazione della \"pratica\" stessa.\nLe principali \"ricerche \u2013 azione\" italiane realizzate nell'ambito della \"pedagogia istituzionale\".\nLe \"ricerche \u2013 azione\" sviluppate in Italia nell'alveo della pedagogia istituzionale si sono, finora, concentrate in quattro principali direzioni:\nEsistono anche grandi progetti di ricerca-azione a carattere psicosociale: \"Beyond, Nuove culture a Venezia\" Realizzato dalla Citt\u00e0 di Venezia dal 2005 al 2008, attraverso il quale si \u00e8 costruita una rete di sostegno alla genitrorialit\u00e0 tra gli operatori, del pubblico e del privato, che incontrano i genitori stranieri. (Maria Vittoria Maroni,\"Nella Rete di Beyond\", in \"Cittadini in crescita\"N\u00b01-2010)Con la stessa metodologia nel 2012 \u00e8 stato realizzato nella Terapia Intensiva Neonatale dell'Ospedale Ca'Foncello di Treviso, il progetto \"I Passi della Cura\" Che ha coinvolto gli operatori e i genitori nella costruzione del clima relazionale del reparto.(Dati in corso di pubblicazione)\nCollegamenti esterni.\nPedagogia istituzionale\nGoogle_Ricerca-azione"}
{"id": "2248017", "revid": "1543377", "url": "https://it.wikipedia.org/wiki?curid=2248017", "title": "Firebug", "text": "Firebug \u00e8 stata un'estensione di Mozilla Firefox che permetteva il debug, la modifica e il monitoraggio di tutti gli aspetti di una pagina web, come i fogli di stile, il codice HTML, la struttura DOM e il codice JavaScript. Firebug forniva anche altri strumenti per lo sviluppo web come una console JavaScript e una funzione chiamata \"Net\" che permetteva di monitorare il tempo di caricamento in millisecondi di immagini e script. Oltre che per il debug, Firebug era uno strumento indispensabile per testare la sicurezza e la performance dei siti o applicazioni web.\nFirebug \u00e8 stato creato da Joe Hewitt, uno dei creatori di Firefox, ed era sviluppato e mantenuto dal \"Firebug Working Group\".\nNel febbraio del 2009, quasi 1,9 milioni di utenti avevano Firebug installato.\nFu abbandonato nel 2017.\nCaratteristiche.\nFirebug apporta modifiche immediatamente e fornisce un feedback costante all'utente. Tutti gli editor in Firebug supportavano il completamento automatico. \nLa riga di comando di Firebug accettava comandi scritti in JavaScript. Il risultato dell'esecuzione di ogni comando veniva visualizzato nella console, come collegamenti ipertestuali. L'applicazione Firebug conteneva pi\u00f9 finestre, suddividendo le funzionalit\u00e0 correlate in una finestra comune. Firebug consentiva inoltre agli utenti di visualizzare il tempo di download per i singoli file. Separava diversi tipi di oggetti, come file JavaScript e immagini, e poteva determinare quali file vengono caricati dalla cache di un browser. Firebug offriva anche la possibilit\u00e0 di esaminare le intestazioni HTTP e i timestamp relativi a quando viene effettuata una richiesta HTTP. Il suo pannello di rete poteva monitorare gli URL richiesti dal browser, come CSS esterni, JavaScript e file di immagine.\nHTML e CSS.\nGli strumenti HTML e CSS consentivano l'ispezione e la modifica di elementi HTML e CSS su una pagina web. Le versioni successive di Firebug consentivano agli utenti di vedere le modifiche in tempo reale al CSS. La visualizzazione degli elementi CSS veniva mostrata durante l'ispezione degli elementi HTML. La scheda Layout Firebug veniva utilizzata per visualizzare e manipolare i valori delle propriet\u00e0 CSS. Inoltre, gli utenti potevano fare clic su qualsiasi elemento HTML visibile su una pagina web per accedere ai suoi valori di propriet\u00e0 CSS. \nConsole JavaScript.\nLa scheda script di Firebug consentiva agli utenti di impostare punti di interruzione e scorrere le righe di codice. Inoltre, Firebug poteva passare direttamente a una riga di codice JavaScript, guardare espressioni, stack di chiamate e avviare il debugger nel caso in cui si verificasse un errore durante l'esecuzione. Firebug poteva anche registrare errori. La registrazione utilizzava un'API JavaScript Firebug. Il pannello JavaScript di Firebug poteva registrare chiamate a funzioni di profilo e consentire allo sviluppatore di eseguire JavaScript arbitrario. Firebug consentiva agli utenti di eseguire codice JavaScript tramite la riga di comando e consentiva all'utente di registrare gli errori che si verificavano in JavaScript, CSS e XML. Firebug forniva un editor di testo separato per modificare JavaScript e visualizzare risultati immediati sul browser dell'utente.\nL'editor di testo offriva anche la possibilit\u00e0 di scrivere funzioni complete. Firebug richiedeva che un utente aggiornasse una pagina web in caso di arresto anomalo.\nEstensioni.\nAlcune estensioni potevano integrarsi con Firebug:\nVersioni.\nVersione 2.0.\nFirebug 2.0 aveva introdotto molte nuove funzionalit\u00e0 nell'estensione Firebug, tra cui l'evidenziazione della sintassi JavaScript, stampa per il codice JavaScript minimizzato e un DOM Event Inspector per gestire tutti i gestori di eventi su una pagina web. Inoltre gli utenti potevano cercare gli elementi della pagina utilizzando i selettori CSS nella barra di ricerca. Lo strumento di debug consentiva agli utenti di ispezionare le espressioni JavaScript mentre venivano valutate. Inoltre, gli utenti potevano esaminare i valori restituiti dalle funzioni JavaScript. Inoltre, aggiungeva la possibilit\u00e0 di creare nuovi attributi HTML per gli elementi HTML esistenti. \nVersione 3.0.\nIl 10 novembre 2014 \u00e8 stato annunciato Firebug 3.0 e una versione alpha \u00e8 stata resa disponibile al pubblico. Questa versione doveva presentare un nuovo tema e si sarebbe concentrata sull'esperienza dell'utente."}
{"id": "2248020", "revid": "76963", "url": "https://it.wikipedia.org/wiki?curid=2248020", "title": "Ayaka Komatsu", "text": "\u00c8 nota principalmente per aver interpretato il personaggio di Minako Aino nei live action \"Kirari Super Live\", \"Bish\u014djo senshi Sailor Moon\", ' e '. Con lo pseudonimo Aino Minako, la Komatsu ha pubblicato un album discografico, intitolato \"I'll Be Here\".\nCarriera.\nAyaka debutt\u00f2 come modella posando per la rivista \"Candy\". Successivamente interpret\u00f2 alcuni spot pubblicitari per la Tomy, apparve nel reality show \"Michi Idol\" e pubblic\u00f2 due photobook e due DVD.\nLa Komatsu debutt\u00f2 come attrice nel 2003, interpretando una studentessa in \"Bayside Shakedown 2\". Nel 2004 interpret\u00f2 per la prima volta il ruolo di Minako Aino, in \"Kirari Super Live\", quindi tra il 2004 e il 2005 interpret\u00f2 il personaggio in 24 episodi della serie televisiva \"Pretty Guardian Sailor Moon\" e nei live action \"Bish\u00f4jo Senshi Sailor Moon: Special Act\" e \"Bish\u00f4jo Senshi Sailor Moon: Act Zero\". Successivamente la Komatsu interpret\u00f2 altri quattro film."}
{"id": "2248021", "revid": "767487", "url": "https://it.wikipedia.org/wiki?curid=2248021", "title": "Uqba ibn Nafi'", "text": "Nacque nell'anno dell'Egira del profeta Maometto, di cui fu Compagno. Sua madre era la nipote di \u02bfAmr b. al-\u2018As, conquistatore della Palestina e dell'Egitto e dal prozio ricevette nel 663 il\ncomando delle terre dell'Egitto occidentale.\n\u02bfUqba svolse un ruolo molto importante in Nordafrica. Gi\u00e0 nel 642 penetr\u00f2 nel Fezzan (attuale Libia), conquistando la citt\u00e0 di Zawila e la citt\u00e0 di Barqa.\nNon ci sono fonti o tradizioni particolarmente affidabili che descrivano quanto tempo \u2018Uqba sia rimasto a Zawila ma nel 646 sappiamo che egli prese parte a una campagna bellica assieme a Ibn Ab\u012b Sar\u1e25 contro i bizantini.\nI racconti delle spedizioni di \u02bfUqba nel Fezzan sono ricchi di elementi mitici. Ad esempio alcune fonti paragonano la figura del generale musulmano a quella di Alessandro Magno. \nIn seguito a un accordo con Ibn \u02bfAbd al-\u1e24akam, \u02bfUqba decise di proseguire verso la Tripolitania fin quando, nel 670 organizz\u00f2 una prima spedizione in quella che sar\u00e0 chiamata Ifriqiya. Qui conquist\u00f2 Ghadames e Gafsa, al comando di oltre 10.000 cavalieri si aggiungono altri 60.000 soldati dell'Egitto.\nEgli aveva pian piano arruolato anche tra le popolazioni berbere dell'Africa del Nord.\nDurante l'avanzata, \u02bfUqba volle costituire alcuni accampamenti militari, destinati a diventare pi\u00f9 tardi vere e proprie citt\u00e0. Da qui part\u00ec anche l'opera di islamizzazione delle popolazioni indigene, che avevano il controllo del territorio che egli intendeva stabilmente acquisire al Califfato.\n\u02bfUqba per\u00f2 non assapor\u00f2 i frutti di questo processo: infatti fu dimesso dal califfo omayyade Mu\u02bfawiya I nel 673, che temeva che il successo e il consenso crescente del generale arabo.\nIn seguito il governatore (wali) d'Egitto al-Uns\u016br\u012b gli affid\u00f2 il compito di effettuare alcune spedizioni dirette in quella che oggi viene chiamata Algeria.\nAlla morte di Mu\u02bfawiya nel 680, il nuovo califfo Yaz\u012bd I nomin\u00f2 nuovo governatore \u02bfUqba.\nNella descrizione lasciataci dallo storico maghrebino Ibn Khaldun, viene descritta la tradizione (abbastanza leggendaria) secondo cui un soldato, durante una faticosa traversata nel deserto, \u201cinciamp\u00f2\u201d e \u201cprecipit\u00f2\u201d in una coppa d'oro immersa nella sabbia del deserto. Quando fu tirato fuori, fu riconosciuto come un uomo che era scomparso alcuni anni prima da Mecca.\nOltre ad essere menzionato dai posteri per le sue gesta eroiche, per essere stato un uomo di eccellente intelligenza, audacia e coraggio, fu ricordato anche per la sua ferocia verso \u201ci nemici dell'Islam\u201d, a causa delle sue indagini fiscali su tutti i territori conquistati, per il suo reclutamento di schiavi per le sue truppe, avendo sempre la convinzione della superiorit\u00e0 araba per fronteggiare le forze della resistenza berbera.\nMolti racconti riguardano la lotta con Kusayla, leader dei Berberi, catturato e pubblicamente umiliato. In seguito, questi riusc\u00ec a fuggire e a mantenere i contatti con i suoi seguaci. Postosi al comando della resistenza, radun\u00f2 in breve tempo un forte esercito di Berberi e Bizantini e, approfittando di una leggerezza di \u02bfUqba che aveva mandato in avanti il grosso delle truppe, rimanendo con una scorta inadeguata, lo assal\u00ec e lo uccise nella localit\u00e0 di Tahuda, a sud dell'attuale Biskra (683).\nConquistata Qayrawan (che nel frattempo era divenuta una grande citt\u00e0), Kusayla vi stabil\u00ec la propria capitale, garantendo l'immunit\u00e0 agli Arabi rimasti in citt\u00e0 (egli stesso rimase comunque musulmano), e per cinque anni govern\u00f2 un vasto paese con la massima moderazione, come riconobbero anche tutti gli storici musulmani successivi."}
{"id": "2248024", "revid": "35707", "url": "https://it.wikipedia.org/wiki?curid=2248024", "title": "Il mostro \u00e8 in tavola... Barone Frankenstein", "text": ""}
{"id": "2248057", "revid": "110157", "url": "https://it.wikipedia.org/wiki?curid=2248057", "title": "Waking Hour", "text": "Waking Hour \u00e8 l'album d'esordio della cantautrice Vienna Teng. Nel 2001 fu autodistribuito indipendentemente. \nSuccessivamente la Teng firm\u00f2 un contratto con la Virt Records e l'album venne registrato nuovamente e ristampato, nel 2002, con distribuzione negli Stati Uniti."}
{"id": "2248089", "revid": "204012", "url": "https://it.wikipedia.org/wiki?curid=2248089", "title": "Novecento (rivista)", "text": ""}
{"id": "2248112", "revid": "628767", "url": "https://it.wikipedia.org/wiki?curid=2248112", "title": "Cronologia delle razzie ungare", "text": ""}
{"id": "2248114", "revid": "22475", "url": "https://it.wikipedia.org/wiki?curid=2248114", "title": "Il Risorgimento (Torino)", "text": "Il Risorgimento, \u00e8 stato un quotidiano politico pubblicato a Torino nel XIX secolo.\nStoria.\nPrima serie (1847-1852).\nFondato da Camillo Benso conte di Cavour e da Cesare Balbo, il primo numero usc\u00ec il 15 dicembre 1847, tra i collaboratori figurarono Roberto d'Azeglio, Pier Carlo Boggio, Michelangelo Castelli, F. Cordova e G. Torelli. Termin\u00f2 le sue pubblicazioni il 31 dicembre 1852. Dall'autunno 1850 il giornale fu diretto da Luigi Carlo Farini.\nSeconda serie (1856-1857).\nFu rifondato da Pier Carlo Boggio nel 1856. Il primo numero della nuova serie usc\u00ec il 1\u00ba aprile di quell'anno. Boggio rivendic\u00f2 la propria autonomia rispetto a Camillo Cavour; la linea politica del quotidiano fu comunque di appoggio all'azione governativa. L'anno successivo, il 31 marzo 1857, il quotidiano si fuse con \"L'Indipendente\"."}
{"id": "2248115", "revid": "121836", "url": "https://it.wikipedia.org/wiki?curid=2248115", "title": "Abbazia di san Gallo", "text": ""}
{"id": "2248120", "revid": "628767", "url": "https://it.wikipedia.org/wiki?curid=2248120", "title": "Cronologia delle incursioni ungare", "text": ""}
{"id": "2248123", "revid": "339392", "url": "https://it.wikipedia.org/wiki?curid=2248123", "title": "Italia del Nord", "text": ""}
{"id": "2248125", "revid": "339392", "url": "https://it.wikipedia.org/wiki?curid=2248125", "title": "Cantareus mazzullii", "text": ""}
{"id": "2248126", "revid": "1305772", "url": "https://it.wikipedia.org/wiki?curid=2248126", "title": "Ren\u00e9 Alleau", "text": "Ha diretto la raccolta \"Bibliotheca hermetica\" delle \u00e9ditions Deno\u00ebl che pubblic\u00f2 testi antichi ed alla quale collaborarono i grandi nomi dell'alchimia. Collabor\u00f2 a \"Symbole\" e si dedic\u00f2 allo studio del Pensiero tradizionale ed all'esoterismo.\nMassone, \u00e8 stato membro della loggia parigina di tendenza gu\u00e9noniana \"Thebah\", appartenente alla Gran Loggia di Francia."}
{"id": "2248127", "revid": "1564499", "url": "https://it.wikipedia.org/wiki?curid=2248127", "title": "Terremoti a Benevento", "text": "Questa \u00e8 la lista dei terremoti distruttivi che hanno interessato la citt\u00e0 di Benevento a partire dall'epoca del tardo impero romano.\nPrincipali eventi sismici.\nLa citt\u00e0 \u00e8 situata in una zona soggetta a scosse telluriche relativamente frequenti. Si ricordano o sono attestati nel corso della sua storia almeno 15 terremoti di forte intensit\u00e0:"}
{"id": "2248132", "revid": "729019", "url": "https://it.wikipedia.org/wiki?curid=2248132", "title": "Mexica (gioco da tavolo)", "text": "Mexica \u00e8 un gioco da tavolo creato da Wolfgang Kramer e Michael Kiesling distribuito nel 2002 da Ravensburger in tedesco e da Rio Grande Games in inglese. \"Mexica\" si \u00e8 classificato al 5\u00ba posto al Deutscher Spiele Preis del 2002.\n\"Mexica\" \u00e8 il terzo gioco della trilogia Mask Trilogy, dopo \"Tikal\" e \"Java\".\nI giocatori devono cercare di partizionare in distretti la citt\u00e0 di Tenochtitl\u00e1n sul lago di Texcoco e guadagnare poi influenza sulla maggior parte dei distretti."}
{"id": "2248133", "revid": "1543377", "url": "https://it.wikipedia.org/wiki?curid=2248133", "title": "Nazionale di rugby a 15 dello Sri Lanka", "text": "La nazionale di rugby XV dello Sri Lanka rappresenta il Sri Lanka nel rugby a 15 in ambito internazionale, dove \u00e8 inclusa fra le formazioni di terzo livello.\nRosa della squadra.\nPILONI:\nTALLONATORI:\nSECONDE LINEE:\nFLANKERS:\nNUMERI 8:\nMEDIANI DI MISCHIA:\nMEDIANI DI APERTURA:\nTREQUARTI CENTRI:\nTREQUARTI ALI:\nESTREMI:"}
{"id": "2248134", "revid": "200568", "url": "https://it.wikipedia.org/wiki?curid=2248134", "title": "Forcola telescopica", "text": "La forcola telescopica \u00e8 un macchinario composto da un corpo fisso ed elementi sovrapposti che si muovono in modo telescopico bilaterale per la traslazione di carichi rispetto al centro.\nLe forcole telescopiche trovano applicazione specialmente in magazzini automatici e automazione industriale. Nei magazzini automatici sono l'elemento che consente la traslazione sull'asse Z del trasloelevatore consentendo di prelevare carichi nelle celle della scaffalatura. Nell'automazione industriale le forcole telescopiche trovano svariate applicazioni come il cambio di linea di montaggio degli skid nel settore automotive.\nTipicamente vengo usate in coppia per dare stabilit\u00e0 al carico o in batterie di pi\u00f9 forcole collegate fra loro da giunti cardanici. Vengono usate per sopportare carichi compresi tra 50 kg e 25000 kg.\nNella maggioranza dei casi le forcole telescopiche sono impiegate per la movimentazione di pallet. I pallet possono essere immagazzinati su scaffalature in prima o doppia profondit\u00e0 (da qui prendono il nome i tipi di forcole).\nTipologie.\nLe forcole telescopiche con 2 elementi mobili (sfilanti) possono prendere il nome di forcole telescopiche in semplice profondit\u00e0 per l'applicazione nei magazzini automatici con scaffalatura a stoccaggio in semplice profondit\u00e0. La relazioni tipica tra corsa e lunghezza delle forcole (in posizione centrale) \u00e8 di 1,2 ma dipendendo dalla applicazione pu\u00f2 variare da 1 a 1,4.\nForcole telescopiche in doppia profondit\u00e0 dispongono generalmente di tre elementi mobili. Nel caso di tre elementi telescopici, il rapporto tra corsa totale dello sfilante superiore e lunghezza del corpo fisso raggiunge valori maggiori rispetto alle forcole con soli 2 elementi mobili o permette di movimentare carichi superiori a parit\u00e0 di profilo. Il rapporto tra corsa dello sfilante superiore e la lunghezza delle Forcole Telescopiche in posizione centrale pu\u00f2 raggiungere 2,1.\nEsistono applicazioni con quattro sfilanti per raggiungere corse elevate con una ridotta lunghezza di corpo fisso e sfilanti."}
{"id": "2248146", "revid": "767487", "url": "https://it.wikipedia.org/wiki?curid=2248146", "title": "Nadir Mokn\u00e8che", "text": "Biografia.\nNato nel 1965 a Parigi da genitori algerini, Nadir Mokn\u00e8che vive l'infanzia e l'adolescenza ad Algeri, per tornare da liceale a Parigi, dove comincia gli studi di giurisprudenza che poi lascia per darsi al teatro. Negli anni novanta scopre il cinema, che studier\u00e0 a New York presso la New School for Social Research; a Perugia studier\u00e0 poi storia dell'arte. Il suo primo lungometraggio, \"Le Harem de Madame Osmane\", \u00e8 del 2000, dedicato ad Algeri (bench\u00e9 girato in Tunisia), la citt\u00e0 che sar\u00e0 al centro anche del successivo \"Viva Laldj\u00e9rie\" (2004). Anche in \"D\u00e9lice Paloma\" ritroviamo, come nei film precedenti di Mokn\u00e8che, la stessa protagonista: Biyouna, un'attrice che gode di grande popolarit\u00e0 in Algeria."}
{"id": "2248148", "revid": "298055", "url": "https://it.wikipedia.org/wiki?curid=2248148", "title": "Garzhvog", "text": ""}
{"id": "2248149", "revid": "486946", "url": "https://it.wikipedia.org/wiki?curid=2248149", "title": "Nar Garzhvog", "text": ""}
{"id": "2248151", "revid": "599013", "url": "https://it.wikipedia.org/wiki?curid=2248151", "title": "Palazzo dei cardinali Pallotta", "text": "Il Palazzo dei cardinali Pallotta si trova in piazza Vittorio Emanuele, nel centro di Caldarola, all'interno, al secondo piano si trova la sede comunale mentre il piano nobile \u00e8 sede di esposizioni temporanee.\nStoria.\nIl Palazzo fu fatto edificare dal Cardinale Evangelista Pallotta alla fine del Cinquecento e successivamente fu fatto decorare dai seguaci di Simone De Magistris per disporre una residenza adeguata al proprio rango: uno spazio di straordinario fascino nel cui impianto architettonico \u00e8 disegnata la stessa piazza antistante, in un ideale composizione armonica ed unitaria.\nIl Palazzo, appena tornato agli antichi splendori dopo un attento e lungo restauro, \u00e8 stato aperto al pubblico in occasione della mostra \"Simone De Magistris un pittore visionario tra Lotto ed El Greco\" nel 2007.\nAll'interno si trova la magnifica Stanza del Paradiso, un piccolo gioiello quasi nascosto e remoto, luogo di meditazione del Cardinale, dove la realt\u00e0 si sublima nella favola attraverso un paesaggio altamente suggestivo, che rappresenta una flora e una fauna esotiche e scene di caccia animate da cavalli impennanti, levrieri, volatili e cacciatori. "}
{"id": "2248155", "revid": "599013", "url": "https://it.wikipedia.org/wiki?curid=2248155", "title": "Collegiata di San Martino (Caldarola)", "text": "La fabbrica della Collegiata di San Martino, che sorge al centro del lato est dell'attuale piazza Vittorio Emanuele II di Caldarola e si presenta, all'interno, come un edificio a tre navate con coro e cappelle laterali, la navata centrale dalla forma leggermente trapezoidale. L'arco trionfale in muratura divide la navata centrale dallo spazio del presbiterio, tale spazio planimetricamente \u00e8 segnato dalla balaustra in pietra di gesso balatino, posta su un gradino.\nSulla parete di fondo del Coro si erge il complesso monumentale dell'Altare Maggiore, incorniciato da due imponenti colonne scanalate con capitello corinzio che, secondo la leggenda sono state portate a Roma dal tempio di Gerusalemme e quindi fatte trasportare a Caldarola dal cardinale; al centro la grande tela incorniciata, opera di Simone De Magistris, che decor\u00f2 internamente la chiesa, ma di questi lavori, probabilmente a causa del terremoto del 1799, non si hanno traccia. Sulle pareti del Presbiterio una copia della Vergine di Raffaello contrapposta alla grande tela della copia della Crocifissione del scuola di Guido Reni.\nNella navata, entrando, a destra, la prima cappella del SS. Crocifisso, con vicina la Cappella della reliquia di S. Destro, l'ultima cappella \u00e8 quella dell'altare della Madonna del Carmine di Giovanni Andrea De Magistris, padre di Simone.\nNella navata sinistra, la prima cappella \u00e8 quella della fonte battesimale; la Cappella centrale al Santissimo Sacramento ed \u00e8 chiusa da una cancellata di pregevole fattura in ferro battuto e contiene un particolarissimo tabernacolo in legno dorato datato 1595; l'ultima cappella \u00e8 dedicata a S. Michele Arcangelo.\nSul lato verso sud del presbiterio mediante una piccola porticina, si accede alla sacrestia che \u00e8 composta da una stanza di notevoli dimensioni, con pavimento di quadrotti di cotto antichi, le pareti decorate a tempera, inizio secolo, e con soffitto in legno decorato. Sul lato opposto si trova la sacrestia delle Confraternite.\nStoria.\nDi fronte alla porta Nova (che si trovava nella parte pi\u00f9 in basso del \"\u201cCastrum Novum\u201d\") probabilmente il terreno allora, degradava rapidamente verso il fiume, proprio per questo motivo la municipalit\u00e0, ma crediamo, forse pi\u00f9 probabilmente il Cardinale Evangelista Pallotta, dovette aver provveduto ad una grandiosa operazione di interramento che interess\u00f2 la zona che doveva diventare la piazza, ma anche delle abitazioni del \"castrum novum\".\nTale intervento mette quindi a disposizione del Cardinale un ampio spazio edificabile fra i due borghi di Gea e Fiorenzola: sar\u00e0 questa l'area usata per la costruzione del palazzo Pallotta di piazza, della nuova Chiesa di San Martino e del campanile.\nEvangelista Pallotta dal 1570 era stato sacerdote con rettorato di San Martino \"\u201cvecchio\u201d\". \nCon lui Caldarola visse il suo \"\u201cmomento magico\u201d\": il Castello fu trasformato in dimora gentilizia, fu costruita la Chiesa di San Martino e quella di San Gregorio, forn\u00ec le chiese di preziosi arredi e al Comune dette la disponibilit\u00e0 di molti beni. \nI lavori di costruzione di questa fabbrica iniziarono nel 1587, mentre Evangelista Pallotta era Datario e come testimonia la lapide posta sulla chiesa stessa, queste informazioni ci vengono dal Barlesi, che narra:\n\"\u201cPer le fabbriche del palazzo della chiesa del campanile e dell'altare maggiore spese il nostro esimio Cardinale scudi 38.000. Per avere a sufficienza e di buona qualit\u00e0 il travertino compr\u00f2 il Cardinale un colle chiamato ora Sasso Pallotta tra Bistocco e Campolarzo, ma il Cardinale Evangelista fu ingannato poich\u00e9 il travertino non regge al gelo.\u201d\"(!)\nNotevole importanza ebbero i De Magistris per le decorazioni di questi edifici. Le pareti del Coro erano decorate con affreschi che narravano della vita di San Martino.\nAlla monumentale edificazione parteciparono anche numerose maestranze provenienti soprattutto dal nord Italia.\nCon bolla pontificia datata 1\u00ba agosto 1590 si riferisce della fondazione della Collegiata di San Martino. Sisto V, elevando la parrocchia a Collegiata, la dota di 6 canonici, 2 chierici beneficiati e addetti minori con musici \"\u201cperiti\u201d\" in canto fermo, tutti provvisti da Martino Pallotta, il quale vi aveva impegnato una quantit\u00e0 enorme di danaro.\nLa chiesa fu inaugurata nel 1590 con bolla di Sisto V che la elev\u00f2 a Collegiata insigne e il cui stemma domina la facciata vicino a quello del cardinale Evangelista Pallotta. I primi documenti che attestano pagamenti effettuati a mastri impiegati nella costruzione si riferiscono all'anno 1589 ed ancora all'ano 1600.\nIl Cardinale fu occupato alla riorganizzazione dello spazio che sarebbe diventato piazza San Martino dal 1587 al 1615 e il primo edificio ad essere costruito fu la Chiesa di San Martino a cui seguirono la realizzazione del corpo nord-orientale (il suo palazzo di piazza) e sud-orientale (l'ala di completamento ed il Seminario). Nel secondo decennio del Seicento egli, dopo aver dato esecuzione o impostato il lavoro per tutto questo complesso realizzato nel corso di qualche anno, ma unitariamente progettato in rapporto allo spazio urbano da qualificare, ossia la piazza, pose attenzione anche al lato occidentale di essa. La Piazza di San Martino si sarebbe configurata cos\u00ec non solo come centro di vita religiosa, ma come luogo in cui ospitare i forestieri o i visitatori immediatamente accolti nel luogo pi\u00f9 significativo della rinnovata Caldarola, segno della presenza di colui che tale rinnovamento aveva ideato e fatto realizzare."}
{"id": "2248164", "revid": "2091899", "url": "https://it.wikipedia.org/wiki?curid=2248164", "title": "I furiosi", "text": "I furiosi \u00e8 un romanzo di Nanni Balestrini pubblicato presso Bompiani nel 1994.\nTrama.\nIl romanzo segue le vicende di una serie di tifosi milanisti appartenenti alle \"Brigate rossonere\", nelle loro trasferte e nelle violenze dentro e fuori dagli stadi. Attraverso i racconti in prima persona di alcuni di questi tifosi, vengono raccontati i viaggi in pullman e in treno, le sfide con le tifoserie avversarie, gli scontri con la polizia, la vita nei quartieri di Milano ai margini della societ\u00e0 e lo sviluppo di una coscienza di gruppo.\nLa storia ha inizio con lo scontro con i cosiddetti \"Furiosi\", tifosi del Cagliari, in cui i milanisti riescono a rubare il loro striscione principale e a portarlo in sede, e si dipana poi in racconti di ulteriori vicende narrate dalle voci di tifosi diversi (Germano, Zigolo, Nibbio, Picchio, Falco, Martino). Il libro si conclude con il racconto degli incidenti di Pontecurone del 1993.\nStruttura.\nIl testo \u00e8 strutturato in undici capitoli, o canti, ognuno dei quali indica brevemente il contenuto:\nLinguaggio.\nIl libro \u00e8 scritto con un linguaggio colorito e semplice che ricalca il parlato. Un elemento fondamentale \u00e8 la completa assenza di punteggiatura, che contribuisce a trasmettere un senso di concitazione che ben si concilia con le vicende raccontate."}
{"id": "2248167", "revid": "4175", "url": "https://it.wikipedia.org/wiki?curid=2248167", "title": "Aeroporto di Portoro\u017e", "text": ""}
{"id": "2248170", "revid": "111743880", "url": "https://it.wikipedia.org/wiki?curid=2248170", "title": "Comparatore di fase", "text": "Un comparatore di fase, in inglese \"phase detector\" \u00e8 un circuito elettronico che genera un segnale di uscita che rappresenta la differenza di fase tra i due segnali di ingresso. \u00c8 spesso implementato con un mixer, ed \u00e8 un elemento essenziale delle PLL.\nConfrontare la fase di due segnali \u00e8 molto importante in svariate applicazioni, tra esse il controllo di motori elettrici, nel campo dei radar, delle telecomunicazioni (in particolare nei demodulatori).\nComparatore di fase elettronico.\nAlcune tecniche per l'elaborazione dei segnali come quelle usate nei radar richiedono di conoscere sia l'ampiezza che la fase del segnale, in modo da ricostruire tutte le informazioni trasportate da tale segnale. Una tecnica \u00e8 usare un product detector, cio\u00e8 un particolare demodulatore dei segnali di tipo AM con due ingressi. A uno viene collegato il segnale da ricevere, all'altro un segnale di riferimento: l'uscita rappresenta la differenza di fase tra i segnali. Se il segnale ha una frequenza differente rispetto al riferimento, l'uscita sar\u00e0 periodica alla frequenza differenza tra le due.\nI comparatori di fase per le PLL possono essere classificati in due tipi:\nTipi.\nUn tipo molto semplice di comparatore di fase pu\u00f2 essere ottenuto tramite un gate di tipo XOR. Quando i due segnali comparati sono esattamente in fase, l'uscita del gate XOR sar\u00e0 costantemente a zero. Quando i due segnali differiscono in fase di 1 grado, l'uscita del gate XOR sar\u00e0 alta per un centottantesimo di periodo, cio\u00e8 la frazione del periodo durante la quale i due segnali differiscono di valore. Quando i segnali differiscono di 180 gradi, cio\u00e8 un segnale \u00e8 alto mentre l'altro \u00e8 basso e viceversa, l'uscita del XOR rimane alta per tutto il periodo. Applicando l'uscita del XOR a un filtro passa-basso si ottiene una tensione proporzionale alla differenza di fase tra i due segnali.\nUn comparatore di fase pu\u00f2 essere anche ottenuto con un moltiplicatore analogico (che \u00e8 la migliore soluzione per segnali di tipo sinusoidale), con un circuito sample and hold, con una pompa di carica o con un circuito logico formato da flip-flop.\nQuando un comparatore di fase basato su circuiti logici \u00e8 usato in una PLL, esso porta velocemente il VCO a sincronizzarsi con il segnale di ingresso, anche se la frequenza del segnale di ingresso \u00e8 molto diversa da quella iniziale del VCO. Questi comparatori di fase hanno anche altre propriet\u00e0 importanti, come una migliore accuratezza quando la differenza di fase tra i due segnali \u00e8 molto piccola. Questo avviene perch\u00e9 un comparatore di fase ha un \"pull-in range\" (cio\u00e8 la massima differenza di frequenza tra il riferimento di frequenza e l'oscillatore che la PLL pu\u00f2 sincronizzare) molto maggiore di quello di un comparatore basato su un mixer analogico. D'altro canto, un comparatore basato su un mixer ha migliori prestazioni per quanto riguarda il rumore di fase e la sensibilit\u00e0 del sistema, ed \u00e8 anche di pi\u00f9 semplice creazione.\nComparatore di fase e frequenza.\nUn comparatore di fase e frequenza (in inglese \"phase-frequency detector\", PFD) \u00e8 un circuito sequenziale asincrono, originariamente ottenuto con quattro flip-flop (come negli integrati \"CD4046\" della RCA e nel \"MC4344\" della Motorola introdotti negli anni Settanta). Questo comparatore ha il vantaggio di produrre un'uscita non nulla anche quando i due segnali di ingresso differiscono non solo in fase ma anche in frequenza. Ci\u00f2 permette di prevenire il fenomeno del \"false lock\", cio\u00e8 quando la PLL si aggancia con una fase o una frequenza diversa da quella del segnale di ingresso.\nI comparatori di fase e frequenza soffrono comunque del fenomeno chiamato \"dead band\", letteralmente \"zona morta\", cio\u00e8 quando il dispositivo non d\u00e0 uscita anche se la differenza di fase \u00e8 non nulla. Ci\u00f2 avviene principalmente quando la differenza di fase \u00e8 molto piccola. Nel 1976 si dimostr\u00f2 che usando un comparatore di fase a tre stati (usando due soli flip-flop) invece delle soluzioni della RCA e della Motorola (che avevano ben dodici stati) era possibile ridurre il problema della \"dead band\" Sono necessarie per\u00f2 anche altre soluzioni in quanto il circuito a tre stati non \u00e8 sempre utilizzabile, in quanto non adatto a certe applicazioni, come il clock recovery."}
{"id": "2248171", "revid": "6923", "url": "https://it.wikipedia.org/wiki?curid=2248171", "title": "Navistar International", "text": "Navistar International Corporation \u00e8 una societ\u00e0 statunitense specializzata nell'assemblaggio di autocarri, autobus, veicoli commerciali e di motori diesel, per svariati marchi internazionali.\nVenne fondata nel 1902 a Chicago ed ha ora sede a Warrenville, sempre nell'Illinois."}
{"id": "2248173", "revid": "1543377", "url": "https://it.wikipedia.org/wiki?curid=2248173", "title": "Nazionale di rugby a 15 dell'eSwatini", "text": "La nazionale di rugby a 15 dell'eSwatini rappresenta l'eSwatini, in passato noto come Swaziland, nel rugby a 15 in ambito internazionale, dove \u00e8 inclusa fra le formazioni di terzo livello."}
{"id": "2248174", "revid": "6923", "url": "https://it.wikipedia.org/wiki?curid=2248174", "title": "Vallone di Pirano", "text": "Il vallone di Pirano (; ), anche detto baia o golfo di Pirano, \u00e8 una baia del Golfo di Trieste che prende il nome dalla citt\u00e0 slovena di Pirano.\nDescrizione.\nDelimitato dalla linea che connette punta Salvore a sud con punta Madonna della Salute a nord, e misura circa 19 chilometri quadrati, si trova a cavallo del confine tra la Slovenia e la Croazia, costituito dal corso del fiume Dragogna, la cui foce sono le saline di Sicciole. Le principali citt\u00e0 che si affacciano sul vallone sono Pirano e Portorose, entrambe slovene. Il vallone \u00e8 al centro di una disputa tra la Croazia e la Slovenia, in quanto l'esatto confine marittimo fra i due stati \u00e8 oggetto di una controversia.\nControversia.\nIl 20 luglio 2001 i primi ministri di Slovenia e Croazia, Janez Drnov\u0161ek e Ivica Ra\u010dan, hanno stipulato l'accordo Drnov\u0161ek-Ra\u010dan, che definisce il confine tra i due paesi, compreso quello marittimo. Secondo l'accordo, la Croazia avrebbe posseduto circa un terzo del golfo e un confine marittimo con l'Italia, mentre la Slovenia avrebbe avuto un corridoio per collegare le proprie acque territoriali con quelle internazionali.\nQuesta soluzione avrebbe portato alla creazione di un'exclave marittima croata tra acque italiane e slovene. Tuttavia si sono sollevati dei dubbi sul fatto che l'accordo violerebbe la Convenzione di Ginevra sul mare territoriale e la zona contigua, la quale proibisce la sovranit\u00e0 su parti del mare che non siano collegate alla terraferma.\nPer questo motivo, nonostante il Parlamento sloveno abbia ratificato l'accordo, quello croato si \u00e8 rifiutato di farlo, chiedendo che la disputa fosse esaminata dalla Corte internazionale di giustizia dell'Aia.\nNel 2014 la commissione governativa slovena per la standardizzazione dei nomi geografici ha riferito al gruppo di esperti per i nomi geografici delle Nazioni Unite (\"United Nations Group of Experts on Geographical Names\") riguardo alle varie denominazioni croate del Vallone di Pirano (Vallone di Salvore, Vallone di Dragogna, Vallone di Sicciole); ha ricevuto un riconoscimento internazionale e un sostegno contro il cambiamento del nome geografico, soprattutto in considerazione del fatto che le nuove versioni del nome sono sorte quasi contemporaneamente con la controversia sulla questione dei confini tra due Paesi alla Corte permanente di arbitrato."}
{"id": "2248175", "revid": "834", "url": "https://it.wikipedia.org/wiki?curid=2248175", "title": "Oscar Jean Hersholt Humanitarian Award", "text": ""}
{"id": "2248177", "revid": "327653", "url": "https://it.wikipedia.org/wiki?curid=2248177", "title": "Baia di Pirano", "text": ""}
{"id": "2248180", "revid": "15756", "url": "https://it.wikipedia.org/wiki?curid=2248180", "title": "Santuario di Santa Maria del Monte (Caldarola)", "text": "Il santuario di Santa Maria del Monte si trova nella piazza Vittorio Emanuele II di Caldarola.\nLa fabbrica si presenta come un'architettura particolarmente elaborata, in virt\u00f9 di un'accurata espressione linguistica, tutta la composizione esprime al meglio la cultura architettonica di fine settecento della quale \u00e8 frutto. Come da \nmanuale ci troviamo di fronte ad un\u2019\"architettura quale arte d'inventare e di edificare con solidit\u00e0, comodit\u00e0 e bellezza; (qualunque edificio che non riunisse in s\u00e9 questi tre requisiti non poteva dirsi perfetto)\". \nFu realizzata mediante l'uso di tecniche costruttive importanti quali volte a botte dotate di costoloni, pennacchi, cupola alla lombarda (ovvero dotata di tiburio), lanterna ed \u00e8 internamente arricchita da innumerevoli stucchi, per conservare e consentire la venerazione della prodigiosa immagine della Madonna del Monte opera del pittore sanseverinate Lorenzo d'Alessandro dipinta nel 1491 su commissione del beato Francesco da Caldarola. \nStoria.\nIl santuario della Madonna del Monte fu costruito tra il 1770 e il 1780 su disegni attribuiti all'architetto Pietro Augustoni. \nL'area su cui sorge fu ricavata dalla demolizione della chiesiola originaria e di altre quattro case. \nLa primitiva costruzione venne deliberata il 13 dicembre del 1447 allorch\u00e9 Gentile Barlesi mise a disposizione un'area presso Porta Nova, per un voto fatto, per l'erezione di una chiesetta la cui spesa di realizzazione fu sostenuta dalla Comunit\u00e0. Inizialmente la chiesa fu detta \"\u201cecclesia Sancte Maria de castro novo\u201d\" e ancora \"\u201cecclesiole Sancta Maria de Misericordia\u201d\". \nPer quanto riguarda l'istituzione della Confraternita della Madonna del Monte, la tradizione vuole sia stata fondata da Beato Francesco Piani da Caldarola nel 1448, seppure la prima notizia documentata risale al primo aprile 1483 in un documento conservato nell'Archivio Comunale di Caldarola in cui si dice di \nuna supplica fatta ai priori della Fraternita Sante Maria de la Misericordia. Tra le attivit\u00e0 della pia istituzione, oltre a quelle solite di piet\u00e0 e di preghiera, \u00e8 da segnalare il prestito \"\u201ccol pigno che vaglia bene la quantit\u00e0 che se impresta senza l'usura per doi misi o pi\u00f9\u201d\". \nIl Monte della Confraternita risulterebbe fondato sempre dal Beato Francesco nel 1491, ma era esistente da almeno due anni come risulta da un testamento del 1489. In generale i monti di piet\u00e0 sorsero a partire dalla seconda met\u00e0 del Quattrocento per opera dei francescani allo scopo di combattere l'usura. \nIl capitolo XXXIX della Regola della Confraternita stabilisce \"\u201cdello modo della reverenzia se deve fare alla Gloriosa Maria della sua solenne annuntiatione\u201d\" ovvero con sanzione \"\u201cse commanda alli segreti della compagnia socto pena de 50 soldi debbiano ornare la acchiesa et far celebrare officio et reverentemente fare portare la taula ad persone della compagnia o altri parendo alla comunit\u00e0, la quale taula sempre stia serrata e velata et che non si possa portare ne mostrare senza licentia delli suppriori della compagnia\u2026\u201d\". \nA questo punto del racconto si potrebbe aprire una considerevole parentesi sulla figura del Cardinale Evangelista Pallotta che sul finire del Cinquecento volle realizzati nella sua terra quelli che erano stati gli ideali e gli intendimenti di Felice Peretti, il frate marchigiano divenuto pontefice con il nome di \nSisto V. In questo caso baster\u00e0 dire che pur essendo stato l'artefice della Grande Piazza sulla quale la nostra fabbrica si affaccia, per quanto riguarda questo sito i proposito del Cardinale non ebbero seguito. Infatti pur avendo sostituito le vecchie chiese di San Martino e di San Gregorio con le attuali e \navendo interamente operato la trasformazione urbana di tutta la Caldarola medievale la proposta fatta alla Comunit\u00e0 nel novembre del 1615 affinch\u00e9 la stessa procedesse all'acquisto della Chiesa, delle propriet\u00e0 della Compagnia del Monte, ovvero dell'ospedale e della casa di Gian Piero Barlesi per fare realizzare al suo posto una \"\u201chosteria comoda che vi potessero abitare comodamente i forestieri\u201d\" non ebbe seguito. Probabilmente gi\u00e0 in precedenza aveva dato il suggerimento di modificare la porta della chiesa arricchendola di cornice in pietra e di far nuove aperture ovali sulla strada , ma anche questi progetti non furono realizzati. Il cardinale mor\u00ec il 22 agosto 1620. \nDopo circa 150 anni nel Libro dei Verbali n\u00b01 conservato nell'archivio della Confraternita, la volont\u00e0 di trasformazione riemerge di nuovo. Il 28 marzo 1768 il consiglio approv\u00f2 a viva voce la proposta di far ingrandire la chiesa o meglio decise di comperare quattro case vicine allo scopo di poter procedere in tal senso. Il 4 agosto 1768 tale proposito venne confermato e il 13 aprile 1769 per poter procedere alle demolizioni fu concesso il beneficio di possedere un banco nella nuova chiesa a dei venditori che creavano delle difficolt\u00e0, inoltre \nfu deliberato di far spostare il Crocifisso e l'Immagine della Madonna a S. Martino, in tale verbale si dice il disegno essere gi\u00e0 pronto. Il 24 giugno 1769 si tenne l'ultima adunanza nel solito posto, ovvero nella vecchia chiesa mentre dal 15 luglio 1770 le riunioni si tennero nella sacrestia di San Martino. \nNel Libro dei Verbali \u00e8 trascritta una memoria che sinteticamente narra le vicende della nuova costruzione. Il 13 maggio 1770 alla presenza del Mons. Luigi Amici Vescovo di Camerino fu posta la prima pietra. In tale occasione il Conte \nParis Pallotta, Rettore della Compagnia della Madonna del Monte depose una cassettina con alcune monete dell'anno in corso (era Papa Clemente XIV gi\u00e0 appartenuto all'Ordine dei Minori Conventuali di San Francesco), alcune reliquie e un cannello di latta contenente una memoria e i nomi degli Officiali che presiedevano l'Amministrazione della Compagnia. \n\u201cFinalmente ridotta a perfezione la fabbrica\u201d ed essendo presa la risoluzione di riportarvi l'immagine di nostra Signora e la statua del SS. Crocifisso nella seconda festa di Pasqua subito terminata la solita processione, fu benedetta nel giorno avanti, il giorno di Pasqua 26 marzo 1780 durante la celebrazione della prima messa cantata dall'Arciprete Gaetano Picca. \nIl 16 maggio 1780 nella prima congregazione fatta nel nuovo oratorio della nuova chiesa fu affrontato il problema di procedere al completamento del campanile, di \"\u201cridurre a perfezione\u201d\" i magazzini adiacenti e di dotare la chiesa stessa di \ncampane. Successivamente fu deciso di procedere prima al completamento delle stanze sopra le sacrestie (prima di dar corso ai lavori del campanile) e di dotare la chiesa di alcuni arredi (un nuovo Crocifisso e una mazza d'argento per le processioni). Il 27 agosto 1782 mor\u00ec il Conte Paris Pallotta e al suo posto fu eletto rettore il figlio Conte Evangelista Pallotta.\nDal 1853, fino al 1822 risultano diverse spese di manutenzione della chiesa. Il 15 giugno 1822 si hanno somme consistenti per la riparazione della torre e per ricostruire la cella campanaria danneggiata dal forte sisma del 1799, inoltre furono messe due catene con la giunta e quattro capochiave. \nTra il 1844 e il 1846 notevoli spese per lavori al tetto, alla gradinata, agli infissi e per interventi di restauro degli stucchi e per la \"\u201cprima imbiancatura della Chiesa, marmorizzazione, costruzione di raggiera, altare e quattro angeli\"\u201d. Questa frase trascritta integralmente fa pensare alla possibilit\u00e0 che le coloriture riscontrate siano da ascrivere a questa epoca. \nIn archivio esiste un foglio datato 1893 con un preventivo di spesa per la ridipintura della chiesa, per la posa in opera di tiranti, il restauro degli stucchi comprese le impalcature e per il rifacimento delle finestre della cupola. \nLa crisi sismica degli anni 1936-37 ebbe Caldarola come epicentro e in archivio esistono molte copie di lettere dirette a varie istituzioni pubbliche allo scopo di ottenere fondi per la riparazione dei danni causati dal terremoto nelle Chiese di Madonna del Monte e di San Gregorio. \u00c8 conservato inoltre un \ncomputo metrico datato 6.11.1939 con riprese d'intonaco, ponteggi per pittori, raschiamento pilastri e lavatura, ferro per chiavi, venticinque scalini esterni e la demolizione dei preesistenti, rinforzo degli angeli con ferro e chiusura delle lesioni della facciata. \nGli eventi sismici iniziati nel settembre del 1997 resero inagibile il santuario che in precedenza, nel 1799 e nel 1936, aveva ugualmente subito gravi danni.\nDopo il sisma del 1936, l'intervento di riparazione si risolse con la posa in opera di alcune catene, la ripresa degli intonaci, la fermatura degli stucchi e l'imbiancatura delle pareti fatta con colori assolutamente diversi da quelli preesistenti, sia per tipo che per disposizione. \nIl restauro recente \u00e8 stato eseguito su progetto redatto dall'arch. Loredana Camacci Menichelli e dall'ing. Riccardo Donati entrambi di Caldarola. \nLe opere fatte alla fine degli anni Trenta avevano mascherato l'effettivo stato di danneggiamento che in corso d'opera si \u00e8 rilevato in tutta la sua gravit\u00e0. Dal punto di vista strutturale, considerevoli sono state le riprese murarie necessarie, anche su organismi delicati come la cupola; particolarmente \nelaborato \u00e8 stato il cerchiaggio della stessa cupola mediante l'applicazione, all'estradosso, di fogli di fibre unidirezionali al carbonio. Inoltre \u00e8 stato necessario correggere la posizione di alcuni tiranti esistenti poich\u00e9 in seguito al sisma avevano dimostrato la loro scarsa efficacia dovuta all'errata disposizione. \nPer quanto riguarda le tinteggiature, quelle degli anni Trenta non sono state mantenute a causa della loro inconsistenza. \nProcedendo a stretto contatto con le competenti Soprintendenze, dopo una estesa mappatura si \u00e8 giunti alla decisione di procedere ad una completa pulitura delle superfici interne, al consolidamento degli stucchi e al restauro pittorico \ndelle tempere e degli stucchi secondo le coloriture originarie. \nLa definizione data, nel giorno della riapertura, dall'Onorevole Vittorio Sgarbi del restauro \"\u201cleggero e delicato\u201d\" ha chiuso con un piacevole accento tutta la sequenza delle operazioni."}
{"id": "2248182", "revid": "121836", "url": "https://it.wikipedia.org/wiki?curid=2248182", "title": "Fiume Tibisco", "text": ""}
{"id": "2248183", "revid": "729019", "url": "https://it.wikipedia.org/wiki?curid=2248183", "title": "Java (gioco da tavolo)", "text": "Java \u00e8 un gioco da tavolo creato da Wolfgang Kramer e Michael Kiesling e distribuito nel 2000 dalla Ravensburger in tedesco e da Rio Grande Games in inglese. La grafica \u00e8 stata affidata a Franz Vohwinkel.\n\"Java\" si classific\u00f2 al 9\u00ba posto nel 2001 al Deutscher Spiele Preis. Si tratta del secondo gioco di Mask Trilogy, dopo \"Tikal\" e prima di \"Mexica\".\nIl gioco ha come ambientazione l'isola di Giava ricreata su un tabellone attraverso degli esagoni.\nI giocatori costruiscono l'isola e guadagnano punti dalla costruzione di palazzi e dall'organizzazione di feste. Il gioco termina quando i giocatori terminano gli esagoni per costruire l'isola. A questo punto si procede con il conteggio del punteggio finale e viene dichiarato il vincitore."}
{"id": "2248188", "revid": "484362", "url": "https://it.wikipedia.org/wiki?curid=2248188", "title": "Fiume Lech", "text": ""}
{"id": "2248191", "revid": "148107", "url": "https://it.wikipedia.org/wiki?curid=2248191", "title": "Entropia configurazionale", "text": "L'entropia configurazionale (o entropia conformazionale) \u00e8 l'entropia associata alla configurazione geometrica dei componenti individuali di un sistema fisico distribuito.\nL'entropia configurazionale pu\u00f2 essere calcolata a partire dalla seguente forma modificata dell'equazione di Boltzmann:\nin cui formula_2 \u00e8 la costante di Boltzmann e formula_3 \u00e8 la probabilit\u00e0 della data configurazione. La probabilit\u00e0 formula_3 \u00e8 data dal rapporto tra il numero di possibili disposizioni spaziali dei componenti del sistema che danno origine ad una particolare configurazione e il numero totale di possibili disposizioni spaziali che danno origine a tutte le possibili configurazioni spaziali del sistema. Da notare che il numero di configurazioni possibili e il numero di disposizioni spaziali possibili \u00e8 differente, in quanto ogni configurazione (disposizione geometrica globale del sistema) pu\u00f2 permettere permutazioni dei componenti del sistema senza modificare la disposizione globale. Un esempio \u00e8 dato dalla permutazione di monomeri individuali in una macromolecola.\nPu\u00f2 essere dimostrato che la variazione di entropia configurazionale di sistemi termodinamici (come gas ideali o altri sistemi che abbiano un elevato numero di gradi di libert\u00e0 interni) nel corso di trasformazioni termodinamiche \u00e8 pari alla variazione dell'entropia macroscopica (definita come formula_5, essendo formula_6 il calore scambiato dal sistema con l'ambiente e formula_7 la temperatura del sistema)."}
{"id": "2248196", "revid": "1590006", "url": "https://it.wikipedia.org/wiki?curid=2248196", "title": "Clock recovery", "text": "In telecomunicazioni e elettronica, nell'ambio delle trasmissioni digitali, con il termine clock recovery si intende l'insieme delle tecniche e metodologie finalizzate a sincronizzare o temporizzare il ricevitore con il flusso dati trasmesso dal trasmettitore sul canale di comunicazione per permetterne la successiva corretta demodulazione e/o decodifica/decisione. \nDescrizione.\nAlcuni flussi di dati digitali, specialmente in sistemi seriali ad alta velocit\u00e0 (ad esempio il flusso di dati dalla testina magnetica di un hard disk) sono infatti inviati senza un segnale di temporizzazione (cio\u00e8 un clock) (trasmissione asincrona). Il ricevitore deve quindi generare un clock da una frequenza di riferimento approssimata tramite un oscillatore locale per poi sincronizzarlo con il flusso di dati tramite un PLL. Questo processo \u00e8 detto quindi \"clock and data recovery\" (CDR), letteralmente \"ricostruzione dei dati e della temporizzazione\".\nPer permettere il funzionamento di tale schema, il flusso di dati deve avere frequenti transizioni in modo da correggere eventuali errori dovuti all'oscillatore della PLL. Il limite per quanto a lungo il processo di \"clock recovery\" pu\u00f2 operare \u00e8 conosciute come \"maximum consecutive identical digits\" (CID). Per assicurare transizioni frequenti, \u00e8 necessario usare particolari codici per la codifica dei bit, come la codifica 8B/10B, mentre la codifica Manchester \u00e8 usata nelle vecchie versioni del protocollo 802.3 per le LAN."}
{"id": "2248198", "revid": "599013", "url": "https://it.wikipedia.org/wiki?curid=2248198", "title": "Chiesa dei Santi Gregorio e Valentino", "text": "La chiesa dei Santi Gregorio e Valentino si trova in via Pallotta a Caldarola, provincia di Macerata.\n\u00c8 un edificio a navata unica con cappelle laterali e presbiterio; l'aula \u00e8 interamente intonacata e tinteggiata; sulle pareti laterali scorre il cornicione interno con modanature in stucco e con decorazioni dipinte. L'altare maggiore, monumentale il legno policromo con dorature, contiene la tela raffigurante i santi Gregorio e Valentino.\nSulle pareti del coro, compresi dentro due nicchie vi sono due monumenti funebri dedicati uno a Varino Favorino e l'altro a Ludovico Clodio. La realizzazione di questi due monumenti \u00e8 da ascrivere al gusto neo-romantico che anim\u00f2 il conte Pallotta.\nLa cappella del Rosario conserva il dipinto a olio della Madonna del Rosario attribuita ad G. A. De Magistris. La figura della Vergine \u00e8 sul trono cilindrico con portamento regale, la veste dorata e la tunica stellata. Il Bambino si muove e benedice con infantile tenerezza mentre i santi sono vigorosi nel movimento. La scena \u00e8 completata dagli angeli che portano il trono. Le numerose rappresentazioni della Madonna del Rosario con i Misteri intorno (che troviamo a Valcimarra, Pievefavera, Croce e Vestignano) sono dovute all'istituzione della festa del Rosario fatta in seguito alla vittoria di Lepanto del 1571.\nI dipinti sulle pareti della cappella, rappresentano l'opera ultima del pittore Augusto (fra Paolo) Mussini. Lo schema decorativo \u00e8 quello dei Misteri dolorosi, gaudisi e gloriosi ed \u00e8 costituito da fasci decorativi di rose che, da otto antichi vasi posti a due a due, alle basi degli angoli, salgono al soffitto, girano sugli archi e si ricongiungono a ghirlanda sorretta da quattro angeli e dai festoni si dilatano su un cielo luminoso, frastagliato di candide nubi.\nI Misteri dolorosi, in basso, sullo stilobate, sono simboleggiati da un fregio di figure terrene e celesti che esprimono dolore nella tonalit\u00e0 rossa che richiama il sangue della passione. Seguono i Misteri gaudiosi simboleggiati dal giallo ove si immergono figure di angeli luminosi vaganti nel cielo sempre pi\u00f9 incorporei. I Misteri gloriosi sono ridati da una visione luminosa con una miriade di putti in movimenti arditi e dai visi sorridenti che esprimono la gloria dei cieli. \nIl crocifisso dell'altare del SS. Sacramento di epoca tardo rinascimentale, fu donato da Giovanni Barlesi.\nIn occasione del restauro effettuato per la riparazione dei danni causati dal sisma del 1997 sono stati restaurati il monumento funebre dedicato a Ludovico Clodio in seguito al danneggiamento della parete che lo contiene, cos\u00ec come la cappella dipinta dal Mussini, il retabl\u00f2 ligneo dell'altare maggiore e la cappella del SS Sacramento.\nStoria.\nFu fatta costruire dal cardinale Evangelista Pallotta nei primi anni del XVII secolo forse sulle stesse rovine della chiesa di San Gregorio della Vigna fondata dai Longobardi verso la fine dell'VIII secolo.\nIl cardinale Evangelista Pallotta ed il fratello Martino dopo aver acquistato gran parte del \"\u201ccastrum vetus\u201d\" e demolito gran parte delle costruzioni presenti compresa la chiesa vecchia dedicata a san Gregorio, si adoperarono per l'edificazione della loro dimora signorile e dello stupendo parco ad essa accluso. \nAi primi anni del XVII secolo dovrebbe risalire il disegno contenuto nel foglio V dell'Archivio Pallotta relativo alla progettazione della piazza di San Gregorio. Tale area dal perimetro rigorosamente regolare venne delimitata in alto dal fianco della chiesa ed in basso dalla parete della casa di Ser Gianicola, il cui spigolo risulta allineato con l'angolo della torre campanaria, mentre il \"\u201crisalto che fa la cappella e sagrestia\u201d\" di San Gregorio suggerisce il limite destro della piazza, il cui confine sinistro viene definito dal tracciato della strada principale. L'asse che congiunge \"\u201cil risalto\u201d\" della cappella e della sacrestia con la casa di Ser Gianicola delimita anche il lato perimetrale del nuovo sito da \"\u201cincasarsi\u201d\" che risulta naturalmente rettangolare e confinante con due strade parallele. Il criterio con cui viene ricavato quest'ultimo volume risulta degno di rilievo derivando le sue dimensioni e la forma della pianta dallo sviluppo ortogonale dei tracciati viari e risultando pertanto completamente subordinato ad essi.\nIl modo di procedere riflette esattamente le impostazioni proprie dell'urbanistica sistina nella quale la strada assume funzione di asse di collegamento tra monumenti o aree di particolare importanza all'interno della citt\u00e0 ed in cui l'edificio perdendo il suo significato di struttura autonoma acquisisce valore solo in virt\u00f9 del suo essere rapportato alla strada o alla piazza.\nL'idea di Evangelista Pallotta di trasferire all'esterno del pi\u00f9 antico nucleo abitato gli edifici pi\u00f9 importanti della vita religiosa e civile si manifest\u00f2 continuamente nelle vicende storico-urbanistiche di Caldarola sia che riguardasse le strutture funzionali della vita associata che le chiese di San Martino o di San Gregorio.\nNotizie particolari sulla situazione di Caldarola del XVI secolo si possono ottenere da un rapporto fatto dall'allora vescovo di Camerino Girolamo Vitale De Buoi, che, nel 1581-1582 comp\u00ec una visita pastorale per tutte le chiese della diocesi. Egli arriv\u00f2 a Caldarola proveniente da Camporotondo; una fra le prime tappe fu la chiesa di San Gregorio, a quel tempo la chiesa pi\u00f9 importante del paese, ovvero quella a cui era stato concesso di avere fonte battesimale. \nL'atto notarile pi\u00f9 antico riguardante Caldarola \u00e8 un testamento datato 25 gennaio 1389, registrato nel volume degli atti di Venanzo di Accurimbona, con lasciti alle chiese di San Martino e San Gregorio. Mentre in un atto del notaio Mariano Massiotti del 1\u00ba settembre 1527, si parla del palazzo comunale e della chiesa di San Gregorio. Quindi nella piazza del castello vecchio detta del comune si affacciavano la chiesa di San Gregorio e il palazzo comunale.\nNei primi anni del XVII secolo venne riorganizzata l'area che circondava la nuova chiesa di San Gregorio. Questa, secondo quanto riferisce il Caramelli, venne costruita nella sua attuale sede per volont\u00e0 del cardinale Evangelista Pallotta che avendo acquistato la vecchia chiesa dedicata a San Gregorio situata sulla sommit\u00e0 del colle nel castro vecchio, s'impegn\u00f2 con atto del 30 ottobre 1603 a trasferire le funzioni di Parrocchia alla nuova chiesa, a sue spese. In quella data la chiesa doveva essere in costruzione o forse gi\u00e0 completata. Infatti a met\u00e0 dell'anno seguente l'arciprete di San Gregorio, durante la seduta del Consiglio si fece portavoce del desiderio del cardinale di non far pi\u00f9 seppellire i parrocchiani di San Gregorio in San Martino. Quindi qui fu riunito il culto di due santi, quello di san Gregorio e di san Valentino che in precedenza aveva a Colle Antico un edificio ad esso dedicato.\nPer quanto riguarda l'interno della chiesa, l'aula \u00e8 interamente intonacata e tinteggiata, sulle pareti laterali, scorre il cornicione interno con modanature in stucco e con decorazioni dipinte. \nPer quanto riguarda l'altare maggiore, monumentale il legno policromo con dorature contiene la tela raffigurante i santi Gregorio e Valentino.\nSulle pareti del coro, compresi dentro due nicchie vi sono due monumenti funebri dedicati uno a Varino Favorino e l'altro a Ludovico Clodio. La realizzazione di questi due monumenti \u00e8 da ascrivere al gusto neo-romantico che anim\u00f2 il conte Pallotta.\nLa cappella del Rosario conserva il dipinto a olio della Madonna del Rosario attribuita ad G. A. De Magistris. La figura della Vergine \u00e8 sul trono cilindrico con portamento regale, la veste dorata e la tunica stellata. Il Bambino si muove e benedice con infantile tenerezza mentre i Santi sono vigorosi nel movimento. La scena \u00e8 completata dagli angeli che portano il trono. Le numerose rappresentazioni della Madonna del Rosario con i Misteri intorno (che troviamo a Valcimarra, Pievefavera, Croce e Vestignano) sono dovute all'istituzione della festa del Rosario fatta in seguito alla vittoria di Lepanto del 1571.\nI dipinti sulle pareti della cappella, rappresentano l'opera ultima del pittore Augusto (fra Paolo) Mussini. Lo schema decorativo \u00e8 quello dei Misteri dolorosi, gaudisi e gloriosi ed \u00e8 costituito da fasci decorativi di rose che, da otto antichi vasi posti a due a due, alle basi degli angoli, salgono al soffitto, girano sugli archi e si ricongiungono a ghirlanda sorretta da quattro angeli e dai festoni si dilatano su un cielo luminoso, frastagliato di candide nubi.\nI Misteri dolorosi, in basso, sullo stilobate, sono simboleggiati da un fregio di figure terrene e celesti che esprimono dolore nella tonalit\u00e0 rossa che richiama il sangue della passione. Seguono i Misteri gaudiosi simboleggiati dal giallo ove si immergono figure di angeli luminosi vaganti nel cielo sempre pi\u00f9 incorporei. I Misteri gloriosi sono ridati da una visione luminosa con una miriade di putti in movimenti arditi e dai visi sorridenti che esprimono la gloria dei cieli. \nIl Crocifisso dell'altare del SS. Sacramento di epoca tardo rinascimentale, fu donato da Giovanni Barlesi.\nIn occasione del restauro effettuato per la riparazione dei danni causati dal sisma del 1997 sono stati restaurati il monumento funebre dedicato a Ludovico Clodio in seguito al danneggiamento della parete che lo contiene, cos\u00ec come la Cappella dipinta dal Mussini, il retabl\u00f2 ligneo dell'altare maggiore e la cappella del SS. Sacramento."}
{"id": "2248199", "revid": "2061842", "url": "https://it.wikipedia.org/wiki?curid=2248199", "title": "Le labrene", "text": "Le labrene \u00e8 una raccolta di sette racconti di Tommaso Landolfi pubblicato nel 1974 da Rizzoli. I primi sei racconti erano stati scritti nel 1971, mentre l'ultimo \u00e8 del 1969.\nIl libro \u00e8 stato nominato finalista al Premio Campiello nel 1974.\nRacconti.\n\"Le labrene\".\nLa labrena \u00e8 una specie di geco di cui il narratore ha particolare orrore. Spesso l'animale riesce ad entrare in casa, ed in una di queste occasioni, cercando di smuoverlo dal soffitto con una lunga canna, gli cade proprio in faccia: dall'orrore del contatto, il narratore muore. O almeno cos\u00ec appare ai familiari, perch\u00e9 in realt\u00e0 lui, pur non dando alcun segno di vita, pu\u00f2 ancora sentire. \nDurante la veglia funebre, egli sente il cugino dichiarare il suo amore per la moglie, e li sente baciare. Quando sta per essere interrato, riesce con grande sforzo a emettere dei suoni che vengono sentiti: la bara viene aperta e viene portato all'ospedale. \nDopo due giorni riprende coscienza, e si trova a disagio nel vedere la moglie. Per diversi giorni le nasconde che aveva sentito la sua conversazione col cugino; in seguito, per\u00f2 comincia ad interrogarla via via pi\u00f9 intensamente: la moglie si dice completamente innocente, e solo per tranquillizzarlo ogni tanto gli d\u00e0 ragione. \nParlando con l'amico dottore, quest'ultimo nega che ci siano stati veglia e funerale, perch\u00e9 in realt\u00e0 lui era stato trovato privo di sensi e ricoverato direttamente. Nessuno vede le labrene arrampicarsi sulle pareti della sua camera: per questo sospetta un piano meschino della moglie. Il narratore comincia a credere che tutti attorno gli mentano e lo vogliano fare impazzire.\nIl racconto si conclude col narratore rinchiuso in una cella psichiatrica sulle cui pareti imbottite le labrene passeggiano.\n\"Encarte\".\nIl racconto, scritto sotto forma di dialogo, segue le vicende di Cristiano e Graziano, due gemelli completamente identici. \nCristiano \u00e8 sul lastrico, non \u00e8 in buoni rapporti con la moglie e non riesce a far carriera; il fratello, al contrario, ha successo su tutti i campi ed \u00e8 molto generoso. Approfittando dell'incredibile somiglianza, Cristiano convince Graziano a prendere il suo posto e a risolvere i suoi problemi. Per prima cosa chiede a Graziano di andare a letto con sua moglie, di modo che lei possa considerarlo di nuovo un uomo. \nSuccessivamente, si fa sostituire per qualche giorno in ufficio, e Graziano riesce a procurargli un raddoppio di stipendio. Cristiano, con la scusa di acquistare un po' di sicurezza, si fa mandare in banca a fare un prelievo in vece di Graziano. Cristiano poi chiede al fratello di fornirgli un alibi mentre lui va a rubare in casa di una ricca vecchietta: nonostante venga arrestato e riconosciuto, l'alibi che lo difende \u00e8 considerato pi\u00f9 forte delle accuse. \nUn giorno i due fratelli noleggiano una barca: al ritorno, per\u00f2 solo Cristiano scende dalla barca, ma riesce a fuorviare i sospetti del noleggiatore. \nDopo qualche tempo un corpo viene rinvenuto sulla spiaggia, e le mogli di Cristiano e di Graziano lo riconoscono entrambe come il loro marito che \u00e8 scomparso.\n\"Perbellione\".\nPerbellione \u00e8 un uomo che si occupa di picchiare le mogli degli altri affinch\u00e9 queste si sottomettano ai rispettivi mariti. \nViene chiamato in causa diverse volte e a modo suo riporta la pace tra le coppie, ripristinando i rapporti di forza tra marito e moglie, facendosi poi pagare a seconda della difficolt\u00e0 del caso. \nUn uomo lo cerca perch\u00e9 ha bisogno del suo aiuto, ma le tracce di lui sembrano essersi perse da un po' di tempo. \nFinalmente l'uomo lo scova: Perbellione \u00e8 sposato ed \u00e8 ora completamente succube della moglie, la quale non lo lascia pi\u00f9 entrare in contatto con nessuno.\nIl nome di Perbellione potrebbe derivare dal latino \"bellum\", ed avere quindi gi\u00e0 nel proprio nome il suo destino come Edipo.\n\"Uxoricidio\".\nUn uomo \u00e8 sposato con una donna rabbiosa e un po' malata di cuore. \nEgli escogita il delitto perfetto per liberarsi della moglie: legarla e imbavagliarla cos\u00ec che lei non possa parlare finch\u00e9 la sua furia repressa le faccia scoppiare il cuore. \nCos\u00ec, un giorno riesce ad immobilizzare la donna come pianificato, e la costringe ad ascoltare le sue lamentele e i suoi insulti: la rabbia della moglie si accende sempre pi\u00f9, ma incapace di trovare sfogo, la strema e la uccide. \nRaggiunto il suo scopo, l'uomo si domanda che ruolo abbia adesso sulla terra senza di lei.\n\"Pellegrinaggio\".\nUn uomo ritorna al paese in cui vive una sua vecchia fiamma. \nI due si rivedono dopo venticinque anni, ora sono ormai vecchi e hanno vissuto le loro vite. \nMa l'uomo ne \u00e8 ancora innamorato, e la loro storia ricomincia.\n\"Il crittogramma\".\nIn un vano nascosto all'interno del proprio palazzo, il marchese Z. trova un antico documento su cui \u00e8 riportato un breve messaggio in codice. \nLo presenta ad un famoso professore esperto di crittografia affinch\u00e9 quest'ultimo lo decifri. \nIl marchese non \u00e8 in buone condizioni finanziarie, e spera che il messaggio porti a scoprire un qualche tesoro, come era avvenuto con tutti i suoi antenati. \nIl professore impiega diversi mesi ad arrivare alla soluzione, ma infine la trova e convoca il marchese. Il messaggio dice \"Amo Myrta e questo \u00e8 il mio tesoro\", e il marchese ne rimane avvilito. Ne segue una lunga conversazione in cui il professore cerca di mettere in luce il recondito valore del messaggio ritrovato, pur essendo ovvio che non risolver\u00e0 la situazione finanziaria del marchese.\n\"Conferenza personalfilologicodrammatica con implicazioni\".\nIl racconto \u00e8 scritto come se fosse una relazione ad una conferenza letteraria letta da Landolfi stesso, e strutturata come dialogo con il pubblico presente. \nIn essa, Landolfi difende le scelte lessicali che aveva fatto in un suo racconto precedente (\"La passeggiata\", primo dei \"Racconti impossibili\" del 1966), scelte che avevano portato un critico a ritenere che il vocabolario di Landolfi fosse inventato, mentre in realt\u00e0 tutti i termini erano solo di uso estremamente raro, una sorta di glossolalia.\nNota al testo.\nL'edizione di Adelphi del 1994 contiene una \"Nota al testo\" scritta dalla figlia dello scrittore, Idolina Landolfi. In essa vengono forniti maggiori dettagli sulle vicende che hanno portato Landolfi alla stesura di \"Conferenza personalfilologicodrammatica con implicazioni\"."}
{"id": "2248202", "revid": "1573940", "url": "https://it.wikipedia.org/wiki?curid=2248202", "title": "Monastero delle Canonichesse Regolari Lateranensi", "text": "Il monastero delle Canonichesse Regolari Lateranensi di Caldarola sorge nella parte alta del centro storico, nelle strette vicinanze del castello Pallotta. \nStoria.\nIl monastero delle canonichesse regolari lateranensi \u00e8 dedicato a santa Caterina fu fatto edificare dal cardinale Evangelista Pallotta con lo scopo di ospitare a sue spese oltre a 15 suore anche 10 zitelle della terra di Caldarola.\nAccanto al monastero il cardinale edific\u00f2, al posto di San Martino in \"castrum vetus\", la chiesa di Santa Caterina, ponendola sotto la gestione dello stesso monastero e impose la presenza di due cappellani confessori. (cit. Barlesi)\nProprio per la presenza del monastero, come riferisce il conte Desiderio Pallotta, la vecchia torre del \"catrum\", venne distrutta affinch\u00e9 cessassero le molestie da parte di numerosi curiosi nei confronti delle canonichesse. \u00abSi fece credere che dalla sua cima qualche curioso potesse spingere lo sguardo indiscreto nel recinto del vicino convento delle monache, che un cardinale aveva istituito. Per eliminare l'inconveniente, bastava murare la porta, o togliere le scale di legno, fu invece demolita.\u00bb\nNegli affreschi interni del castello Pallotta, in un'immagine del \"castrum\" si vedono in alto a destra due torri, una probabilmente del campanile della Chiesa di San Gregorio in \"castro veteri\" e l'altra della torre prima della demolizione o del campanile di San Martino sempre in \"castro veteri\". Dalla prima, datata 1\u00ba novembre 1589, risulta che il pontefice Sisto V, approva l'iniziativa del cardinale Evangelista Pallotta e del fratello Martino, di costruire il monastero, ove era la chiesa di San Martino in rovina, per le monache agostiniane dotandola di chiostro, dormitorio, refettorio e chiesa dedicata a santa Caterina.\nIl titolo di san Martino fu trasferito ad una nuova chiesa in costruzione, vicino al palazzo di piazza.\nIl monastero ebbe una badessa, almeno nove monache, la chiesa, il cimitero, il campanile, le campane, il chiostro, il refettorio, il dormitorio, le celle, le porte ... due cappellani. Il cardinale provvide inoltre al sostentamento della comunit\u00e0.\nIl giuspatronato venne concesso a Martino Pallotta e discendenti; questa carica consentiva a Martino di intervenire nella nomina dell'abbadessa e nell'ammissione delle monache.\nIl 29 settembre 1595, festa di San Michele Arcangelo fu aperto, con solenne rito, il monastero di Santa Caterina.\nLo stesso Cardinale Evangelista, fondatore, accett\u00f2 e vesti di propria mano dodici aspiranti, nel medesimo tempo fece venire tre monache Canonichesse Regolari Lateranensi del monastero di San Bartolomeo di Ancona per istruire queste novizie che seguirono la Regola di Sant'Agostino e le Costituzioni composte dallo stesso Cardinale.\nIl giorno 8 luglio 1799, per timore che le truppe francesi invadessero Caldarola, le monache pensarono di sottrarsi al furore dei soldati, infatti furono portate in segreto nella Valdiola, nella Casa di Villeggiatura del Conte Giammario Pallotta. Fu la prima volta che le monache dovevano rompere la clausura, ma la prudenza lo esigeva, infatti a Macerata subirono molti insulti dai soldati francesi. Questo provvedimento fu provvidenziale perch\u00e9 il 28 luglio 1799, alle ore 23, ci fu una terribile scossa di terremoto che, replicando con maggior veemenza alle ore 3 della notte, quasi distrusse il monastero. In questo frangente, le monache furono costrette a vivere in aperta campagna. Dopo diverse istanze, trovarono asilo in un altro convento dei P.P. conventuali che poco avevano sofferto per il terremoto e che si trovavano nella zona.\nIl 29 settembre 1806, lo stesso giorno in cui entrarono per la prima volta in clausura, le religiose alla fondazione del monastero, le monache fecero il loro ingresso nel monastero restaurato.\nNel 1860, al tempo della soppressione, avvenuta con la caduta del Governo pontificio, le monache perdettero tutto, per\u00f2 il monastero fu acquistato dalla famiglia dei Conti Pallotta che dette cos\u00ec la possibilit\u00e0 alle medesime di continuare a vivere la loro vita di clausura sia pur in maggior povert\u00e0.\nNel 1862 Giuseppe Pallotta fece ornare con elegante architettura rinascimentale il cortile del castello. Il conte Desiderio Pallotta nel 1885 restaur\u00f2 il cassero, la torre al lato nord, la merlatura guelfa, il cammino di ronda e il ponte levatoio.\nIl 26 agosto 1934 mor\u00ec senza eredi Desiderio Pallotta, ma lasci\u00f2 il complesso castellare restaurato nella sua maest\u00e0 e bellezza."}
{"id": "2248212", "revid": "767487", "url": "https://it.wikipedia.org/wiki?curid=2248212", "title": "Apple (gruppo musicale)", "text": "Gli Apple erano un gruppo musicale britannico che suonava rock psichedelico.\nStoria degli Apple.\nLa band fu fondata a Cardiff nel 1968 da Rob Ingram (chitarrista) e Jeff Harrad (basso). Il gruppo pubblic\u00f2 un unico album nel 1969, intitolato \"An Apple a Day\". L'album fu un insuccesso commerciale ed il gruppo cess\u00f2 di esistere poco dopo la pubblicazione del disco. Tuttavia negli anni successivi, molti dei brani contenuti in quell'album, e principalmente \"The Otherside\" scritta da Harrad, furono definiti come dei classici del rock psichedelico britannico, rendendo \"An Apple a Day\" uno dei dischi pi\u00f9 richiesti dai collezionisti. L'album \u00e8 stato ripubblicato nel 1994 dalla Repertoire Records, con alcuni brani inediti."}
{"id": "2248216", "revid": "22317700", "url": "https://it.wikipedia.org/wiki?curid=2248216", "title": "Cingomma", "text": ""}
{"id": "2248222", "revid": "1702319", "url": "https://it.wikipedia.org/wiki?curid=2248222", "title": "Chiesa di Santa Maria delle Grazie a Borgo Piandebussi", "text": "La chiesa di Santa Maria delle Grazie a Borgo Piandebussi, a Caldarola \u00e8 piccola chiesa pressoch\u00e9 sconosciuta anche agli stessi Caldarolesi, \u00e8 chiusa per gran parte dell'anno e della quale si hanno scarne notizie.\nNelle \u201cRationes\u201d del 1299-1300 (al n.5534) in Borgo Pian di Busso viene citato il versamento di un obolo da parte di: \"\u201c Riccardo clericus\u201d\" che \"\u201cadsignavit III libras\u201d\" alla Chiesa dedicata a S. Salvatore (Rationes decimarum Italie nei secoli XIII e XVI. Marchia). Dunque, si \u00e8 certi dell'esistenza di una chiesa, dedicata a S. Salvatore, in epoca medievale.\nDopo questa notizia, tuttavia, vi \u00e8 un vuoto di circa 300 anni si passa ad un'altra notizia d'archivio dei primi del Seicento e precisamente: \"\u201cFuori da questa terra, cio\u00e8 nel borgo detto del Pian di Usto, overo corrottamente detto Pian di Busso, vi \u00e8 un'altra chiesa sotto il titolo o sia invocazione della Madonna Santissima delle Grazie, patronato della Confraternita del Santissimo Sacramento di S. Martino. In questa chiesa si celebra la solennit\u00e0 nel giorno della Visitazione della Beata Vergine Maria ai 2 luglio, essendovi ufficio generale di messe a carico della detta Compagnia del Sacramento per sudisfare alcuni legati. In questa stessa chiesa vi fu eretta una cappellania da Porzia Lippacci. Ora \u00e8 trasferito, o per dir meglio \u00e8 passato lo ius patronato di questa cappellania alle famiglie Rossi, Onofri e Moderati per eleggere il cappellano che deve celebrare in detta chiesa due messe la settimana. Il manzo di questa cappellania consiste in certi piccoli censi ed un pezzo di terra esistente in vocabolo di Contro. Questa Chiesa delle Grazie fu eretta da Ubaldo Romano nel 1612 allorch\u00e9 aveva 37 anni che ancora non era prevosto, come si rileva da un antichissimo messale della Pievefavera in cui si trova la presente memoria\u201d\"; (Memorie di G. Barlesi, 1816-1818). Da quest'ultima testimonianza del canonico Barlesi si pu\u00f2 quindi desumere che una nuova chiesa \u00e8 stata edificata nei primi anni del Seicento e non avendo pi\u00f9 alcun riferimento della vecchia chiesa del S. Sacramento si pu\u00f2 affermare che sia stata realizzata, con tutta probabilit\u00e0, una nuova costruzione al posto del preesistente edificio sacro medievale.\nL'edificio \u00e8 a navata unica, la riduzione e l'accorciamento dello stesso, risale ai primi anni del Novecento quando la costruzione veniva definita pericolante. \nLa motivazione d'interesse \u00e8 data, esclusivamente, dalla presenza nell'altar maggiore di quello che rimane di un pregevolissimo affresco sconosciuto ai pi\u00f9 che, invece, risulta di qualit\u00e0 ed importanza per la storia locale; infatti, nella raffigurazione iconografica si vede raffigurata una splendida Madonna col Bambino con ai lati i protettori della Terra di Caldarola i Santi Martino e Gregorio.\nSullo sfondo, alla destra della Vergine, la raffigurazione della Caldarola di fine Cinquecento prima del massiccio intervento urbanistico del Cardinale Evangelista Pallotta.\nL'importante affresco, attribuito a Giovanni Andrea De Magistris offre, quindi, un'importante spaccato della Caldarola di met\u00e0 Cinquecento al pari, socialmente ed urbanisticamente parlando della tavola della Madonna del Monte di Lorenzo d'Alessandro che descrive la Caldarola di cento anni prima."}
{"id": "2248231", "revid": "858648", "url": "https://it.wikipedia.org/wiki?curid=2248231", "title": "Bruno Apitz", "text": "Biografia.\nFiglio di una lavandaia, studi\u00f2 regolarmente sino all'et\u00e0 di quattordici anni, poi inizi\u00f2 a lavorare nel campo dell'editoria, senza ottenere per\u00f2 grande fama. Durante la Prima guerra mondiale, alla quale non prese parte, entr\u00f2 in contatto con alcuni connazionali comunisti, che gli fecero conoscere il pensiero di Marx; divenne subito un appassionato sostenitore di Karl Liebknecht, uno dei fondatori della Lega di Spartaco (1917). All'et\u00e0 di diciassette anni, ad un anno dalla fine della Grande Guerra, dalla quale la Germania usc\u00ec sconfitta, fece un discorso dinanzi ai lavoratori di una fabbrica di Lipsia, per il quale dovette scontare ventinove mesi di prigione - la Guerra non era ancora finita e quelli come Apitz erano ritenuti dal Governo e dalla polizia non solo dissidenti, ma anche traditori.\nNel 1919 s'iscrisse al Partito Socialdemocratico di Germania (SPD), del quale faceva parte anche il presidente Friedrich Ebert; data la posizione \"troppo morbida\" del partito, confidando nella rivoluzione radicale, ader\u00ec al Partito Comunista, guidato da Rosa Luxemburg. In questi anni esordisce come autore su alcuni giornali di tendenza comunista con poesie e racconti. Il suo nome nell'ambiente delle Sinistre era tra i pi\u00f9 noti, poich\u00e9 aveva preso, inoltre, parte attivamente alla Rivoluzione di novembre (1918-1919) per abbattere la monarchia e proclamare la repubblica e al Putsch di Kapp nel 1920, per rovesciare la Repubblica di Weimar - quest'ultimo non riusc\u00ec; questa fama divenne presto, per\u00f2, motivo di grandi sofferenze per lo scrittore: dal 1924 fu continuamente imprigionato e, con l'avvento di Hitler, la sua vita fu segnata dagli spostamenti da un campo di concentramento all'altro - infatti, oltre agli ebrei e alle cosiddette \"razze inferiori\", i nazisti vi confinavano anche gli oppositori politici. Cos\u00ec, dal 1937 al 1945, fu costretto nel tristemente celebre Campo di concentramento di Buchenwald, vicino Weimar, dove rimase fino alla liberazione del campo il 12 aprile 1945. Da questa infelice esperienza ha tratto spunti per il romanzo \"Nackt unter W\u00f6lfen\" (\"Nudo tra i lupi\"), pubblicato nel 1958, liberamente ispirato alla vicenda reale di un bambino ebreo di 4 anni, Stefan Jerzy Zweig, salvatosi grazie all'aiuto ricevuto dalla Resistenza comunista del campo.\nDopo la scissione della Germania nazista in Repubblica Federale Tedesca, filo-americana, e in Repubblica Democratica Tedesca, filo-sovietica, decise di vivere in quest'ultima, lavorando per la DEFA (Deutsche Film-Aktiengesellschaft), la principale compagnia cinematografica del Paese, e per la radio. Fu con Wilhelm Pieck, Presidente del Paese dal 1949 al 1960, e Otto Grotewohl, pi\u00f9 volte Presidente del Consiglio, tra i fondatori del Partito Socialista Unificato di Germania (SED), partito che ha a lungo dominato la scena politica nella Germania est."}
{"id": "2248232", "revid": "1543377", "url": "https://it.wikipedia.org/wiki?curid=2248232", "title": "Nazionale di rugby a 15 di Tahiti", "text": "La nazionale di rugby XV di Tahiti rappresenta Tahiti nel rugby a 15 in ambito internazionale, dove \u00e8 inclusa fra le formazioni di terzo livello."}
{"id": "2248234", "revid": "87499", "url": "https://it.wikipedia.org/wiki?curid=2248234", "title": "Viktor Patsayev", "text": ""}
{"id": "2248236", "revid": "30610", "url": "https://it.wikipedia.org/wiki?curid=2248236", "title": "Pievefavera", "text": "Pievefavera \u00e8 una frazione del comune di Caldarola, in provincia di Macerata.\nDi notevole interesse ambientale e paesaggistico oltre che storico e culturale, le sue colline, coperte di ulivi, scendono gradualmente sul sottostante lago di Caccamo e costituisce l'areale prevalente della Cultivar Coroncina, variet\u00e0 di olivo marchigiana per la produzione di olio di ottima qualit\u00e0, molto fruttato, amaro e pungente, con sentore di carciofo, di colore verde intenso, ad elevato contenuto in polifenoli e clorofilla e buon rapporto insaturi/saturi. Altre variet\u00e0 locali accompagnano la Coroncina nei vecchi oliveti, garantendone probabilmente l'impollinazione, dato che la maggior parte delle variet\u00e0 di olivo \u00e8 autosterile e necessita di altre variet\u00e0 intercompatibili. \u00c8 presente nel territorio il Piantone di Mogliano detto in questa zona \"Oliva Riccia\", e in percentuali minori troviamo l'Orbetana (sinonimi \"Oliva Sarga\", \u201cBastarda\u201d), l'Oliva grossa di Croce, l'Ascolana Dura, il Moraiolo (sinonimo \"Folignata\"), ma anche Frantoio e Leccino.\nStoria.\nIl castello risalente al XIII secolo, conserva quasi intatta la struttura muraria con tre cortine e quattro torri.\nLungo la sponda meridionale del lago sorge un'area archeologica di epoca romana dove sono presenti strutture di et\u00e0 tardo repubblicana appartenenti alla \"pars rustica\" di una villa. Nei pressi \u00e8 situato l'Antiquarium dove sono conservati i materiali archeologici.\nNel 1883 alcuni scavi archeologici nella zona di Mercatale (ai piedi dell'attuale paese, sulla riva destra del fiume Chienti) portano alla luce i reperti ed una tomba del periodo romano, elementi che negli anni, a cominciare dalle prime teorizzazioni del Feliciangeli, avvaloreranno l'esistenza di un antico nucleo romano chiamato Faveria nato alla base dell'attuale sito, come \"mansio\" lungo il diverticolo dell'antica via Flaminia.\nIn seguito alla caduta dell'Impero Romano, Pievefavera segu\u00ec le sorti di tutti quei piccoli centri montani che per continuare a vivere si arroccarono in luoghi impervi, al sicuro di mura castellane.\nLa cellula germinativa del nuovo insediamento fu la pieve; i documenti pi\u00f9 antichi nei quali si fa espressamente menzione della \"plebs\" sono pergamene descrittive delle propriet\u00e0 dell'Abbadia di Fiastra risalenti al 1170.\nDa questo momento la storia di Pievefavera sar\u00e0 strettamente legata alle vicende del Comune di Camerino che nel periodo compreso tra il XIII sec. e l'inizio del XVI sec. realizz\u00f2 il pi\u00f9 grosso ed efficiente sistema difensivo della Bassa Marca. La posizione strategica di Pievefavera a difesa del confine in direzione sud-est, nonch\u00e9 il suo peculiare rapporto diretto con la famiglia dei Varano che domin\u00f2 in Camerino per circa tre secoli, l'importanza stessa della pieve in possesso (fino al 1453) dell'unica fonte battesimale della zona, decretarono la superiorit\u00e0 del borgo fortificato rispetto a quelli limitrofi e la sua sopravvivenza nei secoli.\nIl vincolo strettissimo di Pievefavera con la famiglia titolare della Signoria \u00e8 testimoniato da diversi documenti; fra i pi\u00f9 significativi:\n1263 - Guido, Vescovo di Camerino, conferma gli antichi diritti di giurisdizione ecclesiastica e civile di patronato ai nobili Da Varano,\n1350 - Gentile II Da Varano vieta agli eredi la vendita o cessione del giuspatronato di Pievefavera,\n1403 - Rodolfo, figlio di Gentile ottiene la conferma canonica del diritto esclusivo della famiglia Varano di eleggere e nominare il plebano di Pievefavera.\nCos\u00ec come l'espansione fortificata \u00e8 in stretta connessione alla crescita del comune di Camerino, la sua decadenza, o meglio l'arresto della crescita della sua struttura castellare segue il declino della famiglia Da Varano che viene esautorata nel 1434. Camerino dopo un decennio di repubblica e un ritorno dei Da Varano nella figura del Principe Giulio Cesare, nel 1502 \u00e8 definitivamente conquistato da Cesare Borgia e da Giovanni Borgia governato sino al 1539 anno dell'incameramento del Ducato di Camerino da parte della Sede Apostolica. Questa data si pu\u00f2 ritenere conclusiva della fase attiva nella storia delle fortificazioni del territorio camerte; lo Stato della Chiesa infatti, anche per le mutate condizioni storiche/politiche non si avvalse delle potenzialit\u00e0 militari dei nuovi centri annessi che per il loro aspetto fortificato rimasero cristallizzati, per quello che il trascorrere dei secoli ci permette di vedere, ad un'immagine tre-quattrocentesca.\nLa struttura urbana di Pievefavera \u00e8 giunta praticamente intatta sino ai giorni nostri.\nIl nucleo centrale di tutto l'insediamento \u00e8 la Pieve della quale si hanno notizie documentate sin dal XII secolo. Da questo punto situato nella zona pi\u00f9 in alto, l'espansione in due fasi successive segnate dalla costruzione di due ulteriori cinte murarie. Un documento datato 1266 attesta l'acquisto di terre per la costruzione a nord delle mura cittadine da parte del pievano Berardo Da Varano, mentre l'ultima cerchia \u00e8 ascrivibile al XVI secolo. Ancora oggi \u00e8 perfettamente individuato il percorso principale che dalla porta pi\u00f9 in basso, a nord, conduceva alla Pieve attraverso tre porte ovvero tre secoli di storia.\nNell'insieme, Pievefavera si presenta fortificata su quasi tutto il perimetro (ad eccezione del lato nord-ovest dove le mura sono state inglobate dal palazzo signorile e in parte demolite) con cortine verticali in pietra calcarea bianca. Cinque torri vigilavano sulle mura cittadine: tre a pianta quadrata di cui due rompitratta e una angolare, due poligonali agli angoli contrapposti secondo uno schema tipico locale."}
{"id": "2248240", "revid": "21880", "url": "https://it.wikipedia.org/wiki?curid=2248240", "title": "Helix aspersa", "text": ""}
{"id": "2248241", "revid": "1345932", "url": "https://it.wikipedia.org/wiki?curid=2248241", "title": "Vostok (lanciatore)", "text": "I lanciatori Vostok (cirillico: \u0412\u043e\u0441\u0442\u043e\u043a, ovvero Est) sono dei vettori spaziali derivati dai missili balistici intercontinentali sovietici R-7, conosciuti in Occidente con il nome in codice NATO di SS-6 Sapwood.\nSi tratta di razzi costruiti nell'ambito del programma sovietico di voli spaziali umani, ma in seguito furono utilizzati anche per il lancio di satelliti.\nVersioni.\nLe versioni principali dei Vostok costruite sono quattro, sviluppate tra il 1960 ed il 1964.\nVostok-L.\nIl Vostok-L (indice GRAU: 8K72) era stato progettato nell'ambito del programma Luna e per il lancio del prototipo della navicella Vostok. In pratica, si trattava di un lanciatore Luna con il terzo stadio modificato, in modo da poter accogliere una navicella della taglia delle Vostok. Dal punto di vista tecnico, si trattava di un razzo a tre stadi, alto 30,84 metri e con un diametro di 2,99. Il payload massimo era di . Il peso complessivo al lancio era di .\nIl primo lancio fu effettuato il 15 maggio 1960, l'ultimo il 1\u00ba dicembre 1960. I lanci totali furono quattro, di cui uno fallito (percentuale successi: 75%).\nVostok-K.\nIl Vostok-K (indice GRAU: 8K72K) era la versione perfezionata utilizzata per voli umani. In pratica, utilizzava il solo terzo stadio del missile R-7, modificato per ospitare navicelle delle dimensioni di una Vostok o un satellite Zenit. Dal punto di vista tecnico, era identico al modello precedente, anche se il payload era stato portato a . L'apogeo era a .\nIl primo lancio avvenne il 22 dicembre 1960, e l'ultimo il 10 luglio 1964. Complessivamente, ne furono effettuati 13, di cui due falliti (percentuale di successo: 84,61%).\nVostok-2.\nIl Vostok-2 (indice GRAU: 8K72K, codice 8A92) era una versione modernizzata dei precedenti Vostok-K. Le caratteristiche tecniche erano le medesime delle precedenti versioni, anche se l'apogeo era di 500\u00a0km.\nIl primo lancio avvenne il 1\u00ba giugno 1962, l'ultimo il 12 maggio 1967. Complessivamente furono effettuati 45 lanci, 4 dei quali falliti (percentuale di successo: 88,89%). Tutti i vettori trasportarono satelliti Zenit.\nVostok-2M.\nIl Vostok-2M (codice 8A92M) era la versione modificata per il trasporto dei satelliti meteorologici Meteor (oltre ad altri modelli) nelle orbite alte. Le dimensioni erano le stesse, con l'eccezione del peso (), del payload () e dell'apogeo (). Il primo lancio avvenne il 28 agosto 1964, l'ultimo il 29 agosto 1991. Complessivamente, furono effettuati 94 lanci, due dei quali falliti (percentuale di successo: 97,87%)."}
{"id": "2248246", "revid": "436907", "url": "https://it.wikipedia.org/wiki?curid=2248246", "title": "Le donne (Antonello Venditti)", "text": "Le donne \u00e8 la nona raccolta discografica di Antonello Venditti, pubblicata il 13 febbraio 2009.\nIl disco.\nDoppio CD in cui sono raccolte le pi\u00f9 famose canzoni che Antonello Venditti nella sua carriera artistica ha dedicato alle donne.\n\u00c8 possibile ritrovare e riscoprire tutta la magia, la tenerezza, la malinconia, la rabbia, la curiosit\u00e0 e l'inquietudine che Antonello Venditti dedica da sempre alle donne omaggiandole nei titoli delle canzoni (Giulia, Sara, Lilly, Lula) o nei testi (Claudia, Marina, Rosa).\nLa raccolta \u00e8 arricchita da alcuni brani che, pur facendo parte del suo repertorio, non sono stati quasi mai utilizzati nei concerti o in altre raccolte. Tra questi: \"Sora Rosa\" (la sua prima canzone), \"Donna in bottiglia\" (brano tratto dall'album \"Buona domenica)\", \"Una stupida e lurida storia d'amore\" (da \"Ull\u00e0lla\"), \"Lilly\" (dall'omonimo album), \"Piero e Cinzia\" (brano dedicato ad un vero incontro che Antonello ebbe con due ragazzi di ritorno dal famoso concerto di Bob Marley a San Siro il 27 giugno 1980). I brani \"Settembre\" e \"Le cose della vita\" arrangiati e diretti da Renato Serio, sono stati eseguiti dalla Bulgarian Symphony Orchestra."}
{"id": "2248248", "revid": "21880", "url": "https://it.wikipedia.org/wiki?curid=2248248", "title": "Helix aperta", "text": ""}
{"id": "2248249", "revid": "1573940", "url": "https://it.wikipedia.org/wiki?curid=2248249", "title": "Chiesa di Sant'Andrea (Barletta)", "text": "La chiesa di Sant'Andrea \u00e8 una chiesa sita su via Sant'Andrea, a Barletta, a ridosso delle mura urbiche, la cui ubicazione all'interno del centro storico \u00e8 sicuramente da ritenersi singolare e caratterizzata da una successione di eventi che ne hanno restituito l'esito che oggi \u00e8 possibile osservare. L'edificio \u00e8 infatti sopraelevato rispetto al livello stradale di circa cinque metri ed \u00e8 possibile accedere all'accesso principale mediante una scalinata che permette di superare questa notevole differenza di altezza. L'accesso laterale \u00e8 invece posto all'incirca alla medesima quota di via Duomo, principale strada del centro storico.\nStoria.\nLe origini.\nLa storia riguardante le origini della chiesa di Sant'Andrea \u00e8 dibattuta tra vari studiosi, alcuni dei quali , posto sotto quello oggi esistente, che spiegherebbe la sopraelevazione della chiesa. La curiosit\u00e0 non trova in realt\u00e0 fondamento alcuno e non vi sono reperti storici o documentazioni che possano supportare questa congettura. In realt\u00e0 \u00e8 possibile affermare con certezza che il nucleo dell'attuale edificio religioso in origine fosse occupato almeno in parte da una chiesetta dedicata al Santissimo Salvatore e che la differenza di quota di cinque metri \u00e8 dovuta all'abbassamento del livello stradale voluto in et\u00e0 angioina, per consentire un pi\u00f9 facile accesso al mare, visto che fino ad allora tra la cinta muraria e il mare vi era un dirupo superabile solo attraverso una serie di rampe e scalinate. Per questo motivo l'intera area \"di Santa Maria\" \u00e8 situata ad una quota pi\u00f9 alta rispetto a quella al di l\u00e0 delle mura e i vicoli ortogonali al mare, di accesso al quartiere salgono attraverso scale o in maniera piuttosto ripida ed inusuale per una citt\u00e0 pianeggiante come Barletta.\nDal XII al XVI secolo.\nLa chiesetta del Santissimo Salvatore sembra risalire al XII secolo e doveva essere una piccola cappella con un tipico impianto romanico terminante con un'abside retrostante. Un secolo dopo fu costruito il portale monumentale sul fronte principale. La chiesa fu costruita dai Della Marra a cui appartenne fino al 1532, anno in cui fu ceduta ai frati Minori Osservanti, che ne ampliarono e modificarono l'aspetto, grazie alle ingenti donazioni di quegli anni, dandone quello tipico delle chiese mendicanti, e il nome dedicandola a Sant'Andrea. La chiesa diventa ad unica navata, cos\u00ec com'era lo stile edificatorio solito dei Minori, che preferivano ambienti unitari, caratterizzati da una completa visibilit\u00e0 dell'interno. Vengono costruite delle cappelle con relativi altari laddove precedentemente vi erano le navate laterali. In seguito alla consegna della chiesa all'Ordine dei Frati Minori, nel 1578 viene fondato il monastero adiacente alla chiesa, utilizzato anche come scuola.\nDal XVII al XVIII secolo.\nLa peste del 1656 port\u00f2 gravi effetti anche sulla chiesa di Sant'Andrea e sul convento, tanto che all'interno della chiesa, per la precisione a ridosso delle mura di divisione tra il convento e il tempio cristiano, vennero scavate delle fosse comuni in cui furono seppelliti i cadaveri degli appestati. Terminato il periodo pi\u00f9 difficile per l'intera comunit\u00e0 barlettana e naturalmente per quella ecclesiastica, i lavori di costruzione del convento e di completamento della chiesa proseguirono per tutto il XVII secolo e nel 1701 vi fu un ulteriore ampliamento del convento e un innalzamento della navata centrale della chiesa, per potersi adattare all'altezza del piano copertura del convento vicino. All'interno della chiesa continuava ad ripetersi intanto un'usanza tipica di quel periodo, che vedeva molti nobili barlettani scegliere come personale luogo di sepoltura, proprio una delle cappelle della chiesa di Sant'Andrea, a seguito solitamente di ingenti donazioni a favore dei Minori Osservanti. L'arrivo dei francesi in citt\u00e0 sul finire del Settecento fece s\u00ec che il convento fosse utilizzato come quartier generale delle truppe militari, ponendo fine all'insegnamento di teologia e di scuole elementari che da tempo ormai veniva praticato.\nDal XIX secolo ad oggi.\nAlla partenza dei francesi l'editto murattiano del 1809, che prevedeva la soppressione degli Ordini religiosi e in particolar modo, tra gli altri, degli Osservanti, vide la fine della storia monastica dell'edificio conventuale, che venne consegnato al Comune, mentre la chiesa restava aperta per le celebrazioni liturgiche. Fino all'Unit\u00e0 d'Italia la storia del monastero \u00e8 stata la storia di avvicendamenti di truppe militari. Dal 1876 invece questo fu adibito in parte a carcere e in parte a caserma, mentre la chiesa, chiusa alcuni decenni prima, continuava a restare chiusa al pubblico. Solo negli anni trenta del novecento i carabinieri si trasferiranno nell'attuale sede, lasciando liberi i locali del convento.\nNel 1959 la chiesa di Sant'Andrea fu elevata a Parrocchia e da allora ha continuato ad esercitare un forte richiamo sulla comunit\u00e0 cittadina.\nIn seguito a lavori di restauro, il 28 novembre 2009 il complesso ecclesiastico \u00e8 stato restituito al pubblico.\nArchitettura.\nL'esterno.\nLa chiesa di Sant'Andrea \u00e8 sita nel \"quartiere Santa Maria\", dal nome della vicina cattedrale. La chiesa, provvista di un campanile, \u00e8 caratterizzata da due accessi: uno principale posto ad ovest e l'altro, secondario, posto lungo la navata laterale. Nei pressi del portale principale vi \u00e8 il sagrato, soprelevato rispetto alla sottostante via Sant'Andrea di circa cinque metri ed \u00e8 collegato ad essa attraverso una scalinata. Al di l\u00e0 del portale, finemente ornato, la chiesa risulta essere il risultato di una serie di stratificazioni, aggiunte e accorpamenti, avvenute nel tempo. Il prospetto ovest, quello principale, vede in asse la presenza del portale monumentale e, superiormente, di una finestra arcuata che illumina la navata centrale. Il tutto termina con il profilo del tetto a falde.\nIl portale monumentale.\nElemento fondamentale nel prospetto principale \u00e8 il portale monumentale che vede la presenza su ognuno dei due lati di quattro colonnine con capitelli, che dovevano probabilmente sorreggere un arco superiore. Il timpano \u00e8 lunettato e al suo interno vi sono delle sculture scavate nella pietra che rappresentano il Cristo al centro con, a destra la Vergine e a sinistra Giovanni Battista, entrambi con le braccia tese e volte verso la figura centrale di Ges\u00f9. Nella parte laterale del timpano vi sono invece due angeli inginocchiati di profilo rivolti verso il centro della scena. Sui piedritti vi sono poi altre scene dell'Antico e del Nuovo Testamento.\nL'interno.\nL'interno \u00e8 suddiviso in tre navate e le navate laterali vedono la presenza delle dodici cappelle costruite in momenti differenti. La navata centrale, coperta con un sistema a capriate lignee, \u00e8 separata da quelle laterali attraverso una serie di pilastri sormontati da archi. L'interno \u00e8 illuminato da finestroni posti lungo la navata centrale, in alto, sul lato meridionale della chiesa. Sul fondo, in asse con l'accesso principale vi \u00e8 l'altare maggiore, coperto da una volta a botte."}
{"id": "2248258", "revid": "115830199", "url": "https://it.wikipedia.org/wiki?curid=2248258", "title": "BioPerl", "text": "Il Bioperl \u00e8 un insieme di moduli Perl che semplificano lo sviluppo di \"script\" Perl per le applicazione bioinformatiche.\nHa avuto un ruolo importante nell'ambito del Progetto Genoma Umano.\nSi tratta di un progetto software open source tuttora in continuo sviluppo.\nLa prima versione stabile venne pubblicata l'11 giugno del 2002, la versione stabile pi\u00f9 recente \u00e8 la 1.6.0, pubblicata a gennaio 2009. Esistono anche versioni per gli sviluppatori pubblicate periodicamente.\nPer sfruttare adeguatamente le possibilit\u00e0 del BioPerl, lo sviluppatore deve comunque conoscere le basi del linguaggio Perl."}
{"id": "2248259", "revid": "1702319", "url": "https://it.wikipedia.org/wiki?curid=2248259", "title": "Chiesa di San Giorgio (Soriano nel Cimino)", "text": "La chiesa di San Giorgio \u00e8 una chiesa romanica di Soriano nel Cimino, risalente al IX secolo.\nRealizzata da maestranze tuscanensi, si presenta a pianta rettangolare, con abside e torre campanaria.\nStoria.\nLa data di costruzione della chiesa \u00e8 incerta, ma \u00e8 da porre in relazione all'esistenza della Diocesi di Bomarzo, oggi soppressa, trovandosi a poca distanza dal cimitero di Sant'Eutizio, di cui \u00e8 documentata la storia all'interno della sede episcopale di Ferento-Bomarzo. Nell'XI secolo la diocesi venne soppressa, ed unita a quella di Bagnoregio. Probabilmente, con il trasferimento dell'edificio alla nuova diocesi, vennero iniziati i lavori per la costruzione del campanile.\nNel XVII secolo la chiesa venne sopraelevata, ma l'ampliamento lasci\u00f2 sostanzialmente inalterate le parti principali dell'edificio originario.\nFacciata.\nSulla facciata, in massi di peperino locale, sono conservati pregevoli bassorilievi, raffiguranti chimere ed ornati in stile etruscheggiante, importantissimi per l'iconografia e la storia dell'arte romana. Particolare \u00e8 una placca rettangolare nel centro della facciata che presenta alcuni uccelli che si dissetano alla fonte, un motivo simbolico pi\u00f9 tipico dell'iconografia romano-ravennate. Ai lati del portale d'ingresso sono scolpite due statue, raffiguranti San Pietro e Ges\u00f9 Redentore, cosa che fa supporre che originariamente l'edificio fosse intitolato proprio al Salvatore ed al principe degli apostoli, il cui culto era assai vivo nella zona. Nella parte superiore della facciata \u00e8 presente una bifora, affiancata da due angeli e dai simboli dei quattro evangelisti.\nAlla base, in quattro rettangoli, trovano posto fabbri, falegnami e muratori, ossia le maestranze che lavorarono all'opera.\nL'arco della porta, come anche le fasce scolpite sull'abside, sembrano essere aggiunte posteriori, probabilmente dell'XI secolo.\nCampanile.\nLa torre campanaria, aggiunta successivamente, \u00e8 addossata alla parete laterale dell'edificio, e solo al secondo piano si erge in modo autonomo. Date le enormi dimensioni dei primi due piani, sproporzionate rispetto alla piccola chiesa, si ritiene che nel progetto originario la torre dovesse essere pi\u00f9 alta, e che per motivi oggi ignoti rimase incompiuta. \nParticolarmente interessante, dal punto di vista architettonico, \u00e8 la volta a crociera, su ogiva quadrata, che \u00e8 possibile osservare al piano terreno della torre: una volta romanico-gotica che richiama quelle della chiese di San Flaviano a Montefiascone (1032) e di San Giacomo a Tarquinia (met\u00e0 XI secolo). Quest'ultimo fatto, oltre a datare il periodo storico di costruzione del campanile, ne ascrive la realizzazione alle maestranze lombarde della Tuscia romana longobarda.\nInoltre, a parziale conferma della data di costruzione, vi \u00e8 da considerare come nel XII secolo la chiesa, assieme al cimitero di Sant'Eutizio ed al Castello di Soriano era gi\u00e0 da tempo di propriet\u00e0 del monastero romano di San Lorenzo al Verano: da tale ambiente culturale sarebbe per\u00f2 dovuta partire un'iniziativa di diverso stile, e quindi \u00e8 facile ipotizzare che la data di edificazione debba essere anteriore.\nSuccessivamente, al tempo degli Albani, l'opera venne completata con un campanile a vela."}
{"id": "2248260", "revid": "1652134", "url": "https://it.wikipedia.org/wiki?curid=2248260", "title": "Fiorentina di Cartagena", "text": "\u00c8 venerata come santa dalla Chiesa cattolica.\nSanta Fiorentina fu una badessa di Cartagena nata nel VI secolo, la cui opera spirituale \u00e8 caratterizzata dalla fondazione di diversi monasteri. Figlia di un nobile visigoto, fu la terza di cinque fratelli, quattro dei quali sono considerati santi dalla Chiesa cattolica. Gli altri fratelli riconosciuti come santi sono Isidoro, Leandro e Fulgenzio, che con lei sono conosciuti come i \"Quattro Santi di Cartagena\".\nBiografia.\nNella Cartagena visigota del VI secolo, e pi\u00f9 precisamente durante il regno ariano di Toledo, visse il nobile Severiano, sposato con T\u00fartura, dai quali nacquero cinque figli: Leandro, Fulgenzio, Fiorentina, Isidoro e Teodosia.\nA met\u00e0 del secolo si trasferirono a Siviglia, di cui Leandro e Isidoro giunsero ad essere arcivescovi, mentre Fulgenzio fu vescovo di \u00c9cija e di Cartagena.\nAnche Fiorentina abbracci\u00f2 la vita religiosa, entrando in un monastero benedettino, che la tradizione identifica con S. Maria della Valle, che alcuni localizzano presso \u00c9cija, in provincia di Siviglia, e altri con il monastero di Talavera de la Reina. Considerata una donna di grande cultura, fonder\u00e0 pi\u00f9 di quaranta monasteri, seguendo la regola scritta per lei da suo fratello Leandro. Secondo alcune interpretazioni, questo testo non sarebbe una vera e propria regola monastica, ma un semplice elogio della verginit\u00e0. Leandro scrisse per lei e le dedic\u00f2 anche il trattato \"De fide catholica contra Jud\u00e6os\".\nCulto.\n\u00c8 la patrona della diocesi di Plasencia, che ne celebra la festa il 14 marzo (anniversario della traslazione); le sue reliquie sono venerate anche a Murcia e all'Escorial.\nIl Martirologio Romano la commemora il 20 giugno. \nNel nuovo calendario \u00e8 commemorata il 28 agosto. \nLa maggior parte dei suoi resti mortali riposano in un'urna d'argento, esposta nell'altar maggiore della cattedrale di Murcia, sebbene si conservino reliquie della santa anche nella parrocchia di Berzocana della diocesi di Plasencia.\nRiceve speciale venerazione in una localit\u00e0 della campagna di Cartagena, La Palma.\nNel municipio di Canet de Mar, in provincia di Barcellona, si trova il castello di Santa Fiorentina, eretto nell'XI secolo e ampliato e trasformato nel 1910 dall'architetto modernista Llu\u00eds Dom\u00e8nech i Montaner.\nA \u00c9cija un convento porta il suo nome.\nLa cattedrale di Campana, in Argentina, \u00e8 l'unica al mondo ad essere dedicata a santa Fiorentina. \nNella sua cripta santa Fiorentina \u00e8 dipinta con i suoi fratelli, con la citt\u00e0 di Campana e i suoi principali riferimenti sullo sfondo.\nIconografia.\nLe rappresentazioni dei Quattro Santi in pittura e in scultura sono state molto comuni a Cartagena. Sebbene molte opere siano state distrutte durante la Guerra civile spagnola nel 1936, se ne salv\u00f2 qualcuna delle pi\u00f9 significative, come la statua di Francisco Salzillo, scolpita nel 1755."}
{"id": "2248265", "revid": "1543377", "url": "https://it.wikipedia.org/wiki?curid=2248265", "title": "Nazionale di rugby a 15 della Tanzania", "text": "La nazionale di rugby XV della Tanzania rappresenta la Tanzania nel rugby a 15 in ambito internazionale, dove \u00e8 inclusa fra le formazioni di terzo livello."}
{"id": "2248271", "revid": "709565", "url": "https://it.wikipedia.org/wiki?curid=2248271", "title": "Amleto (da Shakespeare a Laforgue)", "text": "Amleto (da Shakespeare a Laforgue) \u00e8 un film del 1978 diretto e interpretato da Carmelo Bene, \u00e8 una versione televisiva, riveduta e aggiornata, derivata da quella cinematografica di \"Un Amleto di meno\" del 1972.\nDistribuzione.\nGirato nel 1974 \u00e8 stato trasmesso la prima volta nel 1978."}
{"id": "2248275", "revid": "125685618", "url": "https://it.wikipedia.org/wiki?curid=2248275", "title": "Roberto Esposito", "text": "Fuori dall'Italia \u00e8 considerato uno degli autori di riferimento dell'\"Italian Theory\". Ha tenuto lezioni e conferenze in molte universit\u00e0 europee e americane. I suoi libri sono tradotti in una decina di lingue.\nPensiero.\nRoberto Esposito parte dalla constatazione dell'esaurirsi del tradizionale lessico della politica e dalla consapevolezza della necessit\u00e0 di una sua diversa formulazione. Su questo presupposto, la sua ricerca si incentra sulla ripresa e sulla rielaborazione di questa tradizione all'interno di nuove esigenze, a partire da una reinterpretazione delle categorie classiche della filosofia. A tal fine nelle sue opere lascia interagire saperi e linguaggi differenti, dalla filosofia alla letteratura, all'arte, alla poesia, all'antropologia, alla teologia.\nDopo i primi studi sul pensiero di Vico e Machiavelli, il suo lavoro si \u00e8 concentrato intorno a quattro nuclei tematici.\nLa riflessione sull'impolitico.\nL'impolitico viene inteso come rovescio impensato dalla politica. Le riflessioni su questo tema sono confluite nei tre volumi \"Categorie dell'impolitico\" (il Mulino, Bologna 1988, 1999), \"Nove pensieri sulla politica\" (Bologna, il Mulino, 1993, 2010), \"L'origine della politica\" (Roma, Donzelli, 1996, 2013).\nIl lavoro su comunit\u00e0 e biopolitica.\nLe ricerche su questi temi sono confluite nella trilogia (\"Communitas, Immunitas, B\u00ecos\").\n\"Communitas\" \u00e8 un tentativo concettuale di ridefinire l'idea di comunit\u00e0, al di fuori di ogni riferimento ai comunitarismi passati e presenti, privilegiando piuttosto gli autori\u00a0\u2013 da Rousseau a Kant, da Heidegger a Bataille \u2013 in cui prevale una concezione della comunit\u00e0 in quanto legge comune dell'\u00abessere insieme\u00bb, ma anche la coscienza tragica di ci\u00f2 che contiene di irrealizzabile da un punto di vista politico.\n\"Immunitas\" \u00e8 una lettura biopolitica dei conflitti in seno al \u00abcorpo sociale\u00bb. Questo libro persegue il lavoro di scavo teorico cominciato in \"Communitas\" e pone la categoria dell'immunit\u00e0 al centro di questa riflessione sulle contraddittorie strategie di difesa della societ\u00e0 rispetto ai rischi, reali e immaginari, che la insidiano. In questo senso l\u2019immunizzazione \u00e8 allo stesso tempo una protezione e una negazione della vita che rischia sempre di diventare una sorta di malattia immune del corpo sociale.\n\"Bios\" \u00e8 una rilettura, a partire dall'opera di Michel Foucault, della storia del pensiero biopolitico alla luce del concetto d'immunit\u00e0. Essendo l\"'immunitas\" una \u00abprotezione negativa della vita\u00bb, la biopolitica che ne incorpora le procedure \u00e8 sempre a rischio di trasformarsi in tanatopolitica. Ci\u00f2 non toglie che possa profilarsi una, sia pur problematica, nozione affermativa di biopolitica.\nLa decostruzione del paradigma di persona e il pensiero dell'impersonale.\nAl concetto di persona e di impersonale ha dedicato \"Terza persona, Politica della vita e filosofia dell\u2019impersonale\"; \"Due. La macchina della teologia politica e il posto del pensiero\" e \"Le persone e le cose\". A partire da una critica del concetto, giuridico romano e teologico cristiano, di persona, inteso come un dispositivo che separa la vita umana da se stessa, l\u2019impersonale \u00e8 inteso come la forma di una possibile riunificazione tra vita biologica e vita intellettuale, corpo e persona.\nPensiero italiano e filosofia europea.\nNel dittico costituito dai due volumi \"Pensiero vivente. Origine a attualit\u00e0 della filosofia italiana\" e \"Da fuori. Una filosofia per l'Europa\" ha ricostruito i caratteri prevalenti della tradizione filosofica italiana, a partire da Machiavelli, Bruno e Vico, fino a quella che viene definita \"Italian Theory\", inserendola nell\u2019orizzonte del pensiero europeo novecentesco. Essi riguardano la connessione tra le categorie di storia, politica e vita."}
{"id": "2248277", "revid": "62004", "url": "https://it.wikipedia.org/wiki?curid=2248277", "title": "Valentina Artemyeva", "text": ""}
{"id": "2248279", "revid": "99242618", "url": "https://it.wikipedia.org/wiki?curid=2248279", "title": "Croce (Caldarola)", "text": "Croce \u00e8 una frazione del comune di Caldarola in provincia di Macerata.\nStoria.\n\u00c8 uno dei castelli che si trovano compresi nel territorio comunale e vede la sua origine in epoca medievale. Fece parte del sistema di difesa dell'antico Ducato dei Da Varano.\nIl castello di Croce del XIV secolo mantiene intatta la struttura di un notevole sistema di fortificazioni realizzate con grosse pietre squadrate. Dell'antica fortezza rimane la torre poligonale, oggi campanile della chiesa parrocchiale. Anche qui sono conservate numerose opere pittoriche di Nobile da Lucca e dei De Magistris. Per la chiesa dipinse una pala d'altare Carlo Magini, di Fano.\nNon \u00e8 noto se l'insediamento alto medioevale ebbe fasi di vita precedenti. Non lo rivela il toponimo, n\u00e9 le notizie pervenute. \u00c8 noto che nel 967 la zona era divisa in due corti appartenenti all'Abbazia di San Clemente a Casauria in Abruzzo: \"Curtes in cruce\". Il paese prese nome dal titolare della propria chiesa: Santa Croce. L'altra corte doveva essere Castiglione, oggi modesto raggruppamento di case appartenenti alla frazione di Castiglione di Croce, come segnalato all'entrata del paese in questione. Il nome fa pensare ad una presenza castellare, a difesa della strada che collega Pievefavera a Vestignano. \u00c8 inoltre da segnalare un piccolo insediamento ai piedi di Castiglione, Contrada Servella, facente anch'essa parte della frazione di Castiglione di croce, la quale risulta cos\u00ec di maggiori dimensioni della pi\u00f9 nota Croce, anche se con minori abitanti. Nel 967 Ottone I, confermava al monastero le corti di Vestignano, Caldarola, S. Angelo di Favera, le due di Croce, Montaldo e le altre: in tutto 22.\nLa fortificazione di Croce pervenuta a noi \u00e8 varanesca e difende il lato a levante del colle stesso. La prima struttura, la cortina di levante, \u00e8 imponente, la pi\u00f9 gigantesca dei castelli della zona, esposta per molte ore alla luce mattutina e meridiana, con rare finestre, in parte recenti. Al centro, la porta d'ingresso ad arco acuto. La parete a sud \u00e8 occupata dalla chiesa forse ricavata posteriormente. \u00c8 incernierata alle due cortine la torre poligonale trasformata in campanile.\nIl pievano di Favera esercitava nel XIII secolo giurisdizione civile e religiosa su Croce e Pievefavera, l'una e l'altro patronato dei Varano, \u00e8 probabile che il castello sia stato costruito dalla potente pieve come avamposto proprio dei Varano.\nLa struttura castellare s'impone per la potenza con la quale \u00e8 concepita. Le casette fuori restano come ricordo di una folta popolazione attivissima nei campi e profondamente religiosa. All'interno del castello il colle e il pozzo creano solitudine e pace. La chiesa \u00e8 arricchita dai dipinti in tavola e tela fino ad un delicato settecentesco Mancini.\nFinita l'era castellare, cresciuta la popolazione attivissima in agricoltura, il paese si \u00e8 sviluppato pi\u00f9 in basso, a fianco alla zona difesa, con case di agricoltori affiancate da stalle e capanne piene di fieno e attrezzi agricoli. Il territorio \u00e8 particolarmente ricco di uliveti dove \u00e8 presente prevalentemente olivi della variet\u00e0 Coroncina e della variet\u00e0 Oliva grossa che localmente viene detta \"Oliva grossa di Croce\"."}
{"id": "2248281", "revid": "1718925", "url": "https://it.wikipedia.org/wiki?curid=2248281", "title": "Giacomo Costa (artista)", "text": "Biografia.\nFiglio del professore emerito di storia del diritto Pietro Costa e di Patricia Bulletti, mostra fin da piccolo scarso interesse per lo studio che abbandona dopo i primi anni del liceo classico per dedicarsi prima all'attivit\u00e0 di motociclista e poi di alpinista.\nEd \u00e8 proprio in montagna che inizia a coltivare il suo interesse per la fotografia. Tornato a Firenze nel 1994 incontra la critica Maria Luisa Frisa che lo introduce nel mondo dell'arte.\nInizia nel 1996 una collaborazione con il gallerista aretino Marsilio Margiacchi ma \u00e8 nel 1998 che stringe un forte rapporto di collaborazione con il gallerista milanese Davide Faccioli di Photology che espone i suoi lavori in galleria a Milano e a Londra e in varie fiere internazionali a seguito delle quali inizia a collaborare anche con gallerie americane fra le quali Arthur Roger Gallery di New Orleans e Laurence Miller Gallery di New York.\nNel 1999 partecipa alla VIII Biennale Internazionale di Fotografia di Torino e alla XIII Quadriennale di Roma.\nSempre nel 1999 espone nella galleria bolognese di Lucio Dalla.\nNel 2000 viene invitato al Contemporary Art Center di New Orleans nella mostra Photography Now.\nNel 2002 inizia una collaborazione con Sergio Tossi di Firenze e nel 2003 inizia a lavorare con la galleria genovese Guidi&amp;Schoen.\nNel 2004 viene nuovamente invitato dalla XIV Quadriennale all'anteprima torinese.\nNel 2006 inizia a collaborare con la galleria lussemburghese Clairefontaine e nello stesso anno incontra Elena Ochoa Foster che pubblica i suoi lavori sulla rivista CPhoto Magazine e successivamente lo invita alla X Biennale di Venezia dell'architettura.\nSempre nel 2006 Il Centre Pompidou espone un suo lavoro, che \u00e8 entrato a far parte della collezione permanente del museo, nella mostra \"Les Peintres de la Vie Moderne\".\nNel 2009 esce pubblicato da Damiani il volume \"The Chronicles of Time\" che raccoglie tutti i suoi lavori dal 1996 al 2008.\nIl volume \u00e8 introdotto da un testo dell'archistar Norman Foster e del critico italiano Luca Beatrice.\nNel 2009 viene invitato alla 53\u00aa Biennale di Venezia.\nSempre nel 2009 partecipa al festival \"FotoArtFestival\" a Bielsko-Bia\u0142a in Polonia e successivamente al Lucca Digital Photo Fest e al SIPF (Seoul International photography festival).\nNel 2021 espone alla 17\u00aa Biennale di Venezia dell'architettura all'interno del Padiglione Italia.\nArte.\nAttratto fin dagli inizi dalla possibilit\u00e0 di intervenire sulla realt\u00e0 fotografata, trova la sua massima realizzazione nella scoperta delle possibilit\u00e0 di manipolazione che l'uso delle tecnologie digitali gli offrono.\nNel 1996 esordisce con la serie degli Agglomerati, semplici montaggi di immagini ottenute con Photoshop, ma \u00e8 a partire dal 1999 che abbandona la fotografia tradizionale, seppur elaborata, per dedicarsi esclusivamente all'uso delle tecnologie 3D. Con questi nuovi strumenti, gli stessi usati per gli effetti speciali del cinema, crea immagini e scenari fotorealistici ma inesistenti, ponendo la sua ricerca a met\u00e0 tra la pittura e la fotografia.\nLa sua riflessione parte da ci\u00f2 che comunemente angoscia il mondo contemporaneo, i disastri naturali, le speculazioni, l'inquinamento, il devastante impatto ambientale dello sviluppo insostenibile, lo sfruttamento sconsiderato delle risorse naturali traducendo queste ed altre tematiche in immagini.\nLe immagini di Giacomo Costa, come dice Norman Foster nell'introduzione al libro The Chronicles of Time, \u201c\u2026sono come le rovine di una civilt\u00e0 perduta, che potrebbe essere la nostra. Grazie a questa potente visione, ci ricordano soprattutto la fragilit\u00e0 del nostro mondo artefatto e i presupposti civici che lo hanno sostenuto fino ad oggi.\u201d\nCollaborazioni.\nNel maggio del 2010 collabora con Irene Grandi nella sua tourn\u00e9e teatrale proiettando su maxi-schermi una selezione di opere rielaborate.,\nAd ottobre del 2010 collabora con l'attore e regista Luca De Filippo progettando il sipario ed i fondali della commedia del padre, Eduardo De Filippo, 'Le bugie con le gambe lunghe'\nA giugno del 2011 viene invitato a creare l'immagine simbolo de 'l'estate fiorentina 2011',\nNel 2012 esegue la scenografia de \"Il gioco dell'amore e del caso\" di Marivaux per la regia di Piero Maccarinelli e con i costumi del premio Oscar Gabriella Pescucci.\nIl cast \u00e8 composto da Antonia Liskova, Fabrizia Sacchi, Paolo Briguglia, Francesco Montanari, Emanuele Salce e Sandro Mabellini e lo spettacolo debutta in prima nazionale a Firenze rappresentando la prima produzione della Fondazione Teatro della Pergola.\nMusei.\nElenco dei musei che posseggono opere dell'artista:"}
{"id": "2248283", "revid": "101768", "url": "https://it.wikipedia.org/wiki?curid=2248283", "title": "Giacomo Costa", "text": ""}
{"id": "2248287", "revid": "110157", "url": "https://it.wikipedia.org/wiki?curid=2248287", "title": "Empire Awards 2003", "text": "L'8\u00aa edizione degli Empire Awards, organizzata dalla rivista cinematografica inglese \"Empire\", si \u00e8 svolta nel 2003, presso il Dorchester Hotel di Londra, e premi\u00f2 i film usciti nel 2002.\nCandidati e vincitori.\nI vincitori sono indicati in grassetto."}
{"id": "2248291", "revid": "106908", "url": "https://it.wikipedia.org/wiki?curid=2248291", "title": "Sitt al-Mulk", "text": "Il nome di Sitt al-Mulk era probabilmente Sultana ma ci si riferisce a lei con vari nomi come Sayyidat al-Mulk, Sitt al-Kull, al-Sayyida al-Shar\u012bfa e al-Sitt al-\u2018Amma.\nIl padre le dona il Piccolo Palazzo, una struttura che includeva quattro \"\u012bw\u0101n\" con piscina, posizionata proprio di fronte alla principale residenza reale. Il suo palazzo venne abbellito con sculture in legno, alcune delle quali tuttora esistenti e conservate nel Museo d'arte islamica (\"D\u0101r al-fun\u016bn\") del Cairo.\nQuattromila erano le donne che lavoravano per lei; la pi\u00f9 famosa era Taqarrub, una premurosa, educata e gentile ragazza, gi\u00e0 schiava di al-Sayyida al-\u2018Aziziyya, la madre di Sitt al-Mulk, ma si devono ricordare anche al-Maliha, una schiava di colore, e \u2018Atuf, fondatrice di una divisione armata, detta \"al-at\u016bfiyya\" per l'appunto. Come scorta personale al di fuori delle mura del palazzo, aveva a disposizione un intero squadrone militare, conosciuto come \"al-qaysariyya\".\nIntorno al 976 donne come la nonna, la zia, la madre di Sitt al-Mulk e, a volte lei stessa, furono promotrici di importanti costruzioni sia laiche che religiose.\nConsapevole delle proprie capacit\u00e0, cercava in ogni modo di trarre vantaggi dalla propria posizione di prestigio; a tale scopo sfruttava uomini potenti come l'agente nordafricano Abu l-\u2018Abbas Ahmad b. al-Maghribi, che aveva precedentemente lavorato per sua madre, o l'iracheno \u2018Ali al-Jarjara'i, uno dei pi\u00f9 importanti visir fatimidi che lavor\u00f2 al servizio di Sitt al-Mulk fin quando, insoddisfatta del suo lavoro, essa lo licenzi\u00f2.\nNel 983/993 il fratellastro di Sitt al-Mulk, Muhammad, designato da al-\u2018Az\u012bz come erede legittimo, muore e al suo posto succede al-Mansur, di soli otto anni, col nome di al-H\u0101kim bi-amr Allah.\nAl-\u2018Az\u012bz mor\u00ec nel 996 e, al momento della successione, si ebbe un colpo di Stato ad opera della stessa Sitt al-Mulk, che intendeva assicurare la legittimit\u00e0 del trono al cugino \u2018Abd Allah, figlio della zia paterna.\nSicuramente l'iniziativa del colpo di Stato non fu della sola Sitt al-Mulk e, secondo alcune voci non controllabili, la principessa avrebbe organizzato il colpo perch\u00e9 innamorata dello stesso cugino. Rimanendo nubile e non potendo, quindi, avere propri figli, decise di difendere i discendenti dello stesso sangue, permettendo ad Amina, moglie di al-H\u0101kim, e al loro figlio \u2018Ali di rifugiarsi nella sua residenza perch\u00e9 perseguitati dal califfo.\nNel 1013 fu ucciso, per ordine dell'Imam al-Hakim, il \"q\u0101di al-qud\u0101t\" (giudice supremo) Malik b. Sa\u2018\u012bd e la causa sembra fosse Sitt al-Mulk, cos\u00ec come nel caso dell'amputazione delle mani del visir al-Jarjara'i e dell'uccisione di \u2018Isa b. Nasturus, il noto vizir cristiano, anch'essi suoi alleati.\nPer alcuni anni la figura di Sitt al-Mulk sembr\u00f2 uscire dalla scena per riapparire in veste di protagonista in uno dei pi\u00f9 celebri casi dell'intera storia islamica medievale: l'uccisione di al-H\u0101kim. La notte del 13 febbraio 1021, quando al-H\u0101kim scompare misteriosamente lasciando pensare ad una sua uccisione, dato il ritrovamento dei suoi vestiti sporchi di sangue, sono molti i motivi che portano a sospettare della sorellastra. Fra questi potenziali motivi possono essere ricordate le ricorrenti uccisioni dei suoi alleati e, di conseguenza, la paura per la propria vita, il sempre pi\u00f9 stravagante comportamento del fratellastro e la disapprovazione del suo piano di successione. Secondo alcuni storici, la principessa sarebbe stata aiutata dal capo berbero Ibn Dawwas il quale, dopo averlo ucciso, le avrebbe portato il corpo che sarebbe poi stato sotterrato. Ibn Dawwas sarebbe stato pagato, ma in seguito forse ucciso con tutti coloro che in qualche modo erano stati coinvolti nell'omicidio, cos\u00ec da eliminare con loro ogni traccia del crimine.\nEssendo minorenne l'erede al trono al-Zahir, Sitt al-Mulk aveva tutto il potere nelle proprie mani: supervision\u00f2 pertanto ogni singolo aspetto dell'amministrazione, tanto che nessun tipo di progetto poteva essere intrapreso senza la sua autorizzazione. Abol\u00ec molte delle restrizioni imposte dal fratellastro, permise alle donne di indossare gioielli, rese lecito il bere vino e l'ascoltare e suonare musica, riform\u00f2 il sistema fiscale e ridistribu\u00ec terre e propriet\u00e0 confiscate da al-H\u0101kim, soprattutto ai cristiani; perseguit\u00f2 i drusi - convinti assertori divinizzazione dell'Imam fatimide al-H\u0101kim, convinti nel ritorno dello stesso Im\u0101m - fino alla loro completa espulsione dall'Egitto.\nSitt al-Mulk mor\u00ec di dissenteria il 5 febbraio 1023 all'et\u00e0 di 52 anni, in circostanze non del tutto chiare.\nBibliografia.\nDelia Cortese, Simonetta Calderini, \"Women and the Fatimids in the world of Islam\", Edimburgo, Edinburgh University Press, 2006."}
{"id": "2248298", "revid": "1543377", "url": "https://it.wikipedia.org/wiki?curid=2248298", "title": "Nazionale di rugby a 15 del Togo", "text": "La nazionale di rugby XV del Togo rappresenta il Togo nel rugby a 15 in ambito internazionale, dove \u00e8 inclusa fra le formazioni di terzo livello."}
{"id": "2248308", "revid": "1305772", "url": "https://it.wikipedia.org/wiki?curid=2248308", "title": "Vestignano", "text": "Vestignano \u00e8 una frazione del comune di Caldarola, in provincia di Macerata. Vi sorge l'antico castello appartenente dal IX secolo all'abbazia di San Clemente a Casauria in Abruzzo.\nStoria.\nRimangono a Vestignano consistenti resti dell'impianto urbanistico medievale , quali un torrione cilindrico angolare e la cinta muraria in pietra , risalente al sec. XIV. All'esterno delle mura sorge la duecentesca Chiesa di San Martino, rimaneggiata nel sec. XVI. \nLa prima citazione datata di Vestignano, corte del comitato di Camerino, compare nel 969 in un elenco di possedimenti dell'Abbazia di San Clemente a Casauria, oggetto di un diploma dell'imperatore Ottone I. Successivamente in un atto notarile del 1102, il conte di Camerino Garendo si fece mallevatore davanti all'abate di Casauria Grimaldo per la cessione il locazione perpetua delle terre di Vestignano ad alcuni uomini di cui riferisce i nomi. Studiosi di storia locale ritengono, nel XII secolo, di poter supporre l'esistenza di un discreto nucleo abitativo e di una chiesa rurale che potrebbe essere stata l'antica S. Martino. \nInoltre si dice possa essere verosimile credere che all'epoca del possesso dei Varano (1468), del Vicariato di Summonte (1538) e del terziere di Sessanta (1568) sia avvenuta un considerevole incremento demografico e di conseguenza una cospicua edificazione sia di tipo residenziale che religioso."}
{"id": "2248320", "revid": "298229", "url": "https://it.wikipedia.org/wiki?curid=2248320", "title": "Dmitry Kokarev", "text": ""}
{"id": "2248321", "revid": "599013", "url": "https://it.wikipedia.org/wiki?curid=2248321", "title": "Gyula Lelovics", "text": "Carriera.\nAssunse la guida del Bologna nel corso della stagione 1930-1931, con cui l'anno successivo inizi\u00f2, con la vittoria della Coppa Europa Centrale 1932, l'epopea dello \"squadrone che tremare il mondo fa\", poi consacrata dal connazionale \u00c1rp\u00e1d Weisz. Negli anni successivi guid\u00f2 Livorno e Palermo in Serie A, oltre a Piombino e in terza divisione.\nNel 1939 torn\u00f2 a Bologna per occuparsi prevalentemente del settore giovanile. Nel 1940-1941 allen\u00f2 anche la S.S. Amatori Calcio Bologna. Nel dopoguerra, stagione 1946-1947, allen\u00f2 la Centese in terza serie con la quale ottenne la promozione in Serie B. Nel 1947-1948, coadiuvato dal D.T. Felsner, torn\u00f2 ad allenare il Bologna; anche nelle ultime giornate del campionato 1951-1952 Dall'Ara gli affid\u00f2 la conduzione della prima squadra ottenendo la salvezza.\nDurante tutti gli anni cinquanta altern\u00f2 il lavoro di Direttore del settore giovanile del Bologna con alcune esperienze alla guida di squadre come , e Hellas Verona.\nLe cronache del periodo lo indicano come lo scopritore del talento di Giacomo Bulgarelli, che abitava a Bologna nella sua stessa via, e che Lelovics vedeva spesso giocare in cortile dalla finestra di casa."}
{"id": "2248325", "revid": "337866", "url": "https://it.wikipedia.org/wiki?curid=2248325", "title": "Gyula Lelovich", "text": ""}
{"id": "2248326", "revid": "729019", "url": "https://it.wikipedia.org/wiki?curid=2248326", "title": "Holm of Faray", "text": "La Holm of Faray \u00e8 un isolotto delle Orcadi posto subito a nord di Faray.\nGeografia e geologia.\nCome Faray, anche la Holm of Faray \u00e8 costituita da arenaria rossa ed effettivamente si presenta come una continuazione della vicina, da cui \u00e8 separata tramite il Lavey Sound. Si possono distinguerne un \"corpo\" e una \"testa\", formate dalla East Bight e dalla West Bight, creando quasi due isole separate. Il punto di massima altitudine raggiunge i 16 m s.l.m. Poco distante, ad ovest, sorge la piccola Red Holm.\nIl Sound of Faray la separa da Eday, mentre il Rapness Sound (ad ovest) e il Watherness Sound (a nord) la separano da Westray."}
{"id": "2248327", "revid": "287204", "url": "https://it.wikipedia.org/wiki?curid=2248327", "title": "Cauda Pavonis", "text": "I Cauda Pavonis sono un gruppo musicale gothic rock inglese fondato nel 1998 da Su Farr (che pi\u00f9 tardi si far\u00e0 chiamare Wainwright). In origine il gruppo fu concepito solamente come una \"romantica esperienza dark\" ma ben presto riusc\u00ec a farsi conoscere dalle scene londinesi supportando band come gli Inkubus Sukkubus e gli Star Industry.\nAll'inizio i Cauda Pavonis furono notati per le melodie molto studiate, minimaliste, sintentizzanti differenti elementi e per insolito modo di utilizzare la batteria. \nMick Mercer, giornalista musicale inglese, scrive di loro sul suo libro \"21th century Goth\" \"\u00abDuetto dark proveniente da Londra con un radioso futuro\u00bb\" e aggiunge riguardo alla cantante Sue Wainwright \"la voce pi\u00f9 goth dopo la morte di Rozz Williams\".\nNel corso degli anni la band aggiunse due elementi alla sua formazione. Partecip\u00f2 2 volte al Whitby Gothic Weekend e al prestigioso Wave-Gotik-Treffen."}
{"id": "2248328", "revid": "337866", "url": "https://it.wikipedia.org/wiki?curid=2248328", "title": "Giulio Lelovich", "text": ""}
{"id": "2248330", "revid": "39224", "url": "https://it.wikipedia.org/wiki?curid=2248330", "title": "Stanislav Donets", "text": ""}
{"id": "2248334", "revid": "1543377", "url": "https://it.wikipedia.org/wiki?curid=2248334", "title": "Nazionale di rugby a 15 dell'Uganda", "text": "La nazionale di rugby XV dell'Uganda rappresenta l'Uganda nel rugby a 15 in ambito internazionale, dove \u00e8 inclusa fra le formazioni di terzo livello.In patria ed all'estero i suoi giocatori sono noti come \"The Rugby Cranes\" (\"Le Gru\")."}
{"id": "2248340", "revid": "15756", "url": "https://it.wikipedia.org/wiki?curid=2248340", "title": "Ban\u016b M\u016bs\u0101", "text": "I Ban\u016b M\u016bs\u0101 erano i tre fratelli matematici: Ab\u016b Ja\u02bffar Mu\u1e25ammad ibn M\u016bs\u0101 ibn Sh\u0101kir, A\u1e25mad ibn M\u016bs\u0101 ibn Sh\u0101kir e al-\u1e24asan ibn M\u016bs\u0101 ibn Sh\u0101kir, che lavorarono nella \"Bayt al-\u1e24ikma\" di Baghdad nel IX secolo.\nBiografia.\nNelle opere pervenuteci, firmate sempre con l'appellativo di Ban\u016b M\u016bs\u0101, sono pressoch\u00e9 indistinguibili, ma sappiamo che, sebbene lavorassero insieme, ognuno di loro aveva un suo specifico campo di ricerca. Ab\u016b Ja\u02bffar Mu\u1e25ammad si dedicava principalmente alla geometria ed all'astronomia, A\u1e25mad alla meccanica e al-\u1e24asan alla geometria.\nNon molto tempo dopo la nascita del padre dei Ban\u016b M\u016bs\u0101, M\u016bs\u0101 ibn Sh\u0101kir, divenne califfo H\u0101r\u016bn al-Rash\u012bd, che alla corte di Baghdad attu\u00f2 un ambizioso progetto di forte slancio culturale. Venne costruita proprio in questo periodo la \"Bayt al-\u1e24ikma\", biblioteca che verr\u00e0 poi istituzionalizzata ed enormemente arricchita dal figlio al-Ma\u02bem\u016bn. Fu sotto Rash\u012bd che vennero tradotti in arabo per la prima volta da al-\u1e24ajj\u0101j gli \"Elementi\" di Euclide e che si mossero i primi sostanziosi passi nella diffusione della matematica greca.\nEsemplificativa di questi profondi sviluppi culturali in atto \u00e8 la vita di M\u016bs\u0101 ibn Sh\u0101kir, che se da giovane era un ladro, divenne in et\u00e0 adulta un promettente astronomo. M\u016bs\u0101 b. Sh\u0101kir era ben presto entrato in rapporto di stretta confidenza con al-Ma\u02bem\u016bn, tanto che alla sua morte il califfo divenne il tutore dei fratelli M\u016bs\u0101, ai quali fece impartire un'eccellente educazione. I Ban\u016b M\u016bs\u0101 poterono cos\u00ec dedicarsi allo studio di geometria, matematica, fisica, musica e astronomia. Al-Ma\u02bem\u016bn riconobbe subito il loro talento e li fece entrare nella \"Bayt al-\u1e24ikma\", in cui presto si distinsero come alcuni fra i membri pi\u00f9 attivi. \nI fratelli portarono cos\u00ec avanti la ricerca scientifica insieme con al-Khwarizmi, lo studioso di matematica cui si deve il libro di algebra del \"Kit\u0101b al-jabr wa l-muq\u0101bala\", condussero osservazioni astronomiche e organizzarono una scuola di traduttori (tra i pi\u00f9 noti ricordiamo \u1e24unayn b. Ish\u0101q e Th\u0101bit ibn Qurra) che volse in arabo molti manoscritti filosofici e scientifici greci. \nI Ban\u016b M\u016bs\u0101 furono fra i primi scienziati arabi a studiare i lavori dei matematici greci e ad arricchirne i concetti con nuove intuizioni e sviluppi, cercando di dare altre dimostrazioni ai risultati dei Greci e andando oltre ci\u00f2 che essi avevano gi\u00e0 precedentemente dimostrato.\nSotto i successori di al-Ma\u02bem\u016bn i Ban\u016b M\u016bs\u0101 diventarono molto ricchi e influenti e vennero spesso coinvolti (particolarmente Mu\u1e25ammad) nella turbolenta vita politica di Baghdad. Sembra che Mu\u1e25ammad e A\u1e25mad fossero tra i responsabili della costruzione della citt\u00e0 di al-Ja\u02bffariyya per il califfo al-Mutawakkil, dirigendo lo scavo dei canali. I Ban\u016b M\u016bs\u0101 provocarono inoltre la caduta in disgrazia del famoso filosofo al-Kindi, loro nemico, che venne perci\u00f2 duramente punito da al-Mutawakkil, il quale permise ai fratelli di appropriarsi della sua biblioteca. Nel periodo in cui i Turchi stavano assumendo il controllo del califfato, Mu\u1e25ammad fu molto attivo politicamente, appoggiando l'effimero califfato di al-Musta\u02bf\u012bn. In ogni caso, i risultati scientifici dei fratelli sono senz'altro pi\u00f9 rilevanti della loro attivit\u00e0 politica.\nDi tutti i trattati dei B. M\u016bs\u0101, il pi\u00f9 studiato e ricco di conseguenze \u00e8 il \"Libro sulla misura delle figure piane e sferiche\". Questa opera nel medioevo era molto conosciuta, sia dal mondo islamico che in Europa, e una prova evidente ne \u00e8 la traduzione in latino di Gherardo di Cremona, intitolata \"Liber trium fratrum de geometria\". Un riscontro esemplare della sua influenza sugli scienziati europei \u00e8 la \"Practica geometrica\" di Leonardo Fibonacci. In questo libro possiamo trovare diversi teoremi dei B. M\u016bs\u0101 che non esistevano nei libri greci.\nLo scopo principale di questo trattato era dimostrare il metodo con cui i greci usavano determinare l'area e il volume, pi\u00f9 in particolare la misura del cerchio e della sfera. In \"Misura del cerchio\" e \"Sulla sfera e il cilindro\", Archimede trov\u00f2 l'area del cerchio e la superficie e il volume della sfera usando il metodo di Eudosso, che venne pi\u00f9 tardi chiamato \u201cmetodo di esaustione\u201d; questo metodo si basa sugli stessi principi della teoria dei limiti della matematica moderna. I Ban\u016b M\u016bs\u0101 trovarono l'area del cerchio attraverso un metodo diverso da quello di Archimede ma basato sulla stessa idea di infinitesimali. Usarono il \u201cmetodo di esaustione\u201d ma omisero il passaggio fondamentale, inscrivendo nel cerchio una sequenza di poligoni regolari con 2 lati e trovando le loro aree.\nTuttavia omisero il passaggio della condizione del limite, non trovando quindi l'area del poligono per k\u2192\u221e. Provarono cos\u00ec che, data una circonferenza C e una linea di lunghezza L, e se L &lt; C, allora possiamo inscrivere in questo cerchio un poligono regolare di perimetro Pn (dove n \u00e8 il numero di lati) cos\u00ec che Pn &gt; L. Ci\u00f2 significa che possiamo trovare un numero intero N cos\u00ec che C-Pn &lt; C-L per ogni n &gt; N. I B. M\u016bs\u0101 provarono poi che se L &gt; C, allora possiamo circoscrivere un poligono regolare di perimetro Q n, cos\u00ec che Qn &lt; L. Risulta quindi facile ed intuitivo giungere alla formula A= r \u2022 1/2C (dove A \u00e8 l'area del cerchio e r il suo raggio).\nInoltre bisogna ricordare che i B. M\u016bs\u0101 definirono le aree e i volumi come i prodotti di precisi valori, mentre nella geometria greca erano espressi in relazione ad altre aree e volumi. Per esempio, mentre Archimede defin\u00ec il volume della sfera come quattro volte il volume del cono con il raggio della sfera come altezza ed il cerchio massimo della sfera come base, i B. M\u016bs\u0101 trovarono che il volume \u00e8 uguale al raggio della sfera moltiplicato per un terzo della sua superficie. In altre parole, usarono operazioni aritmetiche per determinare valori geometrici, un importante passo avanti per estendere il sistema dei numeri ed includere gli irrazionali, i B. M\u016bs\u0101 descrissero infatti Pi Greco come la quantit\u00e0 che, moltiplicata per il diametro di un cerchio, d\u00e0 come prodotto la circonferenza.\nCome Archimede, i B. M\u016bs\u0101 determinarono che la superficie della sfera \u00e8 quattro volte il suo cerchio massimo, ma la loro prova \u00e8 diversa, usarono la considerazione seguente senza dimostrarla: Per ogni due sfere concentriche possiamo inscrivere in quella pi\u00f9 grande un solido generato dalla rotazione di un poligono regolare attorno al diametro della sfera che passa attraverso due vertici del poligono, cos\u00ec che la superficie di questo solido non tocca n\u00e9 interseca la sfera pi\u00f9 piccola. Questo era gi\u00e0 stato dimostrato negli \"Elementi\" di Euclide. I B. M\u016bs\u0101 calcolarono il volume del solido e dimostrarono che A=4C (dove A \u00e8 la superficie della sfera e C il suo cerchio massimo).\nIn aggiunta alla misura del cerchio e della sfera, nel trattato vennero risolti tre classici problemi greci: la dimostrazione della formula di Erone di Alessandria, il calcolo dei medi proporzionali e la trisezione di un angolo.\nTra le altre opere dei B. M\u016bs\u0101 bisogna citare \"Il libro dei congegni ingegnosi\", in cui sono esposte innumerevoli invenzioni di congegni meccanici e macchine automatiche. Tra questi sono di particolare interesse gli strumenti musicali: un organo ad acqua e un flauto automatico.\nNel \"Libro sul moto delle orbite\" Mu\u1e25ammad fu il primo a scoprire che i corpi e le sfere celesti sono soggetti alle stesse leggi fisiche della Terra e nei trattati \"Il moto astrale\" e \"La forza di attrazione\" scopr\u00ec che c'\u00e8 una forza di attrazione tra i corpi celesti, anticipando la teoria della gravitazione universale di Isacco Newton.\nAl-\u1e24asan scrisse uno studio sull'ellisse, la figura circolare allungata, in cui effettua uno studio sulle propriet\u00e0 geometriche delle curve e cerca di misurare un'area a contorno curvilineo.\nPremesse al \"Libro delle coniche\", probabilmente scritto da Mu\u1e25ammad, \u00e8 una recensione alle \"Coniche\" di Apollonio di Perga, che era stato tradotto da Th\u0101bit ibn Qurra.\nSulla meccanica, attribuibile ad A\u1e25mad, \u00e8 un trattato sui congegni meccanici.\nI fratelli diedero molti contributi anche all'astronomia. Per volere di al-Ma\u02bem\u016bn misurarono un grado di latitudine nel deserto del nord della Mesopotamia e osservarono la luna e il sole. Mu\u1e25ammad e A\u1e25mad misurarono la durata dell'anno ottenendo con un'ottima approssimazione 365 giorni e 6 ore."}
{"id": "2248346", "revid": "287204", "url": "https://it.wikipedia.org/wiki?curid=2248346", "title": "Preparatore dei portieri", "text": ""}
{"id": "2248347", "revid": "767487", "url": "https://it.wikipedia.org/wiki?curid=2248347", "title": "Furta", "text": "Furta \u00e8 un comune dell'Ungheria di 1.179 abitanti (dati 2001). \u00c8 situato nella provincia di Hajd\u00fa-Bihar."}
{"id": "2248354", "revid": "767487", "url": "https://it.wikipedia.org/wiki?curid=2248354", "title": "G\u00e1borj\u00e1n", "text": "G\u00e1borj\u00e1n \u00e8 un comune dell'Ungheria di 950 abitanti (dati 2001). \u00c8 situato nella provincia di Hajd\u00fa-Bihar."}
{"id": "2248356", "revid": "1543377", "url": "https://it.wikipedia.org/wiki?curid=2248356", "title": "Lago di Lova", "text": "Il lago di Lova \u00e8 un piccolo lago artificiale situato nel territorio comunale di Borno, in val Camonica.\nDescrizione.\nOccupa il fondo di una conca di origine glaciale, a poco meno di 1300 metri di quota, tra il gruppo montuoso del Pizzo Camino (2491\u00a0m) e il monte Mignone (1742\u00a0m).\nL'invaso fu realizzato nel 1935 come bacino idroelettrico, funzione che assolve tuttora. La diga che lo contiene (80.000 metri cubi di volume) \u00e8 realizzata in materiali sciolti, con nucleo in terra, e parzialmente rivestita su entrambi i lati. Il coronamento \u00e8 lungo 340 metri e l'altezza massima raggiunge i 18 metri.\nIl bacino, a pieno regime, raggiunge un'estensione di 13,3 ettari e un volume massimo di 455.000 metri cubi. Tuttavia la quantit\u00e0 di acqua immagazzinata dipende fortemente dalla stagione, con un massimo al culmine del disgelo primaverile (aprile, maggio) e nei periodi di intense precipitazioni autunnali. Inoltre, per diversi mesi dell'anno pu\u00f2 risultare almeno in parte ghiacciato. Il lago trae alimentazione da due modesti torrenti di montagna, che scendono dai rilievi circostanti, ed eventuali eccessi vengono scaricati a valle formando il torrente San Fiorino, emissario naturale del lago, affluente di sinistra del Trobiolo.\nIl lago di Lova si trova inserito in un ambiente naturale tipico delle Prealpi lombarde, con estese foreste di abete rosso che incorniciano il bacino sulla sponda meridionale. Un ampio pascolo, in leggero pendio, contorna invece il lago sul lato settentrionale. Numerose costruzioni rustiche costellano i pascoli attorno al lago.\nAccessi.\nIl lago di Lova pu\u00f2 essere raggiunto in diversi modi. Da Borno una carrozzabile decisamente ripida (segnata, tra l'altro, come sentiero numero 82 dal CAI) sale al lago in circa 3 chilometri. La pendenza molto accentuata (con punte ben oltre il 20%) e il fondo a tratti sconnesso ne fanno un itinerario adatto solamente a robusti mezzi fuoristrada. In prossimit\u00e0 del lago \u00e8 presente un parcheggio.\nDalla strada carrozzabile, in localit\u00e0 Navertino si stacca sulla destra una strada a fondo naturale che, attraversato il torrente San Fiorino, risale il versante opposto della valletta, dove si biforca. A sinistra, un sentiero non segnato (\"sent\u00e9r de C\u00f2ler\") salendo ripido all'interno di un fitto bosco raggiunge l'estremit\u00e0 meridionale del lago, ove si trovano le strutture di captazione dell'acqua e di controllo dell'impianto. A destra, la strada forestale risale le pendici meridionali del Dos d'Averta (1501\u00a0m) congiungendosi infine con il sentiero nelle vicinanze del lago.\nIl lago pu\u00f2 essere raggiunto anche partendo da Ossimo Superiore, tramite una ripida mulattiera che dalla parte alta del paese sale alla localit\u00e0 Baleggie (circa 1300\u00a0m di quota) da cui, in piano, si perviene al lago. Infine, \u00e8 possibile arrivare al lago di Lova da Villa, frazione di Lozio, valicando il Colle del Mignone (1526\u00a0m). Tutti questi itinerari sono praticabili unicamente a piedi, oppure in mountain bike, dal momento che vige il divieto di transito per i mezzi motorizzati."}
{"id": "2248358", "revid": "767487", "url": "https://it.wikipedia.org/wiki?curid=2248358", "title": "G\u00f6rbeh\u00e1za", "text": "G\u00f6rbeh\u00e1za \u00e8 un comune dell'Ungheria di 2.672 abitanti (dati 2001). \u00c8 situato nella provincia di Hajd\u00fa-Bihar."}
{"id": "2248367", "revid": "171091", "url": "https://it.wikipedia.org/wiki?curid=2248367", "title": "Protagonisti dell'autonomia valdostana", "text": "L'analisi degli eventi che hanno portato all'autonomia in Valle d'Aosta, non possono prescindere dalla conoscenza delle persone, provenienti da vari ambienti e occupazioni, che hanno ispirato e sviluppato con instancabile tenacia gli ideali autonomisti e federali di cui la piccola regione alpina \u00e8 stata pioniera.\nAim\u00e9 Berthet (1913-1971).\nOriginario di Cogne, fu tra i fondatori dell'Union Vald\u00f4taine. Fu membro della Democrazia Cristiana rappresentando in questo partito la corrente pi\u00f9 sensibile ai valori valdostani. Assessore regionale all'istruzione pubblica dal 1949 al 1954, si occup\u00f2 in particolare della promozione della lingua francese. Senatore della Repubblica dal 1968 al 1972, \u00e8 autore di importanti studi storici sulla Valle d'Aosta.\nLino Binel (1904-1981).\nNato a Champdepraz, entr\u00f2 in contatto con ambienti antifascisti a Milano, sede dei suoi studi universitari al Politecnico, e fece parte di una cellula comunista. Ader\u00ec nel 1927 alla \"Jeune Vall\u00e9e d'Aoste\", societ\u00e0 antifascista per la difesa del particolarismo valdostano. Resistente della prima ora, fu arrestato dalle milizie fasciste nel 1944 insieme a \u00c9mile Chanoux e deportato in Germania. Dopo la fine della guerra, fu membro del primo Conseil de la Vall\u00e9e/Consiglio regionale della Valle d\u2019Aosta fino al 1949, poi si allontan\u00f2 dalla politica (salvo una piccola parentesi nel 1953). Ritrov\u00f2 il gusto di occuparsi della Valle d'Aosta durante i suoi ultimi anni.\nCan. Joseph Br\u00e9an (1910-1953).\nAmico dell'abate Joseph-Marie Tr\u00e8ves e di \u00c9mile Chanoux, due tra le pi\u00f9 importanti figure del movimento autonomista valdostano, di cui egli scrisse la biografia, fu brillante oratore, giornalista e saggista. Fu l'apostolo della giovent\u00f9 valdostana, che seppe riunire nel circolo \"Cercle de la Culture Vald\u00f4taine\". Il suo pensiero regionalista di ispirazione cattolica \u00e8 espresso soprattutto nella sua opera \"La civilisation alpestre\".\nS\u00e9verin Caveri (1908-1977).\nFu il protagonista della vita politica valdostana nei primi vent'anni di autonomia. Membro della \"Jeune Vall\u00e9e d'Aoste\", societ\u00e0 valdostana antifascista, nel 1928, si rifugi\u00f2 in Svizzera dal 1943 al 1945, non partecipando attivamente alla lotta di resistenza al contrario di \u00c9mile Chanoux, martire della Resistenza valdostana, e di Fr\u00e9d\u00e9ric Chabod. Dopo la liberazione, fu presidente dell'Union Vald\u00f4taine fino al 1973. Membro del primo Consiglio regionale della Valle d\u2019Aosta/Conseil de la Vall\u00e9e, fu presidente regionale dopo le dimissioni di Federico Chabod fino al 1954, e in seguito deputato al Parlamento dal 1958 al 1963 e presidente del Consiglio regionale nel 1975. Lo storico valdostano Lin Colliard scrisse di lui: \"Sar\u00e0 ricordato come una delle principali personalit\u00e0 politiche della nostra regione nel XX secolo, e uno dei migliori rappresentanti del nostro pensiero laico\".\nFr\u00e9d\u00e9ric Chabod (1901-1960).\nNato ad Aosta, partigiano, professore universitario di fama internazionale e membro del Partito d'Azione fu il primo presidente della Valle, nonch\u00e9 colui che ottenne per conto del CLN l'autonomia valdostana, trattando con Roma. Durante la rivolta di Aosta del 26 marzo 1946 fu violentemente percosso nel suo ufficio dai manifestanti annessionisti fomentati dai servizi segreti francesi e minacciato di defenestrazione poich\u00e9, come presidente della Valle, si rifiut\u00f2 di firmare un decreto per svolgere un plebiscito. Provato dai continui attacchi provenienti da pi\u00f9 parti si dimise dalla presidenza del Consiglio della Valle il 17 ottobre 1946 e da quella data inizier\u00e0 il suo \"esilio\" dalla Valle, in cui era ingiustamente trattato da molti alla stregua di un traditore della causa valdostana.\nAlbert Deffeyes (1913-1953).\nAder\u00ec nel 1927 alla societ\u00e0 antifascista valdostana \"La jeune Vall\u00e9e d'Aoste\". Dal 1925 fu uno dei principali membri dell'Union Vald\u00f4taine, e suo ideologo. Eletto consigliere regionale nel 1949, il 21 maggio successivo fu nominato assessore regionale al turismo, antichit\u00e0 e belle arti. La piazza del Palazzo Regionale di Aosta porta il suo nome, cos\u00ec come un rifugio nel vallone de La Thuile.\nCan. Maxime Durand (1885-1966).\nFu un accanito polemista, sempre in prima linea per la difesa della lingua francese e del particolarismo valdostano. Presidente dell'Acad\u00e9mie Saint-Anselme ad Aosta dal 1956 al 1966, seppe suscitare l'amore per i valori valdostani nelle nuove generazioni.\nC\u00e9sar Ollietti (M\u00e9sard) (1918-1948).\nPrese il comando della Resistenza valdostana dopo la morte di \u00c9mile Chanoux. In principio condivise gli umori separatisti, e fu sostenitore dell'annessione alla Francia. Il suo ripensamento, favorito dall'opera di persuasione del maggiore Augusto Adam, fu determinante per la prevalsa del partito pro-italiano.\nErnesto Page (1888-1969).\nL'amore per la lingua francese e per la Valle d'Aosta l'hanno guidato durante tutta la sua vita. Fu vice presidente della \"Ligue vald\u00f4taine\" e uno dei primi membri della \"Jeune Vall\u00e9e d'Aoste\", i due principali movimenti per la difesa dell'identit\u00e0 valdostana durante il fascismo. Partecip\u00f2 insieme a \u00c9mile Chanoux all'Incontro di Chivasso del 19 dicembre 1943. Separatista nel 1944-45, fu tra i membri fondatori dell'Union vald\u00f4taine e membro del primo Conseil de la Vall\u00e9e/Consiglio regionale della Valle d'Aosta. Eletto assessore alla pubblica istruzione dal 1946 al 1948 e senatore della Repubblica dal 1948 al 1952, si adoper\u00f2 per diffondere tra i giovani valdostani l'amore per il francese e per la \"petite patrie\" (la \"piccola patria\", come i Valdostani definiscono la loro regione).\nAlessandro Passerin d'Entr\u00e8ves (1902-1985).\nNominato prefetto all'indomani della liberazione, si adoper\u00f2 insieme a Federico Chabod per respingere i tentativi di annessione alla Francia, sostenendo attivamente il progetto autonomista all'interno dello Stato italiano. Membro del primo Conseil de la Vall\u00e9e/Consiglio regionale della Valle d'Aosta nel 1946, fu presto costretto alle dimissioni per i suoi impegni universitari. Di ritorno in Italia dopo un lungo periodo di insegnamento a Oxford, segu\u00ec attivamente l'evoluzione degli eventi in Valle d'Aosta, con attenzione particolare all'aspetto culturale e alla difesa del francese, cui dedic\u00f2 numerosi articoli sulla Stampa, raccolti nei suoi libri \"Scritti sulla Valle d'Aosta\" e \"Les bornes du royaume\" (che significa \"I confini del regno\").\nMgr. Jean-Joconde St\u00e9venin (1865-1956).\nOriginario di una famiglia di Gaby di origine tedesca, pu\u00f2 essere definito il Don Sturzo valdostano. Fu infatti l'anima del Partito Popolare regionale, e contribu\u00ec all'ideale regionalista e di decentramento amministrativo. Il suo convinto spirito autonomista lo port\u00f2 a essere, ancora nel 1945, una delle principali personalit\u00e0 della regione. Redasse uno dei primi abbozzi di Statuto speciale.\nMaria Ida Viglino (1915-1985).\nProfessoressa di matematica e preside nelle scuole valdostane, partecip\u00f2 attivamente alla Resistenza e svolse un ruolo chiave dopo la Liberazione: fu infatti uno dei membri della delegazione valdostana che si rec\u00f2 a Torino e a Milano nel maggio 1945, al fine di ottenere l'autonomia, come presidente della sezione Comitato di Liberazione Nazionale (C.L.N.). Fu membro del primo Consiglio regionale della Valle d\u2019Aosta/Conseil de la Vall\u00e9e nel 1946, incarico che lasci\u00f2 ben presto per tornare a dedicarsi all'insegnamento. Fu eletta assessore regionale tecnico all'istruzione pubblica nel 1953-54, e, dopo il suo rientro in politica, consigliera regionale nel 1972. il 28 dicembre 1973 assunse la carica di assessore regionale alla pubblica istruzione, che mantenne fino al 1983. Esemplare per coscienziosit\u00e0 e onest\u00e0, fu determinante per l'insegnamento della lingua francese e per lo sviluppo della cultura valdostana. A Maria Ida Viglino, proprio per il suo impegno per l'istruzione valdostana, sono dedicate alcune istituzioni scolastiche valdostane e il salone delle manifestazioni del Palazzo regionale."}
{"id": "2248373", "revid": "729019", "url": "https://it.wikipedia.org/wiki?curid=2248373", "title": "Stazione di Hayes &amp; Harlington", "text": "La stazione di Hayes &amp; Harlington \u00e8 una stazione ferroviaria sita fra Hayes e Harlington, nel borgo londinese di Hillingdon. La stazione \u00e8 situata lungo la \"Great Western Main Line\" e da qui si dipana il raccordo per Heathrow.\nStoria.\nSi snoda sulla \"Great Western Main Line\", la linea che da Londra va alla Thames Valley, Bristol, Galles del Sud e West Country. La linea venne istituita nel 1838 e la stazione di Hayes &amp; Harlington ha aperto nel 1868.\nDall'ottobre 2008, pu\u00f2 essere usata la Oyster \"pay as you go\" per viaggi con origine o fine a Hayes &amp; Harlington.\nProgetti.\nNel futuro la stazione di Hayes and Harlington diverr\u00e0 una delle fermate sulla linea del nuovo servizio Crossrail. Essa verr\u00e0 collegata alla capitale attraverso le Docklands, East London e Shenfield, in sostituzione dell'attuale servizio prestato dalla First Great Western.\nStrutture e impianti.\nLa stazione di Hayes &amp; Harlington si trova nella \"Travelcard Zone 5\".\nMovimento.\nL'impianto \u00e8 servito dai treni della relazione Paddington-Reading/Heathrow Terminal 4 del servizio TfL Rail, nonch\u00e9 da alcuni servizi operati da Great Western Railway.\nInterscambi.\nNelle vicinanze della stazione effettua fermata numerosa linee automobilistiche urbane, gestite da London Buses."}
{"id": "2248376", "revid": "439868", "url": "https://it.wikipedia.org/wiki?curid=2248376", "title": "Laak", "text": "Laak \u00e8 una municipalit\u00e0 di Seconda classe delle Filippine, situata nella Provincia di Davao de Oro, nella Regione del Davao.\nLaak \u00e8 formata da 40 baranggay:"}
{"id": "2248379", "revid": "1592097", "url": "https://it.wikipedia.org/wiki?curid=2248379", "title": "Gennadiy Prigoda", "text": ""}
{"id": "2248398", "revid": "287204", "url": "https://it.wikipedia.org/wiki?curid=2248398", "title": "Mabini (Davao de Oro)", "text": "Mabini \u00e8 una municipalit\u00e0 di Terza classe delle Filippine, situata nella Provincia di Davao de Oro, nella Regione del Davao.\nMabini \u00e8 formata da 11 baranggay:"}
{"id": "2248399", "revid": "357738", "url": "https://it.wikipedia.org/wiki?curid=2248399", "title": "NPPA", "text": ""}
