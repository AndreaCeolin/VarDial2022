{"id": "2351993", "revid": "125998925", "url": "https://it.wikipedia.org/wiki?curid=2351993", "title": "Papa Benedetto XVI", "text": "Nel concistoro ordinario dell'11 febbraio 2013 ha annunciato la sua rinuncia \u00abal ministero di vescovo di Roma, successore di san Pietro\u00bb, con decorrenza della sede vacante dalle 20:00 del 28 dello stesso mese: da quel momento il suo titolo \u00e8 diventato sommo pontefice emerito o papa emerito, mentre il suo trattamento \u00e8 rimasto quello di Sua Santit\u00e0. \u00c8 stato l'ottavo pontefice a rinunciare al ministero petrino, se si considerano unicamente i casi dei papi Clemente I, Ponziano, Silverio, Benedetto IX, Gregorio VI, Celestino V e Gregorio XII, di cui si hanno fonti storiche certe o molto attendibili. Al soglio pontificio gli \u00e8 succeduto papa Francesco, eletto al quinto scrutinio il 13 marzo 2013 durante il conclave tenutosi nello stesso anno.\nBiografia.\nInfanzia e giovent\u00f9.\nJoseph Aloisius Ratzinger nacque il 16 aprile 1927, sabato santo, nella casa dei genitori a Marktl, in Baviera, presso il numero 11 di Schulstrasse, e fu battezzato lo stesso giorno. \u00c8 il terzo figlio, il minore, di Maria Rieger (1884-1963) e Joseph Ratzinger senior (1877-1959); prima di lui nacquero Maria (1921-1991) e Georg (1924-2020).\nIl padre era commissario di gendarmeria e proveniva da una modesta famiglia di agricoltori della diocesi di Passavia, nella Bassa Baviera. Serv\u00ec sia la \"Landespolizei\" sia la \"Ordnungspolizei\" prima di ritirarsi nel 1937 nella citt\u00e0 di Traunstein. Fu descritto come un antinazista che, in resistenza alle camicie brune di Hitler, fece trasferire la sua famiglia diverse volte. La madre era figlia di artigiani di Rimsting, sul lago Chiem in Baviera. Prima di sposarsi aveva lavorato come cuoca in diversi alberghi. Come la bisnonna, anche la nonna materna, Maria Tauber-Peintner, \u00e8 nata a Rasa il 29 giugno 1855, in un paesino altoatesino appartenente al comune di Naz-Sciaves nei pressi di Bressanone, che allora si trovava nell'impero austro-ungarico, mentre dal 1919 \u00e8 in territorio italiano.\nIl fratello Georg disse del padre: \"Era un acerrimo nemico del nazismo perch\u00e9 credeva che fosse in conflitto con la nostra fede\". La famiglia Ratzinger conobbe inoltre da vicino l'orrore del programma di eutanasia dei portatori di handicap del regime nazista. Fu lo stesso cardinale Ratzinger a raccontarlo in una conferenza del Pontificio consiglio della pastorale per gli operatori sanitari in Vaticano, il 28 novembre 1996, e John Allen, biografo di Ratzinger, scrisse di quella vicenda: \u00abRatzinger aveva un cugino affetto dalla sindrome di Down, che nel 1941 aveva 14 anni. Questo cugino era solo pochi mesi pi\u00f9 giovane di Ratzinger e fu portato via dalle autorit\u00e0 naziste per una \"terapia\". Non molto tempo dopo la famiglia ricevette la notizia che era morto, presumibilmente fu ritenuto uno degli \"indesiderabili\" di quel periodo e fu eliminato\u00bb. La loro sorella Maria non si spos\u00f2 mai e fece la promessa ai genitori di prendersi cura dei suoi fratelli. Mor\u00ec nel 1991, realizzando quella promessa. Il loro prozio Georg Ratzinger fu invece un presbitero e membro del \"Reichstag\", cio\u00e8 del parlamento tedesco.\nNel 1939, all'et\u00e0 di 12 anni si iscrisse al seminario minore di Traunstein, in cui rimase fino al 1942, anno in cui il seminario fu chiuso per uso militare e gli studenti furono mandati a casa. Torn\u00f2 allora al \"Gymnasium\" di Traunstein. Dopo i 14 anni, nel 1941, Ratzinger fu iscritto nella Giovent\u00f9 hitleriana, come previsto dalla legge \"Gesetz \u00fcber die Hitlerjugend\" (Legge sulla giovent\u00f9 hitleriana), emendata il 6 marzo 1939 e in vigore dal 25 marzo 1939 fino al 1945, che obbligava tutti i giovani di et\u00e0 compresa fra i 14 e i 18 anni ad arruolarvisi. Dopo la chiusura del seminario continu\u00f2 le sue presenze obbligatorie alla Giovent\u00f9 hitleriana contro la sua volont\u00e0, per non ricevere sanzioni pecuniarie sulle tasse scolastiche del \"Gymnasium\". Le sanzioni pecuniarie furono evitate grazie a un professore di matematica comprensivo, che gli permise di non partecipare alle riunioni. Nel libro \"Sale della terra\", Ratzinger disse: \"Grazie a Dio a scuola c'era un insegnante di matematica molto comprensivo. Era personalmente nazista, ma una persona onesta. Un giorno mi disse: \u00abVacci almeno una volta, cos\u00ec saremo a posto\u00bb. Quando per\u00f2 si accorse che io non volevo, mi disse: \u00abTi capisco, sistemer\u00f2 io la faccenda\u00bb\".\nIl servizio militare.\nAll'et\u00e0 di 16 anni, nel 1943, il giovane Joseph venne assegnato al programma \"Luftwaffenhelfer\" (personale di supporto alla \"Luftwaffe\"), insieme a molti suoi compagni di classe. Dapprima fu inviato con la sua unit\u00e0 a Ludwigsfelde, a nord di Monaco, e fu assegnato a un reparto di artiglieria contraerea esterno alla \"Wehrmacht\", che difendeva gli stabilimenti della BMW. Fu assegnato per un anno a un reparto di intercettazioni radiofoniche.\nIl 10 settembre 1944 la sua unit\u00e0 fu sciolta e pot\u00e9 fare ritorno alla sua famiglia, ma gi\u00e0 tornando a casa Ratzinger ricevette l'avviso di un nuovo progetto, nel \"Reichsarbeitsdienst\". Fu quindi trasferito al confine ungherese dell'Austria, annessa alla Germania nell\"Anschluss\", nel 1938, e incaricato di costruire le difese anticarro in preparazione dell'attesa offensiva dell'Armata Rossa.\nIl 20 novembre 1944 la sua unit\u00e0 fu nuovamente sciolta e Ratzinger fece nuovamente ritorno a casa. Dopo tre settimane fu arruolato nell'esercito tedesco a Monaco e assegnato alla caserma di fanteria nel centro di Traunstein, la stessa citt\u00e0 nelle cui vicinanze la sua famiglia viveva. Dopo l'addestramento di base nella fanteria fu inviato insieme alla sua unit\u00e0 a compiere marce in alcune citt\u00e0 tedesche per sollevare il morale della popolazione. Non fu mai inviato al fronte e durante tutto questo periodo non ebbe mai necessit\u00e0 di sparare un colpo; non si trov\u00f2 mai a partecipare a scontri armati. Come egli stesso ricord\u00f2, nell'aprile del 1945, durante una di queste marce, disert\u00f2. Le diserzioni erano molto diffuse durante le ultime settimane di guerra, sebbene i disertori fossero soggetti a fucilazione se catturati. Ratzinger riusc\u00ec a evitare la fucilazione, prevista per i disertori, grazie a un sergente che lo fece fuggire.\nCon la disfatta tedesca e l'arrivo degli americani nella cittadina, Ratzinger fu identificato come soldato e fu recluso per alcune settimane in un campo degli Alleati vicino a Ulma, come prigioniero di guerra. Venne rilasciato il 19 giugno 1945. La famiglia Ratzinger si riun\u00ec a Traunstein quando anche il fratello Georg, prigioniero in Italia, fece ritorno.\nStudi filosofici e teologici; il presbiterato.\nNel 1946 Joseph s'iscrisse all'Istituto superiore di filosofia e teologia di Frisinga, ove studi\u00f2 filosofia e teologia cattolica, ma ben presto, nel 1947, si trasfer\u00ec nel seminario \"Herzogliches Georgianum\" di Monaco di Baviera, un seminario interdiocesano dove confluivano tutti i candidati al sacerdozio della Baviera, e continu\u00f2 gli studi di filosofia e teologia presso l'Universit\u00e0 Ludwig Maximilian di Monaco, ivi adiacente, fino al 1950. Egli descrisse gli anni di Frisinga come un periodo culturalmente molto ricco e stimolante. La formazione che ricevette risent\u00ec soprattutto del neoplatonismo agostiniano e del pensiero di Pascal, correnti filosofiche molto presenti nell'ambiente culturale tedesco.\nIl 29 ottobre 1950 fu ordinato diacono da Johannes Baptist Neuh\u00e4usler, vescovo titolare di Calidone e ausiliare di Monaco e Frisinga. Il 29 giugno 1951, all'et\u00e0 di 24 anni, assieme a suo fratello maggiore Georg fu ordinato presbitero dal cardinale Michael von Faulhaber, arcivescovo di Monaco e Frisinga.\nL'11 luglio 1953 discusse la tesi di dottorato in teologia su sant'Agostino, dal titolo \"Popolo e casa di Dio nella dottrina agostiniana della Chiesa\", riportando la valutazione massima \"summa cum laude\". Nel 1955 present\u00f2 la dissertazione su san Bonaventura dal titolo \"La teologia della storia di san Bonaventura\", sotto la guida del docente di teologia fondamentale Gottlieb S\u00f6hngen, per l'abilitazione all'insegnamento universitario. Venne accusato dal correlatore Michael Schmaus di un \u00abpericoloso modernismo\u00bb per il fatto che le idee teologiche espresse avrebbero potuto portare alla soggettivizzazione del concetto di rivelazione. La tesi fu opportunamente modificata, pur conservando comunque la struttura di pensiero e l'anno successivo Ratzinger super\u00f2 l'esame di abilitazione. I suoi contrasti con il correlatore, sorti soprattutto perch\u00e9 ne aveva criticato le posizioni considerandole ormai superate, favorirono un avvicinamento a Karl Rahner, noto teologo accademico della \"Nouvelle Th\u00e9ologie\" e sostenitore della riforma della Chiesa, che lo stesso Schmaus aveva invitato a K\u00f6nigstein, assieme a tutti i dogmatici di lingua tedesca, per la Pasqua del 1956 al fine di costituire l'associazione tedesca dei teologi dogmatici e fondamentali.\nLa carriera accademica e il Concilio Vaticano II.\nNel maggio 1957 ottenne la cattedra di teologia fondamentale presso l'Universit\u00e0 di Monaco. Nel dicembre 1957 ottenne la cattedra di teologia dogmatica e fondamentale presso l'Istituto superiore di teologia e filosofia di Frisinga. Divenne professore all'Universit\u00e0 di Bonn nel 1959 e la sua lezione inaugurale fu su \"Il Dio della fede e il Dio della filosofia\". Nel 1963 si trasfer\u00ec all'Universit\u00e0 di M\u00fcnster.\nPer il giovane professore fu un'esperienza fondamentale la partecipazione, dal 1962, al Concilio Vaticano II, dove acquis\u00ec notoriet\u00e0 internazionale. Inizialmente partecip\u00f2 come consulente teologico dell'arcivescovo di Colonia cardinale Josef Frings e poi come perito del Concilio, su interessamento dello stesso Frings, fin dalla fine della prima sessione. Risulta interessante sottolineare che Ratzinger, grazie al cardinale Frings che lo teneva aggiornato, pot\u00e9 consultare regolarmente gli schemi preparatori (\"schemata\") che sarebbero stati presentati ai Padri dopo la convocazione dell'assemblea conciliare. Fu un periodo in cui arricch\u00ec molto le proprie conoscenze teologiche, avendo infatti avuto modo di incontrare molti teologi come Henri-Marie de Lubac, Jean Dani\u00e9lou, Yves Congar, G\u00e9rard Philips, oltre a cardinali e vescovi di tutto il mondo. Durante il tempo del Concilio, per la collaborazione con teologi come Hans K\u00fcng e Edward Schillebeeckx, Ratzinger fu visto come un riformatore.\nNel 1966 fu nominato alla cattedra di teologia dogmatica presso l'Universit\u00e0 di Tubinga, dove fu collega di Hans K\u00fcng. Nel suo libro del 1968, \"Introduzione al cristianesimo\", scrisse che il papa ha il dovere di sentire differenti voci all'interno della Chiesa prima di prendere una decisione e minimizz\u00f2 la centralit\u00e0 del papato. Durante questo tempo prese le distanze dall'atmosfera di Tubinga e dalle tendenze marxiste del movimento studentesco degli anni sessanta, che divenne rapidamente radicale negli anni 1967 e 1968, concludendosi in una serie di disturbi e disordini nei mesi di aprile e maggio 1968. Ratzinger riconobbe sempre pi\u00f9 una connessione tra questi sviluppi e quelli associati, come anche il diminuito rispetto tra i suoi studenti per l'autorit\u00e0, con l'allontanamento dagli insegnamenti cattolici tradizionali. Nonostante la sua inclinazione riformista, le sue idee finirono per contrastare con le idee liberali, ottenendo una diffusione nei circoli teologici. Alcune voci, tra cui quelle di Hans K\u00fcng, ritennero queste idee proiettate verso il conservatorismo, mentre lo stesso Ratzinger in un'intervista del 1993 afferm\u00f2: \"Non vedo interruzione, negli anni, delle mie vedute di teologo\". Ratzinger continu\u00f2 a difendere il lavoro del Concilio Vaticano II e in particolare \"Nostra aetate\", il documento sul rispetto delle altre religioni, sull'ecumenismo e sulla dichiarazione del diritto alla libert\u00e0 di religione. In seguito, come prefetto della Congregazione per la dottrina della fede, espresse pi\u00f9 chiaramente la posizione della Chiesa cattolica sulle altre religioni nel documento \"Dominus Iesus\", dell'anno 2000, che riguarda l'impegno dei cattolici romani nel dialogo ecumenico. Durante i suoi anni all'Universit\u00e0 di Tubinga, pubblic\u00f2 articoli sulla rivista teologica riformista \"Concilium\", anche se scelse temi meno riformisti di altri partecipanti alla rivista, come appunto Hans K\u00fcng ed Edward Schillebeeckx.\nNel 1969 torn\u00f2 in Baviera, chiamato all'Universit\u00e0 di Ratisbona. Nel 1972 fond\u00f2 la rivista teologica \"Communio\" insieme con Hans Urs von Balthasar, Henri de Lubac, Walter Kasper e altri. \"Communio\", ora pubblicata in diciassette lingue, tra cui tedesco, inglese e spagnolo, divenne un giornale di spicco del pensiero teologico cattolico nell'orizzonte contemporaneo. Fino alla sua elezione a papa rimase uno dei pi\u00f9 prolifici collaboratori della rivista. Nel 1976 sugger\u00ec che la Confessione augustana potesse essere eventualmente riconosciuta come una dichiarazione di fede cattolica.\nFu vicepresidente dell'Universit\u00e0 di Ratisbona dal 1976 al 1977.\nFu relatore della tesi di dottorato di Barth\u00e9lemy Adoukonou (futuro vescovo beninese, nominato poi da Ratzinger stesso segretario del Pontificio consiglio della cultura nel 2009) sulla presunta ermeneutica cristiana del vud\u00f9. La discussione della tesi venne anticipata al marzo 1977 per via della nomina ad arcivescovo di Monaco e Frisinga.\nArcivescovo di Monaco e Frisinga.\nIl 24 marzo 1977 venne nominato arcivescovo di Monaco e Frisinga da papa Paolo VI e il 28 maggio dello stesso anno ricevette la consacrazione episcopale per mano di Josef Stangl, vescovo di W\u00fcrzburg, assistito dal vescovo di Ratisbona Rudolf Graber e dal vescovo ausiliare di Monaco e Frisinga Ernst Tewes.\nCome motto episcopale scelse l'espressione \"Cooperatores veritatis\", collaboratori della verit\u00e0, tratta dalla \"Terza lettera di Giovanni\", al versetto 8. Lo stesso monsignor Ratzinger ne dette spiegazione:\nIl 15 febbraio 1982, poco meno di un lustro dopo la nomina episcopale, si dimise da arcivescovo di Monaco e Frisinga in virt\u00f9 delle nuove disposizioni papali che lo chiamarono a stabilirsi in Vaticano.\nCardinale di Santa Romana Chiesa.\nPochi mesi dopo la nomina ad arcivescovo, il 27 giugno 1977 lo stesso papa Paolo VI lo cre\u00f2 cardinale, assegnandogli il titolo presbiterale di Santa Maria Consolatrice al Tiburtino. In quella stessa occasione papa Montini lo defin\u00ec un \u00abinsigne maestro di teologia\u00bb. Prese possesso del titolo il 15 ottobre 1977.\nL'anno successivo prese parte al conclave dell'agosto 1978 e dell'ottobre 1978 che elessero al soglio pontificio rispettivamente Albino Luciani e Karol Wojty\u0142a (\u00e8 attualmente l'unico partecipante dei due conclavi tuttora in vita). Il 25 novembre 1981 papa Giovanni Paolo II lo nomin\u00f2 prefetto della Congregazione per la dottrina della fede, presidente della Pontificia commissione biblica e della Commissione teologica internazionale. Dal 1986 al 1992 fu inoltre chiamato a presiedere la Commissione per la preparazione del Catechismo per la Chiesa universale. Il 15 aprile 1993 fu elevato alla dignit\u00e0 di cardinale vescovo e gli fu affidata la sede suburbicaria di Velletri-Segni, che mantenne fino alla sua elezione a papa. Prese possesso della sede il 16 maggio 1993. Dal 2003 fu presidente della Commissione cardinalizia per la preparazione del Compendio del Catechismo della Chiesa cattolica.\nGli incarichi di prefetto e presidente delle commissioni pontificie terminarono il 2 aprile 2005 con la morte di papa Giovanni Paolo II. Partecip\u00f2 anche al suo terzo conclave che inizi\u00f2 il 18 aprile 2005 e in qualit\u00e0 di decano del Sacro Collegio dei cardinali presiedette la messa \"Pro Eligendo Romano Pontifice\" e lo stesso conclave che lo elesse papa.\nPrefetto della Congregazione per la dottrina della fede.\nIl 25 novembre 1981 papa Giovanni Paolo II lo nomin\u00f2 prefetto della Congregazione per la dottrina della fede, l'organo della Santa Sede che si occupa di vigilare sulla correttezza della dottrina cattolica, carica che manterr\u00e0 fino all'elevazione al soglio pontificio.\nNel 1985, rompendo la lunga tradizione di discrezione che caratterizzava l'ex Sant'Uffizio, accett\u00f2 di essere intervistato dal giornalista italiano Vittorio Messori, gi\u00e0 autore di due saggi su Ges\u00f9. Dall'incontro dell'agosto 1984 in un'ala chiusa del seminario di Bressanone, nacque il libro \"Rapporto sulla fede\" che, oltre a riscuotere successo in termini di vendite, provoc\u00f2 adesioni ma anche critiche all'interno e all'esterno della Chiesa cattolica.\nNel 1986, nel ruolo di prefetto della Congregazione per la dottrina della fede, firm\u00f2 il documento intitolato \"Cura pastorale delle persone omosessuali\", in cui si definisce l'omosessualit\u00e0 come \"inclinazione oggettivamente disordinata\".\nIn qualit\u00e0 di prefetto della Congregazione per la dottrina della fede, fu autore dell'epistola \"De delictis gravioribus\" datata 18 maggio 2001 e rivolta a tutti i vescovi e ad altri membri della gerarchia della Chiesa cattolica. Successivamente, \u00e8 stato citato come imputato dalla Corte distrettuale della contea di Harris in Texas, perch\u00e9 \u00e8 accusato di \"ostruzione della giustizia\" a seguito dell'invio dell'epistola. Secondo l'accusa, il documento della Congregazione potrebbe aver favorito la copertura di prelati coinvolti nei casi di molestie sessuali negli Stati Uniti (molti dei quali su minorenni).\nIl 20 settembre 2005 per\u00f2 il Dipartimento di Stato statunitense ha accolto la richiesta di concedere al Papa l'immunit\u00e0 diplomatica, in quanto capo in carica di uno Stato sovrano, esentandolo di fatto dal processo.\nDecano del collegio cardinalizio.\nIl 27 novembre 2002 venne eletto decano del collegio cardinalizio e il 30 novembre seguente ottenne, in aggiunta alla sede suburbicaria di Velletri-Segni, la sede di Ostia quale privilegio del decano del Sacro collegio. Nonostante avesse avanzato pi\u00f9 volte le richieste di congedo, mantenne il suo incarico in curia e divenne uno dei pi\u00f9 stretti collaboratori del pontefice, soprattutto con l'aggravarsi delle sue condizioni di salute.\nIl 25 marzo 2005, Venerd\u00ec santo, guid\u00f2 le meditazioni della tradizionale \"Via Crucis\" al Colosseo. In tale occasione pronunci\u00f2 forti parole riguardanti la Chiesa, denunciando una cristianit\u00e0 che \u00abstancatasi della fede ha abbandonato il Signore\u00bb:\nIl 1\u00ba aprile 2005 tenne a Subiaco una conferenza dal titolo \u00abL'Europa nella crisi delle culture\u00bb, nella quale tracci\u00f2 uno scenario della Chiesa in Europa e critic\u00f2 fortemente \u00abla forma attuale della cultura illuminista\u00bb che costituisce \u00abla contraddizione in assoluto pi\u00f9 radicale non solo del cristianesimo, ma delle tradizioni religiose e morali dell'intera umanit\u00e0\u00bb.\nVenerd\u00ec 8 aprile 2005, come decano del Sacro Collegio, presiedette la messa esequiale del romano pontefice defunto Giovanni Paolo II. Come vuole la costituzione apostolica \"Universi Dominici Gregis\", presiedette inoltre la \"Missa pro eligendo Romano Pontifice\" il mattino del 18 aprile 2005, che fu il rito d'apertura dei lavori del conclave per l'elezione del successore di papa Giovanni Paolo II. Durante l'omelia pronunci\u00f2 un discorso che sarebbe divenuto celebre come suo \"programma di pontificato\". In essa denunci\u00f2 il pericolo di una \u00abdittatura del relativismo, che non riconosce nulla come definitivo e che lascia come ultima misura solo il proprio io e le sue voglie\u00bb, opponendo a essa \u00abun'altra misura: il Figlio di Dio, il vero uomo\u00bb, \u00abmisura del vero umanesimo\u00bb, \u00abcriterio per discernere tra vero e falso, tra inganno e verit\u00e0\u00bb; disse quindi che: \u00abquesta fede adulta dobbiamo maturare, a questa fede dobbiamo guidare il gregge di Cristo\u00bb anche se \u00abavere una fede chiara, secondo il Credo della Chiesa, viene spesso etichettato come fondamentalismo\u00bb.\nElezione a Romano Pontefice.\nRatzinger fu eletto papa durante il secondo giorno del conclave del 2005, al quarto scrutinio, nel pomeriggio del 19 aprile 2005. Scelse come nome pontificale \"Benedetto XVI\". Alle 17:56 fu dato l'annuncio dell'elezione con la tradizionale fumata bianca del comignolo della Cappella Sistina (ci fu in effetti un'iniziale incertezza sul colore del fumo, ma i dubbi furono sciolti alle 18:07, dal suono delle campane della basilica di San Pietro in Vaticano). Dopo circa mezz'ora, il cardinale protodiacono Jorge Arturo Medina Est\u00e9vez si affacci\u00f2 dal balcone della loggia centrale della basilica per annunciare l'avvenuta elezione.\nNel suo primo discorso da papa, seguito dalla benedizione \"Urbi et Orbi\", riserv\u00f2 un ricordo al suo amico e predecessore Giovanni Paolo II:\nSecondo la ricostruzione pi\u00f9 puntuale del conclave, raccolta dal vaticanista Lucio Brunelli, il cardinale pi\u00f9 votato dopo Ratzinger sarebbe stato l'arcivescovo di Buenos Aires Jorge Mario Bergoglio (futuro papa Francesco, suo successore), mentre gli altri candidati (come Carlo Maria Martini, Camillo Ruini e Angelo Sodano) avrebbero ricevuto poche preferenze.\nIl pontificato.\nLa scelta del nome pontificale e il trattamento d'onore.\nIl 27 aprile Benedetto XVI spieg\u00f2, in occasione della sua prima udienza generale in piazza San Pietro, le ragioni della scelta del suo nome pontificale:\nPrima del 1\u00ba marzo 2006, nella lista dei titoli di Benedetto XVI era incluso anche quello di \"Patriarca d'Occidente\", tradizionalmente indicato prima di quello di \"Primate d'Italia\". Il titolo di \"Patriarca d'Occidente\" venne introdotto per la prima volta nel 1870 col Concilio Vaticano I ed \u00e8 proseguito nelle pubblicazioni dell\"'Annuario Pontificio\" dal quale appunto \u00e8 stato rimosso nell'edizione del 2006. Papa Benedetto ha deciso di rinunciare a tale titolo per facilitare il dialogo con le chiese ortodosse, pure ampiamente diffuse nel mondo occidentale.\nLo stemma papale.\n\u00c8 tradizione, da almeno otto secoli, per vescovi, cardinali e per il pontefice adottare uno stemma araldico, dal Rinascimento con questo stemma sono decorati i monumenti e le opere fatte edificare dal papa, oltre che i documenti da lui scritti.\nBenedetto XVI ha deciso di mantenere nel suo stemma i simboli che aveva usato da vescovo prima e da cardinale poi introducendo alcune novit\u00e0 rispetto ai suoi predecessori: lo scudo infatti ha la forma a calice e si presenta incappato, ovvero diviso in tre campi da due linee ricurve che partono dal centro del bordo superiore e raggiungono la met\u00e0 dei fianchi:\nDietro lo scudo, com'\u00e8 consuetudine, si trovano le due chiavi \"decussate\", cio\u00e8 incrociate, una d'oro e l'altra d'argento, simbolo di san Pietro. Per significare la dignit\u00e0 pontificale \u00e8 stata introdotta in basso l'immagine del pallio, segno della collegialit\u00e0 e dell'unit\u00e0 tra il papa e la Chiesa e indossato anche dai metropoliti; si tratta del primo pontefice che inserisce il pallio nel suo simbolo.\nMitra e tiara.\nUn segno di forte discontinuit\u00e0 con la tradizione araldica papale \u00e8 dato dall'introduzione per la prima volta di una mitra, sopra lo scudo, in sostituzione della tiara papale, sempre presente negli stemmi dei precedenti pontefici, sin dall'elezione di papa Clemente V (1305), pur se non pi\u00f9 indossata a partire dal pontificato di papa Paolo VI. La mitra \u00e8 color argento e riporta tre fasce dorate in orizzontale (a conservare i tre poteri della tiara: Ordine, Giurisdizione e Magistero) collegate in verticale e al centro per indicare l'unit\u00e0 dei poteri nella stessa persona. Lo stemma fu disegnato per mano di monsignor Andrea Cordero Lanza di Montezemolo, esperto in araldica, su indicazione dell'Ufficio delle celebrazioni liturgiche del sommo pontefice.\nSecondo alcuni commentatori, tra i quali lo storico Giorgio Rumi, Benedetto XVI avrebbe scelto volutamente la mitra \u00aba segnare una maggiore vicinanza ai Vescovi\u00bb per ricordare che il papa \u00e8 \"unus inter pares\", oltre che per eliminare gli \"orpelli e i segni rinascimentali\", per propugnare un pontificato in \"stile francescano\", mentre secondo altri la sostituzione della tiara con la mitra, ritenuta pi\u00f9 indicativa di spiritualit\u00e0, sarebbe stata l'ultima innovazione dei cerimonieri pontifici legati alla riforma liturgica postconciliare introdotta dall'arcivescovo Annibale Bugnini; secondo questa interpretazione sarebbe \u00abuno stemma che Benedetto XVI ha dovuto subire senza poter reagire\u00bb. Riguardo alla rimozione della tiara dal simbolo papale cos\u00ec Ratzinger si \u00e8 espresso: \u00abLa tiara era gi\u00e0 stata eliminata da Paolo VI. Era comunque rimasta nello stemma papale, e adesso \u00e8 sparita anche da l\u00ec\u00bb.\nIl 10 ottobre 2010 in occasione dell'Angelus, dal davanzale della finestra delle benedizioni del Palazzo Apostolico, \u00e8 stato esposto uno \"stratum\" di velluto, donato da un fedele marchigiano, con lo stemma non conforme a quello scelto dal pontefice: sulla sommit\u00e0 \u00e8 posta la tiara, secondo l'antico uso, e la parte esterna dello scudo \u00e8 ispirata allo stemma di papa Urbano VIII che si pu\u00f2 vedere sui pilastri del Baldacchino del Bernini nella basilica Vaticana. L'azienda Ars Regia, che lo ha prodotto, ha affermato di aver realizzato sin dall'Avvento 2007 alcuni paramenti con lo stemma sormontato dalla tiara. La tiara continua a essere presente nello storico ornamento floreale, che raffigura lo stemma del papa regnante, sito in un'aiuola dei Giardini Vaticani e sono state mantenute le tiare, a seguito del recente restauro, nello stemma papale anche sugli apici del tronetto di Leone XIII, per una questione di fedelt\u00e0 e aderenza allo stile del mobile.\nLa tiara continua a essere presente nei simboli ufficiali dell'emblema della Santa Sede e nella bandiera dello Stato della Citt\u00e0 del Vaticano.\nIl 25 maggio 2011 a papa Benedetto XVI \u00e8 stata donata una tiara personale dall'uomo d'affari tedesco e devoto cattolico Dieter Philippi, creata da un laboratorio bulgaro specializzato in paramenti liturgici ortodossi. Tale gesto \u00e8 stato compiuto come auspicio per l'unit\u00e0 dei cristiani e come dono da parte dei cattolici tedeschi, in analogia con il dono di una tiara a Giovanni Paolo II nel 1981 come omaggio dei cattolici ungheresi. Benedetto XVI, per\u00f2, come il predecessore, non ha mai fatto uso di questa tiara in cerimonie.\nIl motto.\nNello stemma di Benedetto XVI non compare nessun motto, come del resto non compariva neppure negli stemmi dei suoi immediati predecessori. Quando \u00e8 stato eletto vescovo, ha scelto come motto due parole dalla \"Terza lettera di Giovanni\", \u00ab\"Cooperatores Veritatis\"\u00bb. Se Giovanni Paolo II richiam\u00f2 esplicitamente il motto scelto da vescovo (\"Totus tuus\") una volta divenuto papa (compare ad esempio nel mosaico del Palazzo apostolico raffigurante la \"Mater Ecclesiae\", ben visibile da piazza San Pietro), Benedetto XVI, da papa, non ha mai citato esplicitamente il motto \"Cooperatores veritatis\".\nLa messa per l'inizio del Ministero petrino.\nDomenica 24 aprile 2005 si tenne in piazza San Pietro la messa (\"Santa Messa di imposizione del pallio e consegna dell'anello del pescatore per l'inizio del Ministero petrino del vescovo di Roma\", tradizionalmente detta \"Messa di incoronazione\" fino a papa Paolo VI) per l'inizio del ministero petrino di Benedetto XVI, il quale pronunci\u00f2 un'omelia, interrotta 35 volte dagli applausi dei fedeli in piazza San Pietro, all'insegna dell'ecumenismo, della continuit\u00e0 nei confronti del suo predecessore e dell'apertura verso i fedeli.\nAl termine della cerimonia il Papa attravers\u00f2 con la jeep piazza San Pietro, gremita di oltre 400\u00a0000 persone, e ricevette le delegazioni internazionali nella basilica.\nLa presa di possesso della Cattedra romana.\nIl 7 maggio 2005 nella basilica di San Giovanni in Laterano si tenne la messa d'insediamento sulla cattedra romana del vescovo di Roma. Durante l'omelia il Papa riprese il concetto di \"debole servitore di Dio\": \u00abColui che \u00e8 il titolare del ministero petrino deve avere la consapevolezza di essere un uomo fragile e debole - come sono fragili e deboli le sue proprie forze - costantemente bisognoso di purificazione e di conversione\u00bb.\nLe riforme di Curia.\nNel marzo 2006 papa Benedetto XVI inizi\u00f2 a ridimensionare la Curia romana con la fusione di quattro Consigli pontifici esistenti: il Pontificio consiglio della pastorale per i migranti e gli itineranti fu riunito inizialmente al Pontificio consiglio della giustizia e della pace sotto la presidenza del cardinale Renato Raffaele Martino fino al 2009. Allo stesso modo il cardinale Paul Poupard presiedette il Pontificio consiglio della cultura e il Pontificio consiglio per il dialogo interreligioso, anche se entrambi i consigli mantennero separati uffici.\nDal maggio 2007 il Pontificio consiglio per il dialogo interreligioso pass\u00f2 al cardinale Jean-Louis Tauran, quindi nuovamente separato e presieduto da un altro presidente. Nel giugno 2010 cre\u00f2 il Pontificio consiglio per la promozione della nuova evangelizzazione e assegn\u00f2 la presidenza all'arcivescovo Rino Fisichella.\nModifica delle norme in materia di conclave.\nCon \"motu proprio\" datato 11 giugno 2007, intitolato \"De aliquibus mutationibus in normis de electione romani pontificis\" Benedetto XVI ha emendato la costituzione apostolica \"Universi Dominici Gregis\" del 1996 di Giovanni Paolo II, ristabilendo il \"quorum\" della maggioranza di due terzi, indipendentemente dal numero di scrutini, per l'elezione dei pontefici. Con un ulteriore \"motu proprio\" del 22 febbraio 2013, intitolato \"Normas nonnullas\", ha introdotto nuove modifiche alla \"Universi Dominici Gregis\", relative alla facolt\u00e0 del Collegio cardinalizio di anticipare o posticipare l'inizio del conclave subordinatamente alla presenza di tutti i cardinali elettori, all'inalienabilit\u00e0 dell'elettorato attivo e passivo per i cardinali elettori, alla tutela del segreto sotto pena di scomunica \"latae sententiae\", al rafforzamento delle misure di sicurezza, all'abolizione dell'elezione del pontefice per acclamazione e per compromesso, prevedendo unicamente l'elezione per scrutinio.\nL'attenzione ai temi del Concilio Vaticano II.\nI documenti del Concilio Vaticano II sono stati pi\u00f9 volte ripresi da papa Ratzinger nei suoi discorsi e documenti. A quarant'anni dalla sua conclusione egli prega affinch\u00e9 il Concilio Vaticano II possa continuare a guidare la Chiesa \u00abper contribuire ad instaurare nel mondo quella fraternit\u00e0 universale che risponde alla volont\u00e0 di Dio sull'uomo\u00bb. L'attualit\u00e0 di quei documenti, secondo il Pontefice, \u00e8 oggi addirittura aumentata; in ogni caso, il Papa ha, pi\u00f9 volte, esplicitamente ripudiato quell'interpretazione che vorrebbe intendere il Vaticano II come un procedimento di rottura, rispetto alla tradizione della Chiesa.\nL'ermeneutica della continuit\u00e0.\nIl 22 dicembre 2005, in un discorso ai membri della Curia romana, ha espresso una chiara posizione su questo argomento, sostenendo la cosiddetta ermeneutica della continuit\u00e0. Egli, seguendo con pi\u00f9 vigore la linea tracciata dai suoi predecessori, ha testualmente affermato l'erroneit\u00e0 dell'opinione secondo la quale il Concilio Vaticano II avrebbe dato vita ad una sorta di \"rivoluzione\" all'interno della Chiesa che autorizzerebbe a mutare, rispetto al passato, il costante insegnamento del magistero in materia di dottrina o di fede. Di conseguenza, l'unica interpretazione lecita dei documenti del Concilio Vaticano II, deve comunque procedere in assoluto accordo, rispetto al contenuto e allo spirito delle precedenti proposizioni che hanno dato vita al \"depositum Fidei\" proprio alla tradizione cattolica:\nIl 10 marzo 2010 ha ribadito questa convinzione, affermando che:\nLa ripresa di aspetti della tradizione.\nIn uno dei primi atti del suo pontificato nell'esortazione post-sinodale \"Sacramentum caritatis\" (2007), discutendo dell'utilizzo della lingua latina, in sintonia con le direttive del Concilio Vaticano II, ne viene raccomandato l'uso, per manifestare l'universalit\u00e0 e unitariet\u00e0 della Chiesa, durante le \"grandi celebrazioni\" che avvengono nel corso degli incontri internazionali, a eccezione delle letture, dell'omelia e della preghiera dei fedeli, utilizzo da estendere per le preghiere pi\u00f9 note della tradizione, ed eventualmente l'esecuzione di canti gregoriani nelle liturgie; viene altres\u00ec raccomandato che la preparazione dei sacerdoti nei seminari includa la comprensione e capacit\u00e0 di celebrare la messa in latino.\nIl 7 luglio 2007 \u00e8 stato promulgato il \"motu proprio\" \"Summorum Pontificum\", che d\u00e0 la possibilit\u00e0 a qualunque sacerdote cattolico di celebrare, senza condizioni, la messa senza il popolo, secondo il \"Messale Romano\" promulgato da Pio V nella forma rivista da papa Giovanni XXIII nel 1962, anteriore perci\u00f2 alla riforma liturgica del rito romano del 1970, celebrazioni alle quali quei fedeli che lo richiedono sono ammessi, secondo il provvedimento stesso; le celebrazioni con il popolo possono essere autorizzate dal parroco senza dovere ricorrere al vescovo diocesano o alla Santa Sede; l'eventuale decisione di una comunit\u00e0 religiosa di celebrare con questo messale in modo abituale dovr\u00e0 essere presa dai superiori maggiori nel rispetto delle regole. Precedentemente questa possibilit\u00e0 celebrativa era riservata ai soli sacerdoti che avessero ottenuto il permesso dal proprio ordinario, secondo quanto stabilito dal \"motu proprio\" \"Ecclesia Dei\" promulgato da Giovanni Paolo II nel 1988 (che auspicava una larga generosit\u00e0 dei vescovi nel concedere il permesso), ed \u00e8 riservata ancora pi\u00f9 strettamente al vescovo diocesano dal \"motu proprio\" \"Traditionis custodes\" del 16 luglio 2021. Il provvedimento \"Summorum Pontificum\" \u00e8 stato corredato da una lettera di accompagnamento, nella quale il Papa ha auspicato che questa nuova disciplina possa rappresentare un passo verso \"una riconciliazione interna nel seno della Chiesa\". Egli afferma che il Messale di Paolo VI \u00e8 l'espressione ordinaria della \"lex orandi\" (legge della preghiera) della Chiesa cattolica di rito latino e quello edito da papa Giovanni XXIII \u00e8 espressione straordinaria della medesima \"lex orandi\" da tenere in debito onore per il \"suo uso venerabile e antico\", entrambi sono usi dell'unico Rito romano. Benedetto XVI, dopo l'elezione papale, ha comunque celebrato sempre secondo il messale di Paolo VI. Il successivo documento \"Traditionis custodes\" afferma invece che i libri liturgici promulgati dai papi Paolo VI e Giovanni Paolo II in conformit\u00e0 ai decreti del Concilio Vaticano II sono \"l'unica espressione della \"lex orandi\" del Rito romano\".\nNel corso del suo pontificato papa Benedetto XVI ha ripreso l'utilizzo di alcuni abiti pontifici di origine rinascimentale e in disuso da qualche decennio: la mozzetta di velluto rosso bordata di ermellino bianco, che fu usata fino al pontificato di Paolo VI e il cui uso \u00e8 ripreso sin dai primi mesi di pontificato di Benedetto XVI; a partire dalla Pasqua 2008 il Papa ha riutilizzato la mozzetta di damasco bianco bordata di ermellino, che era stata utilizzata per l'ultima volta da Paolo VI il 26 marzo 1967 quando firm\u00f2 l'enciclica \"Populorum Progressio\" e che Benedetto XVI ha indossato durante il periodo pasquale (da Pasqua fino a Pentecoste, ampliandone il tempo di utilizzo prima limitato alla sola settimana \"in albis\", e introducendo una mozzetta bianca damascata senza ermellino, per i giorni pi\u00f9 caldi del tempo pasquale).\nA partire dal 2006, durante le udienze generali tenute all'aperto, nei mesi estivi, ha utilizzato il \"saturno\", un copricapo rosso a tesa larga, adatto soprattutto a proteggersi dal caldo, spesso indossato da Giovanni XXIII e da Paolo VI e, nei primi anni di pontificato, anche da Giovanni Paolo II. Nel corso di due udienze generali il 21 e 28 dicembre 2005 ha indossato il camauro, un copricapo di velluto rosso bordato di pelliccia d'ermellino bianco utilizzato dai papi fino al Settecento, e quindi ripreso da papa Leone XIII e successivamente da Giovanni XXIII; riguardo al possibile significato di recupero di forme antiche e consolidate, che si poteva desumere dal recupero di questo accessorio, il pontefice forn\u00ec questa precisazione: \u00abL'ho indossato una sola volta. Avevo semplicemente molto freddo e la testa \u00e8 per me un punto molto sensibile. E mi sono detto: \"Visto che c'\u00e8, mettiamo questo camauro\". Ma \u00e8 stato veramente solo il tentativo di difendermi dal freddo. Da allora non l'ho pi\u00f9 indossato. Perch\u00e9 non nascessero inutili interpretazioni\u00bb.\nPapa Benedetto XVI ha ripreso anche l'uso delle tradizionali scarpe pontificie rosse, cadute in disuso durante il pontificato di Giovanni Paolo II. Al contrario delle iniziali speculazioni della stampa che aveva riportato come tali scarpe fossero state realizzate dalla casa stilistica Prada, il Vaticano ha annunciato che tali scarpe sono state realizzate dal calzolaio personale del pontefice.\nIl recupero della tradizione liturgica.\nA partire dal novembre 2007 la carica di Maestro delle celebrazioni liturgiche pontificie (colui che prepara e assiste le liturgie papali) \u00e8 passata da monsignor Piero Marini (in carica dal 1987) a monsignor Guido Marini, che si \u00e8 dichiarato fautore di una liturgia \u00absobria e solenne\u00bb e in linea con la tradizione.\nAll'atto pratico, ci\u00f2 ha significato il recupero di alcune delle vesti liturgiche e delle suppellettili sacre che erano cadute in disuso nei decenni precedenti: l'abbigliamento liturgico pontificio \u00e8 infatti tornato a includere camici in pizzo, mitrie gemmate e piviali tradizionali.\nSotto il mandato di Piero Marini il papa aveva ripreso a utilizzare un particolare tipo di pallio lungo e incrociato sulla spalla sinistra (il cui uso era precedentemente attestato fino al IX secolo): l'ingombro e la foggia di tale accessorio l'avevano tuttavia reso difficile da indossare e passibile di intralciare i movimenti, pertanto dal 29 giugno 2008 il papa ha iniziato a indossare un nuovo pallio ispirato ai modelli rinascimentali e progettato dal sediario Luca Mancinotti; esso \u00e8 di forma circolare chiusa, con i due estremi pendenti sul petto e sulla schiena. Le croci che lo adornano restano rosse, ma la foggia \u00e8 pi\u00f9 larga e lunga rispetto a quelli utilizzati dai pontefici precedenti o dagli altri metropoliti, a rimarcare la giurisdizione primaziale del vescovo di Roma. Durante la sua visita all'Aquila dopo il grave terremoto del 6 aprile 2009, Benedetto XVI ha infine offerto il pallio del 2005 a papa Celestino V, lasciandolo sulle sue spoglie custodite presso la basilica di Santa Maria di Collemaggio. Questo gesto \u00e8 stato poi interpretato come presagio delle dimissioni che avrebbe rassegnato quattro anni dopo.\nIn occasione del pontificale per la canonizzazione di sette nuovi santi, il 21 ottobre 2012 il papa ha utilizzato il fanone papale, che era stato da ultimo indossato da papa Giovanni Paolo II nel 1984, con l'intenzione di riservarlo alle pi\u00f9 importanti solennit\u00e0 dell'anno liturgico. L'uso del fanone \u00e8 stato poi, infatti, ripreso il 24 dicembre per la messa della notte di Natale e il 6 gennaio per la solennit\u00e0 dell'Epifania.\nCon Guido Marini sono inoltre rientrati nell'uso gli storici troni pontifici, su tutti il trono dello Spirito Santo, realizzato durante il pontificato di papa Leone XIII (il cui utilizzo \u00e8 stato alternato con quello del tronetto risalente al medesimo pontefice, gi\u00e0 abitualmente in uso); esso \u00e8 stato posizionato al centro dell'altare \u00abin particolari circostanze, per semplicemente mettere in risalto la presidenza liturgica del Papa, successore di Pietro e vicario di Cristo\u00bb. Il 6 gennaio 2009, in occasione della solennit\u00e0 dell'Epifania, Benedetto XVI ha inoltre ripristinato il tronetto di papa Pio IX, mai pi\u00f9 impiegato da quando (trent'anni prima) papa Giovanni Paolo II l'aveva accantonato e musealizzato.\nContestualmente Benedetto XVI ha cambiato anche il pastorale, ripristinando il modello usato da papa Pio IX (ferula), dorato a forma di croce latina al posto di quello argentato di Lello Scorzelli con la figura del crocifisso introdotto da papa Paolo VI. Il 28 novembre 2009 Benedetto XVI ha cambiato nuovamente ferula, adottandone una ricevuta in dono dal Circolo San Pietro, simile nelle fattezze a quella di Pio IX; Marini ha spiegato che siffatta ferula, anch'essa a forma di croce latina, \u00abpu\u00f2 essere considerata a tutti gli effetti il [vero] pastorale di Benedetto XVI\u00bb.\nSull'altare di San Pietro la croce \u00e8 stata ricollocata al centro dell'altare affiancata dai sette candelabri (ad \u00abindicare la centralit\u00e0 del crocifisso nella celebrazione eucaristica e l'orientamento esatto che tutta l'assemblea \u00e8 chiamata ad avere durante la liturgia eucaristica: non ci si guarda, ma si guarda a Colui che \u00e8 nato, morto e risorto per noi, il Salvatore\u00bb).\nIl 13 gennaio 2008 Benedetto XVI ha celebrato la messa all'altare antico della Cappella Sistina rivolto \"ad orientem\", ossia con il viso rivolto verso l'altare. Questa scelta \u00e8 stata giustificata dalla volont\u00e0 di recuperare \u00abla bellezza e l'armonia\u00bb della Cappella Sistina affrescata da Michelangelo, senza ricorrere all'altare su pedana mobile tante volte usato da Giovanni Paolo II.\nA partire dal 22 maggio 2008, festa del \"Corpus Domini\", il pontefice ha comunicato i fedeli seguendo la tradizione: essi, inginocchiati davanti a lui, hanno ricevuto la particola consacrata non sul palmo delle mani, ma direttamente in bocca. Questa modalit\u00e0 evidenzia maggiormente il significato dell'Eucaristia come rinnovato sacrificio di Ges\u00f9 rispetto a quella ordinariamente in uso, ed evita eventuali dispersioni, manomissioni e dissacrazioni del corpo di Cristo.\nIn un'intervista all\"Osservatore Romano\" del 26 giugno 2008, Guido Marini ha illustrato dettagliatamente molti degli aspetti delle celebrazioni liturgiche di Benedetto XVI, che sono apparsi come un ritorno alla tradizione, dichiarando che \u00able vesti liturgiche adottate, come anche alcuni particolari del rito, intendono sottolineare la continuit\u00e0 della celebrazione liturgica attuale con quella che ha caratterizzato nel passato la vita della Chiesa. L'ermeneutica della continuit\u00e0 \u00e8 sempre il criterio esatto per leggere il cammino della Chiesa nel tempo. Ci\u00f2 vale anche per la liturgia. Come un Papa cita nei suoi documenti i Pontefici che lo hanno preceduto, in modo da indicare la continuit\u00e0 del magistero della Chiesa, cos\u00ec nell'ambito liturgico un Papa usa anche vesti liturgiche e suppellettili sacre dei Pontefici che lo hanno preceduto per indicare la stessa continuit\u00e0 anche nella \"lex orandi\"\u00bb. Tuttavia ha voluto far notare che Benedetto XVI non ha utilizzato sempre abiti liturgici antichi e ne indossa spesso di moderni concludendo che \u00abl'importante non \u00e8 tanto l'antichit\u00e0 o la modernit\u00e0, quanto la bellezza e la dignit\u00e0, componenti importanti di ogni celebrazione liturgica\u00bb.\nDimissioni dallo stato clericale: il vescovo Fernando Lugo.\nNel luglio 2008 Benedetto XVI \u00e8 stato l'artefice della prima dimissione dallo stato clericale di un vescovo nella storia della Chiesa: si tratta di Fernando Lugo, eletto tre mesi prima presidente del Paraguay alla guida di un partito di sinistra. La richiesta di riduzione allo stato laicale, inizialmente respinta, era stata posta dallo stesso Lugo all'indomani della sua avvenuta elezione. Il ripensamento del Pontefice \u00e8 stato accolto come \"un gesto d'amore\" da parte dell'interessato, che cos\u00ec ha commentato: \"Che amore deve avere Benedetto XVI per il Paraguay se per il bene del nostro paese ha deciso di esonerarmi da tutte le responsabilit\u00e0 clericali!\".\nLa lotta alla pedofilia nel clero.\nRatzinger \u00e8 stato il primo pontefice a chiedere esplicitamente scusa alle vittime di abusi da parte di ecclesiastici e ad incontrarle pi\u00f9 volte, presentando la Chiesa in atteggiamento penitenziale. Gi\u00e0 a meno di un mese dall'elezione al soglio pontificio nel 2005, Ratzinger ha mostrato grande decisione contro il fenomeno degli abusi, ad esempio allontanando dalla Chiesa diversi religiosi responsabili di abusi sessuali su minori, stabilendo inoltre norme e linee guida pi\u00f9 stringenti contro questi casi, fino ad arrivare a decisioni senza precedenti, compresa la soppressione della presenza dei monaci nella basilica di Santa Croce in Gerusalemme.\nIl \"caso Maciel\".\nRatzinger, come prefetto della Congregazione per la dottrina della fede, si occup\u00f2 del caso \u00aba partire dal 1998\u00bb quando la Congregazione \u00abricevette accuse, gi\u00e0 in parte rese pubbliche, contro il Rev.do Marcial Maciel Degollado, fondatore della Congregazione dei Legionari di Cristo, per delitti riservati all'esclusiva competenza del Dicastero\u00bb. Maciel era accusato di pedofilia, di altri abusi sessuali su seminaristi e di abuso del sacramento della confessione per aver assolto alcune delle sue vittime. Maciel commise tali delitti in modo plurimo e continuativo tra gli anni quaranta e gli anni sessanta. Il 19 maggio 2006 la Sala stampa della Santa Sede rese pubblica la decisione della Congregazione per la Dottrina della Fede \u00ab\u2013 tenendo conto sia dell'et\u00e0 avanzata del Rev.do Maciel che della sua salute cagionevole \u2013 di rinunciare ad un processo canonico e di invitare il Padre ad una vita riservata di preghiera e di penitenza, rinunciando ad ogni ministero pubblico\u00bb. Ratzinger, ormai papa Benedetto XVI, approv\u00f2 queste decisioni. La colpevolezza di Padre Maciel fu riconosciuta dai Legionari di Cristo e dichiarata esplicitamente dalla Santa Sede nel 2010.\nNel febbraio del 2009 e ancora nel marzo del 2010 in concomitanza con alcune notizie di stampa, i Legionari di Cristo informarono che Maciel aveva \u00abavuto una figlia nel contesto di una relazione prolungata e stabile con una donna\u00bb e che erano \u00abapparse altre due persone, tra loro fratelli, che affermano di essere suoi figli, frutto di una relazione con un'altra donna\u00bb. Un mese dopo la Segreteria di Stato della Santa Sede decise di inviare una visita apostolica ai Legionari di Cristo, che si concluse nel 2010 appurando che \u00abla condotta di P. Marcial Maciel Degollado ha causato serie conseguenze nella vita e nella struttura della Legione, tali da richiedere un cammino di profonda revisione\u00bb del carisma, dell'esercizio dell'autorit\u00e0 e delle Costituzioni.\nA seguito della visita apostolica Benedetto XVI nomin\u00f2 delegato pontificio per la Congregazione dei Legionari di Cristo il cardinale Velasio De Paolis. Una successiva visita apostolica al \"Regnum Christi\" si concluse nel giugno del 2011 con la decisione del delegato pontificio di procedere alla revisione degli statuti e dei regolamenti del \"Regnum Christi\" e di separare il governo della congregazione dal governo del \"Regnum Christi\".\nIl \"caso Irlanda\".\nNel 2006 il pontefice tratt\u00f2 il problema degli abusi sui minori in un discorso ai vescovi d'Irlanda.\nGli scandali di pedofilia nella Chiesa irlandese scoppiarono a partire dal 2009 con la pubblicazione dei rapporti Ryan e Murphy, che denunciavano numerosi casi di abusi sessuali su minori compiuti da sacerdoti e religiosi dagli anni trenta fino agli anni 2000 e il tentativo di insabbiamento da parte della Chiesa locale; a fronte di ci\u00f2, il portavoce della sala stampa vaticana Federico Lombardi spieg\u00f2 l'11 dicembre 2009 che il papa condivideva \u00abla rabbia, il senso di tradimento e la vergogna provate da cos\u00ec tanti fedeli cattolici irlandesi\u00bb e che avrebbe seguito con \u00abmassima attenzione\u00bb la questione. Nel corso dei mesi successivi il papa incontr\u00f2 i responsabili e i vescovi della Chiesa irlandese e presentarono le dimissioni alcuni vescovi con responsabilit\u00e0 pastorali nelle diocesi interessate; si parl\u00f2 anche della possibilit\u00e0 di dimissioni per il primate d'Irlanda, Sean Brady.\nIl 20 marzo 2010 Benedetto XVI ha pubblicato una lettera pastorale rivolta ai fedeli cattolici d'Irlanda. In essa il Papa ha spiegato di \u00abcondividere lo sgomento e il senso di tradimento [...] sperimentato al venire a conoscenza di questi atti peccaminosi e criminali e del modo in cui le autorit\u00e0 della Chiesa in Irlanda li hanno affrontati\u00bb, chiedendo ad essa \u00abin primo luogo di riconoscere davanti al Signore e davanti agli altri, i gravi peccati commessi contro ragazzi indifesi\u00bb e accusando la \u00abpreoccupazione fuori luogo per il buon nome della Chiesa e per evitare gli scandali, che hanno portato come risultato alla mancata applicazione delle pene canoniche in vigore e alla mancata tutela della dignit\u00e0 di ogni persona\u00bb. Rivolgendosi poi ai sacerdoti e ai religiosi colpevoli di tali abusi, ha scritto: \u00abAvete tradito la fiducia riposta in voi da giovani innocenti e dai loro genitori. Dovete rispondere di ci\u00f2 davanti a Dio onnipotente, come pure davanti a tribunali debitamente costituiti. Avete perso la stima della gente dell'Irlanda e rovesciato vergogna e disonore sui vostri confratelli. Quelli di voi che siete sacerdoti avete violato la santit\u00e0 del sacramento dell'Ordine Sacro, in cui Cristo si rende presente in noi e nelle nostre azioni. Insieme al danno immenso causato alle vittime, un grande danno \u00e8 stato perpetrato alla Chiesa e alla pubblica percezione del sacerdozio e della vita religiosa.\u00bb.\nRicorso alla Corte penale internazionale.\nNel settembre del 2011 il gruppo di associazioni delle vittime dei preti pedofili Snap (\"Survivors network of those abused by priests\") e il Centro per i diritti costituzionali (\"Center for Constitutional Rights\") depositarono presso la Corte penale internazionale dell'Aia un ricorso in cui accusavano Benedetto XVI, il segretario di Stato cardinale Tarcisio Bertone, il suo predecessore cardinale Angelo Sodano e il prefetto della Congregazione per la dottrina della fede, cardinale William Levada, di crimini contro l'umanit\u00e0 per la presunta copertura dei reati commessi da sacerdoti contro i minori.\nNel febbraio del 2012 l'accusa venne ritirata dallo stesso avvocato querelante Jeff Anderson. Secondo il legale della Santa Sede Jeffrey S. Lena la notifica provoc\u00f2 \u00abl'archiviazione immediata della causa, senza che sia necessaria una sentenza in merito emanata dalla corte\u00bb. Il motivo di tale scelta fu, ancora secondo Lena: \u00abHanno ritirato tutto perch\u00e9 sapevano che avrebbero perso se avessero continuato a perseguire il caso. Non volevano una pronuncia negativa da parte del giudice\u00bb che avrebbe fatto giurisprudenza.\nNel giugno del 2013, i mezzi di comunicazione informarono che la Corte penale internazionale aveva respinto la richiesta del Centro per i diritti costituzionali, affermando la propria mancanza di giurisdizione sui fatti.\nViaggi apostolici.\nOltre a numerose visite apostoliche in Italia, Benedetto XVI ha compiuto viaggi apostolici in 21 paesi di tutti i continenti: \u00e8 stato tre volte in Germania (una volta a motivo della XX Giornata mondiale della giovent\u00f9 di Colonia), poi in Polonia, terra di papa Giovanni Paolo II, in Spagna (tre viaggi, uno per la XXVI Giornata mondiale della giovent\u00f9), in Turchia, in Austria, in Francia, in Repubblica Ceca, a Malta, in Portogallo, a Cipro, nel Regno Unito, in Croazia e a San Marino. Sette i viaggi apostolici intercontinentali: in Brasile, negli Stati Uniti d'America, in Messico, a Cuba, in Australia, in Africa (Camerun, Angola e Benin), nel Libano e in Terra santa (Giordania e Israele).\nConcistori ordinari pubblici, per la creazione di nuovi cardinali.\nBenedetto XVI ha presieduto cinque concistori: il primo il 24 marzo 2006, il secondo il 24 novembre 2007, il terzo il 20 novembre 2010, il quarto il 18 febbraio 2012, il quinto il 24 novembre 2012.\nNel primo ha nominato 15 cardinali (di cui 12 elettori), nel secondo 23 (di cui 18 elettori), nel terzo 24 (di cui 20 elettori), nel quarto 22 (di cui 18 elettori), nel quinto 6.\nNel primo concistoro del 2006 sono stati elevati alla porpora prevalentemente arcivescovi impegnati nel governo pastorale di una diocesi nel mondo. Nel secondo concistoro del 2007 si \u00e8 invece avuta anche una forte componente di \"cardinali di Curia\", ossia impegnati nelle diverse funzioni della Santa Sede.\nNel suo terzo concistoro del 2010 \u00e8 da segnalare la presenza massiccia di porporati \"di Curia\" (10 su 20). Con il quarto concistoro ha creato cardinali in buon numero italiani e appartenenti alla Curia, mentre nessuno dei cardinali creati nel quinto concistoro era europeo.\nControversie.\nNell'agosto 2006 Franca Rame si domandava, a proposito dell'appartenenza del premio Nobel G\u00fcnter Grass alle SS, alludendo all'arruolamento obbligatorio di Ratzinger nella Giovent\u00f9 Hitleriana: \u00abAllora cosa dovrebbe fare Benedetto XVI? Restituire il pontificato?\u00bb. Lo storico del nazismo tedesco Joachim Fest rispose sulle pagine di \"Repubblica\": \u00abIl giovane Joseph Ratzinger fu arruolato a forza dai nazisti, e solo come ausiliario nella contraerea. Il giovane G\u00fcnter Grass invece si present\u00f2 volontario. E tra la contraerea e le SS c'era una bella differenza davanti alla Coscienza del mondo. Ma vogliamo scherzare? Una cosa era aiutare, obbligati, i cannonieri antiaerei contro i bombardieri alleati, altro era vestire da volontari l'uniforme di chi massacrava partigiani sovietici, ebrei polacchi o donne e bambini francesi a Oradour-sur-Glane. Chi, come Franca Rame, chiede di criticare il Papa non meno di Grass, non sa o non vuole n\u00e9 pensare n\u00e9 ricordare la Storia\u00bb.\nLa lezione di Ratisbona del 2006.\nSempre fedele all'insegnamento dei documenti conciliari, il Papa ha ricordato la dichiarazione \"Nostra Aetate\", che ha precisato \u00abl'atteggiamento della Comunit\u00e0 ecclesiale nei confronti delle religioni non cristiane\u00bb, riaffermando il rapporto speciale che i cristiani hanno con gli ebrei, la stima verso i musulmani e i membri delle altre religioni, confermando \u00ablo spirito di fraternit\u00e0 universale che bandisce qualsiasi discriminazione o persecuzione religiosa\u00bb. Tuttavia, in apparente contraddizione con le precedenti dichiarazioni, la citazione di una frase dell'imperatore bizantino Manuele II Paleologo a proposito della guerra santa \"Mostrami pure ci\u00f2 che Maometto ha portato di nuovo, e vi troverai soltanto delle cose cattive e disumane, come la sua direttiva di diffondere per mezzo della spada la fede che egli predicava\", fatta da Benedetto XVI nell'ambito di una \"lectio magistralis\" presso l'Universit\u00e0 di Ratisbona durante il suo viaggio in Baviera, ha provocato nel mondo islamico violente reazioni.\nSuccessivamente, Benedetto XVI, durante un Angelus trasmesso anche da Al Jazeera, ha detto di essere \u00abvivamente rammaricato per le reazioni\u00bb, specificando di non condividere il pensiero espresso nel testo citato a Ratisbona e invitando l'Islam al dialogo: \u00abSono vivamente rammaricato per le reazioni suscitate da un breve passo del mio discorso all'Universit\u00e0 di Ratisbona, ritenuto offensivo per la sensibilit\u00e0 dei credenti musulmani\u00bb. Senza alcun precedente nella storia della Chiesa, nel 2007 e nel 2008 sono avvenuti pi\u00f9 scambi culturali e teologici ad altissimo livello tra cattolici e musulmani, culminati con un incontro fra una nutrita delegazione di intellettuali e teologi islamici e lo stesso Benedetto XVI, in Vaticano.\nLa lezione all'Universit\u00e0 La Sapienza.\nIl 15 gennaio 2008 il Papa, su richiesta del rettore dell'Universit\u00e0 di Roma \"La Sapienza\", fu invitato a intervenire all'inaugurazione dell'anno accademico. Tale scelta fu criticata da 67 docenti della stessa universit\u00e0, il che port\u00f2 la Santa Sede a declinare l'invito e suscit\u00f2 diverse polemiche nel mondo politico, giornalistico e scientifico.\nI negazionisti della Shoah.\nIl rapporto con la comunit\u00e0 ebraica visse un periodo di crisi all'indomani della remissione della scomunica a quattro vescovi lefebvriani, concessa il 21 gennaio 2009. Nello stesso giorno la televisione svedese SVT rese infatti pubblica un'intervista nella quale mons. Richard Williamson (uno dei quattro vescovi) aveva pubblicamente professato una posizione negazionista sulla \"Shoah\", in ragione della quale il Gran Rabbinato d'Israele rimand\u00f2 alcuni incontri con il Vaticano.\nSollecitato da pi\u00f9 parti, lo stesso Pontefice, nell'udienza generale del 28 gennaio 2009, ha espresso parole chiare volte a contestare ogni forma di negazionismo della \"Shoah\" e a esprimere piena solidariet\u00e0 agli ebrei, che hanno mostrato la precisa ed esplicita volont\u00e0 della Chiesa nel voler continuare il dialogo: \u00abIn questi giorni nei quali ricordiamo la \"Shoah\", mi ritornano alla memoria le immagini raccolte nelle mie ripetute visite ad Auschwitz, uno dei \"lager\" nei quali si \u00e8 consumato l'eccidio efferato di milioni di ebrei, vittime innocenti di un cieco odio razziale e religioso. Mentre rinnovo con affetto l'espressione della mia piena e indiscutibile solidariet\u00e0 con i nostri Fratelli destinatari della Prima Alleanza, auspico che la memoria della \"Shoah\" induca l'umanit\u00e0 a riflettere sulla imprevedibile potenza del male quando conquista il cuore dell'uomo. La \"Shoah\" sia per tutti monito contro l'oblio, contro la negazione o il riduzionismo. [...] La \"Shoah\" insegni sia alle vecchie sia alle nuove generazioni, che solo il faticoso cammino dell'ascolto e del dialogo, dell'amore e del perdono conduce i popoli, le culture e le religioni del mondo all'auspicato traguardo della fraternit\u00e0 e della pace nella verit\u00e0. Mai pi\u00f9 la violenza umili la dignit\u00e0 dell'uomo!\u00bb.\nNella stessa occasione il Pontefice ha esplicitato chiaramente che la remissione della scomunica ai quattro vescovi scismatici \u00e8 stata compiuta come \u00abatto di paterna misericordia\u00bb e che egli auspicava che a questo gesto facesse seguito \u00abil sollecito impegno da parte loro di compiere gli ulteriori passi necessari per realizzare la piena comunione con la Chiesa, testimoniando cos\u00ec vera fedelt\u00e0 e vero riconoscimento del magistero e dell'autorit\u00e0 del Papa e del Concilio Vaticano II\u00bb.\nCritiche al Papa sul caso Williamson sono state espresse da Angela Merkel, successivamente rientrate in una \"comune affermazione\" di condanna e ricordo della \"Shoah\", a seguito di un colloquio telefonico fra il Papa e la stessa cancelliera tedesca.\nIl 4 febbraio 2009 la Segreteria di Stato della Santa Sede diffuse infine una nota in cui si affermava: \u00abLe posizioni di Mons. Williamson sulla Shoah sono assolutamente inaccettabili e fermamente rifiutate dal Santo Padre, come Egli stesso ha rimarcato il 28 gennaio scorso quando, riferendosi a quell'efferato genocidio, ha ribadito la Sua piena e indiscutibile solidariet\u00e0 con i nostri Fratelli destinatari della Prima Alleanza, e ha affermato che la memoria di quel terribile genocidio deve indurre \"l'umanit\u00e0 a riflettere sulla imprevedibile potenza del male quando conquista il cuore dell'uomo\", aggiungendo che la Shoah resta \"per tutti monito contro l'oblio, contro la negazione o il riduzionismo, perch\u00e9 la violenza fatta contro un solo essere umano \u00e8 violenza contro tutti\"\u00bb.\n\u00abIl Vescovo Williamson, per una ammissione a funzioni episcopali nella Chiesa - aggiunge la nota - dovr\u00e0 anche prendere in modo assolutamente inequivocabile e pubblico le distanze dalle sue posizioni riguardanti la Shoah, non conosciute dal Santo Padre nel momento della remissione della scomunica\u00bb.\nLa lotta all'AIDS.\nNuove critiche sono state indirizzare a Ratzinger durante il suo viaggio in Camerun e Angola del marzo 2009. Alla domanda se durante il viaggio avrebbe affrontato il problema della lotta contro l'AIDS, Benedetto XVI ha dichiarato che la distribuzione dei preservativi non sarebbe una soluzione contro l'AIDS, ma anzi costituirebbe un aggravio del problema.\nLa dichiarazione del Papa \u00e8 stata stigmatizzata da pi\u00f9 governi e da molti fra uomini politici, scienziati, organizzazioni umanitarie e personale coinvolto nella lotta all'AIDS, con ripercussioni anche sul piano diplomatico: in aprile il Belgio ha inoltrato una protesta formale presso la Santa Sede, chiedendone la ritrattazione; il legislativo spagnolo ha stabilito di votare in dicembre una risoluzione con il medesimo testo. Nella comunit\u00e0 scientifica si \u00e8 registrata la dura presa di posizione del periodico medico \"Lancet\", che in un editoriale del 28 marzo ha accusato il Papa di aver \u00abdistorto la verit\u00e0 scientifica\u00bb con affermazioni \u00aboltraggiose ed estremamente inaccurate\u00bb.\nMagistero e altri interventi.\nPapa Benedetto XVI ha assunto un ruolo di primo piano nell'insegnamento e nella spiegazione della fede cattolica, e ancora nella ricerca di soluzioni ai problemi di discernimento della fede. Un ruolo che ha assunto attivamente anche in virt\u00f9 della sua fama di teologo e del suo precedente incarico di Prefetto della Congregazione per la Dottrina della Fede.\nLa critica al relativismo.\nNell'omelia della \"Missa pro eligendo Romano Pontifice\" l'allora cardinale Ratzinger pronunci\u00f2 le seguenti parole:\nInserendosi in un solco tracciato dal predecessore papa Benedetto XVI ha spesso definito il relativismo l'odierno problema centrale della fede; il 6 giugno 2005, in un discorso alla Diocesi di Roma presso la basilica di San Giovanni in Laterano, ha osservato:\nLa dittatura del relativismo secondo Benedetto XVI \u00e8 la sfida principale della Chiesa e dell'umanit\u00e0: alla radice di questo problema ci sarebbe l'autolimitazione della ragione kantiana, in contraddizione con l'acclamazione della scienza moderna, la cui eccellenza si fonda sul potere della ragione di conoscere la verit\u00e0. Questa auto-amputazione della ragione porterebbe a patologie della religione come il terrorismo e a patologie della scienza come i disastri ecologici. Benedetto XVI ha anche analizzato le rivoluzioni fallimentari e le ideologie violente del XX secolo, valutandole come la conversione di un punto di vista parziale in guida assoluta: \u00abL'assolutizzazione di ci\u00f2 che non \u00e8 assoluto ma relativo si chiama totalitarismo\u00bb.\nLo stesso 6 giugno 2005 Benedetto XVI ha aggiunto delle considerazioni sui temi del matrimonio, del sesso e dell'aborto:\nFede e ragione.\nIl 26 settembre 2005 in un colloquio concesso a Hans K\u00fcng, il Papa teologo ha \u00abapprezzato\u00bb lo \u00absforzo\u00bb di K\u00fcng di \u00abcontribuire ad un rinnovato riconoscimento degli essenziali valori morali dell'umanit\u00e0 attraverso il dialogo delle religioni e nell'incontro con la ragione secolare\u00bb, ha sottolineato che \u00abl'impegno per una rinnovata consapevolezza dei valori che sostengono la vita umana \u00e8 un obiettivo importante del suo Pontificato\u00bb e ha anche affermato di condividere il tentativo di K\u00fcng di \u00abravvivare il dialogo tra fede e scienze naturali e di far valere, nei confronti del pensiero scientifico, la ragionevolezza e la necessit\u00e0 della Gottesfrage\u00bb.\nNella \"lectio magistralis\" intitolata \"Fede, ragione e universit\u00e0\", tenuta presso l'Universit\u00e0 di Ratisbona durante il suo viaggio in Baviera nel settembre 2006, il Papa ha sviluppato un intervento sul tema dei rapporti tra fede e ragione, gi\u00e0 oggetto di uno studio di papa Giovanni Paolo II (enciclica \"Fides et Ratio\", 1998).\nBenedetto XVI, pronunciandosi nettamente contro ogni forma di imposizione violenta di un credo religioso, ha espresso la sua \u00abconvinzione che agire contro la ragione sia in contraddizione con la natura di Dio\u00bb e che nell'elemento del \"Logos\" (espressione greca per \"parola\", cio\u00e8 verbo di Dio, ma anche \"ragione\") si trovi \u00abla profonda concordanza tra ci\u00f2 che \u00e8 greco nel senso migliore e ci\u00f2 che \u00e8 fede in Dio sul fondamento della Bibbia\u00bb.\nAnche in occasione del viaggio apostolico nel Regno Unito del settembre del 2010 \u00e8 stato illustrato il rapporto tra fede e ragione come \u00abun processo che funziona nel doppio senso\u00bb: \u00abdistorsioni della religione\u00bb, come il settarismo e il fondamentalismo, \u00abemergono quando viene data una non sufficiente attenzione al ruolo purificatore e strutturante della ragione all'interno della religione\u00bb; d'altra parte \u00absenza il correttivo fornito dalla religione, infatti, anche la ragione pu\u00f2 cadere preda di distorsioni, come avviene quando essa \u00e8 manipolata dall'ideologia, o applicata in un modo parziale, che non tiene conto pienamente della dignit\u00e0 della persona umana\u00bb.\nL'11 ottobre 2011 il Pontefice ha indetto un Anno della fede, che si \u00e8 svolto dall'11 ottobre 2012 al 24 novembre 2013, per \u00abriscoprire i contenuti della fede professata, celebrata, vissuta e pregata, e riflettere sullo stesso atto con cui si crede\u00bb.\nLa morale sessuale.\nIl 23 luglio 1992 la Congregazione per la Dottrina della fede guidata dall'allora cardinale Ratzinger, pubblic\u00f2 un documento dal titolo \"Alcune considerazioni concernenti la Risposta a proposte di legge sulla non discriminazione delle persone omosessuali\".\nIl 29 novembre 2005 il Vaticano approv\u00f2 definitivamente il documento con cui la Chiesa cattolica vieta l'accesso ai seminari a tutte le persone che \u00abpraticano l'omosessualit\u00e0\u00bb, hanno \u00abtendenze omosessuali profondamente radicate\u00bb o che sostengono \u00abla cosiddetta cultura gay\u00bb (\u00abQualora, invece, si trattasse di tendenze omosessuali che fossero solo l'espressione di un problema transitorio, come, ad esempio, quello di un'adolescenza non ancora compiuta, esse devono comunque essere state chiaramente superate almeno tre anni prima dell'Ordinazione diaconale\u00bb).\nImportante \u00e8 ricordare che il giovane che desidera essere prete nella Chiesa cattolica, di rito latino, sceglie uno stato di vita celibatario. Qualunque siano i suoi orientamenti sessuali \u00e8 chiamato alla castit\u00e0 e alla continenza. Nel rito orientale, invece, occorre decidere, prima di ordinarsi, se sposarsi o meno; chi si ordina senza sposarsi \u00e8 chiamato a rimanere celibe in futuro.\nNel n. 2358 del Catechismo della Chiesa cattolica, testo questo firmato da Giovanni Paolo II ma preparato da una commissione guidata dall'allora cardinal Ratzinger, si legge: \u00abUn numero non trascurabile di uomini e di donne presenta tendenze omosessuali profondamente radicate. Questa inclinazione, oggettivamente disordinata, costituisce per la maggior parte di loro una prova. Perci\u00f2 devono essere accolti con rispetto, compassione, delicatezza. A loro riguardo si eviter\u00e0 ogni marchio di ingiusta discriminazione. Tali persone sono chiamate a realizzare la volont\u00e0 di Dio nella loro vita, e, se sono cristiane, a unire al sacrificio della croce del Signore le difficolt\u00e0 che possono incontrare in conseguenza della loro condizione\u00bb.\nNel \"Compendio del Catechismo della Chiesa Cattolica\", Benedetto XVI ribad\u00ec il no agli atti che vanno contro la morale sessuale cattolica: stupro, prostituzione, pornografia, fornicazione, adulterio, atti omosessuali, masturbazione e contraccezione, nonch\u00e9 qualsiasi pratica sessuale che \u00absi proponga come scopo o come mezzo, di impedire la procreazione\u00bb. Tali atti vengono definiti come i \u00abprincipali peccati contro la castit\u00e0\u00bb. Benedetto XVI invit\u00f2 tutti gli individui ad accettare la propria identit\u00e0 sessuale, ricordando per\u00f2 che \u00abDio ha creato l'uomo maschio e femmina\u00bb. Vengono considerate contro la morale cattolica anche inseminazione e fecondazione artificiale \u00abperch\u00e9 dissociano la procreazione dall'atto con cui gli sposi si donano mutuamente, instaurando cos\u00ec un dominio della tecnica sull'origine e sul destino della persona umana\u00bb.\nIl 1\u00ba dicembre 2005, in occasione della XVIII Giornata Mondiale per la Lotta all'AIDS, Benedetto XVI sostenne che la strategia da seguire nella lotta all'AIDS dev'essere basata \u00absu continenza, promozione della fedelt\u00e0 nel matrimonio, importanza della vita familiare, educazione, assistenza ai poveri\u00bb, non menzionando l'uso del preservativo, condannato, come detto, dalla Chiesa cattolica. Il 18 marzo 2009 condanna esplicitamente l'uso del preservativo contro l'AIDS, asserendo che il preservativo \u00abnon serve a risolvere il problema\u00bb, suscitando forti reazioni contrarie nei rappresentanti dei principali paesi della UE.\nL'11 maggio 2006, rivolgendosi ai partecipanti a un congresso internazionale dell'Istituto Giovanni Paolo II per studi su matrimonio e famiglia, riafferm\u00f2 che la \u00abdifferenza sessuale\u00bb di un uomo e una donna \u00abha come fine un'unione aperta alla trasmissione della vita\u00bb e invit\u00f2 \u00abad evitare la confusione tra il matrimonio e altre unioni basate su un amore debole. Solo l'amore tra uomo e donna \u00e8 capace di costruire una societ\u00e0 casa di tutti gli uomini\u00bb.\nDocumenti e opere.\nEncicliche.\nPapa Benedetto XVI ha scritto molti saggi e durante il suo pontificato ha promulgato tre lettere encicliche:\nDurante il suo pontificato inizi\u00f2 anche la scrittura di una nuova enciclica dedicata alla fede, a completare la trilogia dedicata alle tre virt\u00f9 teologali. La lettera enciclica, dal titolo \"Lumen fidei\", \u00e8 stata consegnata da Benedetto XVI al suo successore Francesco, che ne ha esteso e firmato il lavoro.\nEsortazioni apostoliche.\nInoltre, ha pubblicato quattro esortazioni apostoliche:\nTrilogia sulla figura di Ges\u00f9 di Nazaret.\nHa pubblicato tre libri personali sulla figura storica di Ges\u00f9:\nL'autore stesso, che non si dedica pi\u00f9 alla scrittura di libri per mancanza di forze, considera tale trilogia definitivamente conclusiva di tutta la sua opera teologica.\nNel 2010 \u00e8 stato pubblicato un libro-intervista di Benedetto XVI con Peter Seewald, titolato \"Luce del mondo\".\nI messaggi per la pace.\nBenedetto XVI nei campi di sterminio di Auschwitz-Birkenau.\nIl 28 maggio 2006 si \u00e8 recato, nel corso di una visita in Polonia, nel campo di concentramento di Auschwitz-Birkenau. Nel corso della preghiera in ricordo delle vittime del nazismo, ha detto:\nRelazioni politiche internazionali.\nLa globalizzazione e le migrazioni.\nDurante la messa dell'Epifania del gennaio 2008 papa Benedetto XVI asser\u00ec che \u00abnon si pu\u00f2 dire infatti che la globalizzazione sia sinonimo di ordine mondiale, tutt'altro\u00bb e aggiunse \u00abi conflitti per la supremazia economica e l'accaparramento delle risorse energetiche, idriche e delle materie prime rendono difficile il lavoro di quanti, ad ogni livello, si sforzano di costruire un mondo giusto e solidale\u00bb.\nPer quanto concerne il tema globale delle emigrazioni massicce dai Paesi in via di sviluppo, Ratzinger ha affermato pi\u00f9 volte la necessit\u00e0 di garantire alle persone non solo il diritto a emigrare ma anche quello, ritenuto primario, a non emigrare. Il \"diritto a non emigrare\" \u00e8, in concreto, il diritto per i potenziali migranti e i loro Paesi di provenienza a un rispetto onnicomprensivo, capace di prevenire il loro stato di indigenza prima ancora che di limitarne le conseguenze, l'invito a una reale cooperazione tra Paesi sviluppati e Paesi in via di sviluppo per ridurre le disuguaglianze globali. Tale concezione fu espressa in maniera dettagliata da Ratzinger pochi mesi prima delle sue dimissioni dal soglio pontificio, in occasione del messaggio sulla Giornata Mondiale del Migrante e del Rifugiato del 2013 inviato il 12 ottobre 2012, egli scrisse che \"nel contesto socio-politico attuale, per\u00f2, prima ancora che il diritto a emigrare, va riaffermato il diritto a non emigrare, cio\u00e8 a essere in condizione di rimanere nella propria terra, ripetendo con il Beato Giovanni Paolo II che diritto primario dell'uomo \u00e8 di vivere nella propria patria: diritto che per\u00f2 diventa effettivo solo se si tengono costantemente sotto controllo i fattori che spingono all'emigrazione\".\nCorea.\nIl 13 novembre 2006, Benedetto XVI ha dichiarato di augurarsi che la disputa sulle armi di distruzione di massa della Corea del Nord potesse risolversi tramite negoziati: \"La Santa Sede incoraggia negoziati bilaterali o multilaterali, convinta che la soluzione debba essere trovata pacificamente nel rispetto degli accordi presi dalle parti per ottenere la denuclearizzazione della penisola coreana\".\nTurchia.\nIn un'intervista del 2004 al giornale francese \"Le Figaro\", Ratzinger aveva detto che la Turchia, che \u00e8 demograficamente musulmana, ma governata laicamente in virt\u00f9 della sua costituzione, avrebbe dovuto cercare un proprio futuro pi\u00f9 tra le nazioni del mondo musulmano che nell'Unione Europea, area quest'ultima che Ratzinger defin\u00ec come intrisa delle sue radici cristiane. Egli ha notato come la Turchia sia da sempre \"in perenne contrasto con l'Europa e che collegarla con l'Europa sarebbe un grande errore\".\nSuccessivamente visitando il paese egli disse che la cosa migliore da fare era \"reiterare la solidariet\u00e0 tra culture\". Il primo ministro turco Recep Tayyip Erdo\u011fan, disse di aver parlato col pontefice dell'ingresso della Turchia in Europa, ma di averne dedotto che il Vaticano volesse rimanere al di fuori dei discorsi politici europei. Ad ogni modo, la dichiarazione congiunta di papa Benedetto XVI e del patriarca Bartolomeo I di Costantinopoli ha precisato come una delle condizioni necessarie per l'ammissione della Turchia in Europa sarebbe stata la dichiarazione di libert\u00e0 religiosa nello stato: \"In ogni passo verso l'unificazione, le minoranze siano protette, con le loro tradizioni culturali e i tratti distintivi della loro religione.\" La dichiarazione sottolineava ancora una volta il desiderio di papa Benedetto XVI di ribadire le radici cristiane dell'Europa.\nVietnam.\nPapa Benedetto XVI ed il primo ministro vietnamita Nguy\u1ec5n T\u1ea5n D\u0169ng si sono incontrati in Vaticano il 25 gennaio 2007 per un \"nuovo e importante passo per stabilire dei legami diplomatici\" tra i due Paesi. Il papa ha incontrato il presidente vietnamita Nguy\u1ec5n Minh Tri\u1ebft l'11 dicembre 2009. Gli uffici della Santa Sede hanno definito l'incontro \"un passo significativo nel progresso delle relazioni bilaterali col Vietnam.\"\nRelazioni con le comunit\u00e0 religiose.\nL'impegno ecumenico coi cristiani.\nIl dialogo con la Chiesa ortodossa.\nUno degli snodi fondamentali del pontificato di Benedetto XVI \u00e8 il dialogo ecumenico con il Patriarcato di Costantinopoli e la Chiesa ortodossa tutta.\nQuesta attenzione da parte di Benedetto XVI \u00e8 sottolineata da uno dei suoi primi atti ufficiali da pontefice, il primo \"motu proprio\" \"L'antica e venerabile basilica\" del 31 maggio 2005, in cui rinnova esplicitamente il mandato ai monaci benedettini della basilica di San Paolo fuori le mura di promuovere e curare speciali eventi di carattere ecumenico, proprio nella basilica eretta sul luogo di sepoltura dell'apostolo Paolo.\nDurante il viaggio apostolico in Turchia nel 2006, il Papa ha assistito alla Divina Liturgia ortodossa celebrata da Bartolomeo I, insieme hanno visitato il santuario di Efeso e scritto una dichiarazione congiunta.\nNel 2007 si sono incontrati a Ravenna i rappresentanti delle due Chiese per intavolare un dialogo al fine di attenuare le divergenze teologiche.\nIl 29 giugno 2008, nella basilica Vaticana, durante la celebrazione dei santi Pietro e Paolo, Benedetto XVI ha ceduto la parola a Bartolomeo I durante l'omelia, quindi i due hanno recitato insieme il Credo in lingua greca. Quest'ultimo \u00e8 un segno importantissimo per l'appianamento della disputa sul \"filioque\". Al termine della celebrazione hanno impartito entrambi la propria benedizione solenne.\nIl 5 ottobre 2008, su invito di Benedetto XVI, anche Bartolomeo I partecipa all'apertura dei lavori del Sinodo dei vescovi cattolici (tematizzato sulla Parola di Dio) nella Basilica di san Paolo fuori le mura. Il 18 ottobre successivo, Bartolomeo I interviene nel vivo dei lavori del Sinodo, con un discorso pronunciato nella Cappella Sistina, nel quale ha parlato apertamente di una prospettiva unitaria fra cattolici e ortodossi: \u00e8 il primo patriarca ortodosso a partecipare attivamente ai lavori di un Sinodo cattolico e il primo a pronunciare un discorso nel luogo nel quale vengono eletti i successori di Pietro.\nIl 27 giugno 2009, in un discorso alla delegazione del Patriarcato ecumenico di Costantinopoli presente a Roma in occasione della conclusione dell'Anno Paolino, ha detto che:\nIl 17 agosto 2012 a Varsavia venne firmato un \"Messaggio congiunto\" di riconciliazione fra la Chiesa cattolica polacca e la Chiesa ortodossa russa: il testo, sottoscritto dal Presidente della conferenza episcopale polacca J\u00f3zef Michalik e dal Patriarca russo Cirillo I, impegnava le due Chiese perch\u00e9 \u00abvenga iniziato un cammino di dialogo sincero nella speranza che esso sani le ferite del passato, faciliti il superamento dei nostri mutui pregiudizi e incomprensioni e ci rafforzi nella nostra ricerca di riconciliazione\u00bb. Da Roma, Benedetto XVI ha definito la dichiarazione \u00abun evento importante, che suscita speranza per il futuro\u00bb.\nIl dialogo con gli anglicani.\nIl rapporto ecumenico fra Chiesa cattolica e Comunione anglicana \u00e8 intenso durante il pontificato di Benedetto XVI, in special modo sotto due aspetti: gli incontri fra il Papa e l'arcivescovo Rowan Williams; l'accoglienza nella Chiesa cattolica di fedeli e clero anglicani.\nNel 2009 Benedetto XVI ha aperto agli anglicani tradizionalisti, che non hanno accettato alcune decisioni della Conferenza di Lambeth, tra le quali la facolt\u00e0 di concedere gli ordini sacri a persone dichiaratamente omosessuali o alle donne. Il 20 ottobre 2009 il cardinale William Joseph Levada, prefetto della Congregazione per la dottrina della fede, ha presentato in conferenza stampa l'imminente uscita di una costituzione apostolica che permettesse l'entrata in comunione di questi anglicani con la Chiesa cattolica. Contemporaneamente, l'annuncio era dato anche nell'arcivescovado di Westminster dall'arcivescovo cattolico Vincent Nichols e dal primate della Comunione anglicana Rowan Williams.\nLa costituzione apostolica \"Anglicanorum coetibus\" \u00e8 stata pubblicata il 9 novembre 2009 e porta la firma del 4 novembre 2009. In essa si inserisce la struttura ecclesiastica dell'Ordinariato personale e si ammettono all'ordine sacro tutti i sacerdoti e vescovi anglicani che vogliano rientrare in comunione con la Chiesa cattolica. Ai sacerdoti gi\u00e0 sposati \u00e8 stata concessa una deroga al canone 277 CJC, che richiede il celibato per poter essere ordinati presbiteri (la nuova ordinazione \u00e8 necessaria perch\u00e9 la Chiesa cattolica ritiene invalide le ordinazioni successive allo scisma anglicano). I vescovi anglicani sposati sono stati anch'essi ordinati presbiteri, rinunciando all'episcopato e restando semplici presbiteri (la Chiesa cattolica non consente infatti l'ordinazione episcopale di uomini sposati).\nIl 21 novembre 2009 il Papa ha anche incontrato il primate anglicano Rowan Williams il quale, durante un incontro alla Pontificia Universit\u00e0 Gregoriana il 19 novembre, aveva spiegato che \u00abil bicchiere ecumenico \u00e8 autenticamente mezzo pieno\u00bb.\nIl 17 settembre 2010 Benedetto XVI, in visita in Inghilterra, ha incontrato nuovamente l'arcivescovo di Canterbury Rowan Williams, divenendo il primo pontefice a visitare il Lambeth Palace e a rivolgersi ai vescovi anglicani riuniti nella Conferenza di Lambeth.\nIl 15 gennaio 2011 \u00e8 stato eretto l'Ordinariato personale di Nostra Signora di Walsingham per i fedeli di Inghilterra e Galles provenienti dall'anglicanesimo. Il 1\u00ba gennaio 2012 il Papa ha eretto anche l'Ordinariato personale della Cattedra di San Pietro, per i fedeli negli Stati Uniti d'America.\nIl 10 marzo 2012 Rowan Williams \u00e8 tornato a Roma e congiuntamente con il Papa ha celebrato i vespri nella chiesa di San Gregorio al Celio. In quest'occasione, Williams definisce \u00abcerta, pur se ancora imperfetta\u00bb la vicinanza fra le due confessioni: \u00abCerta, a motivo della comune visione ecclesiale alla quale entrambe le nostre comunit\u00e0 sono impegnate, essendo il carattere della Chiesa sia uno sia particolare: una visione di ripristino della piena comunione sacramentale, di una vita eucaristica che sia pienamente visibile, e perci\u00f2 di una testimonianza che sia pienamente credibile, cos\u00ec che un mondo confuso e tormentato possa entrare nella luce accogliente e trasformante di Cristo. E tuttavia imperfetta, a motivo del limite della nostra visione, e del deficit nella profondit\u00e0 della nostra speranza e pazienza\u00bb.\nIl 15 giugno 2012 il Papa ha eretto anche l'Ordinariato personale di Nostra Signora della Croce del Sud, per i fedeli dell'Australia provenienti dall'anglicanesimo.\nIl dialogo con i cattolici tradizionalisti.\nIl 21 gennaio 2009 ha rimesso la scomunica \"latae sententiae\" ai Vescovi della Fraternit\u00e0 sacerdotale San Pio X, mediante un decreto della Congregazione per i vescovi, accogliendo una lettera di monsignor Bernard Fellay del 15 dicembre 2008 in cui il presule dichiarava a nome della Fraternit\u00e0: \u00absiamo sempre fermamente determinati nella volont\u00e0 di rimanere cattolici e di mettere tutte le nostre forze al servizio della Chiesa di Nostro Signore Ges\u00f9 Cristo, che \u00e8 la Chiesa cattolica romana. Noi accettiamo i suoi insegnamenti con animo filiale. Noi crediamo fermamente al Primato di Pietro e alle sue prerogative, e per questo ci fa tanto soffrire l'attuale situazione\u00bb. La remissione della scomunica \u00e8 una tappa importante del cammino auspicato da Benedetto XVI che dovrebbe portare \u00abal pi\u00f9 presto alla completa riconciliazione e alla piena comunione\u00bb. La Segreteria di Stato ha chiarito, in una nota del 4 febbraio 2009, che il Decreto \u00ab\u00e8 stato un atto con cui il Santo Padre veniva benignamente incontro a reiterate richieste da parte del superiore generale della Fraternit\u00e0 San Pio X. Sua Santit\u00e0 ha voluto togliere un impedimento che pregiudicava l'apertura di una porta al dialogo. Egli ora si attende che uguale disponibilit\u00e0 venga espressa dai quattro vescovi in totale adesione alla dottrina e alla disciplina della Chiesa\u00bb. \u00c8 stato ribadito che, contrariamente a quanto molti mezzi d'informazione avevano fatto capire, la remissione della scomunica non significa che lo scisma dei lefebvriani dal cattolicesimo sia stato ricomposto e che, quindi, la Fraternit\u00e0 San Pio X resta esterna alla Chiesa.\nE inoltre che \u00abper un futuro riconoscimento della Fraternit\u00e0 San Pio X \u00e8 condizione indispensabile il pieno riconoscimento del Concilio Vaticano II e del Magistero dei papi Giovanni XXIII, Paolo VI, Giovanni Paolo I, Giovanni Paolo II e dello stesso Benedetto XVI. La Chiesa Cattolica attende con viva speranza questi atti da parte dei Vescovi riammessi alla piena comunione cattolica per fare festa insieme come il Vangelo suggerisce\u00bb.\nIl 2 luglio 2009, nell'emanare il \"motu proprio Ecclesiae unitatem\", il Papa ritorna sulla questione della remissione delle scomuniche, confermando le motivazioni gi\u00e0 esposte, e chiarisce esplicitamente che \u00able questioni dottrinali [con la Fraternit\u00e0 S. Pio X] rimangono e, finch\u00e9 non saranno chiarite, la Fraternit\u00e0 non ha uno statuto canonico nella Chiesa e i suoi ministri non possono esercitare in modo legittimo alcun ministero\u00bb.\nLa lettera ai cattolici della Cina.\nIl 30 giugno 2007 \u00e8 stata diffusa la lettera di Benedetto XVI ai fedeli della Chiesa cattolica in Cina, che porta la data del 27 maggio 2007, solennit\u00e0 di Pentecoste.\nLa lettera tratta questioni eminentemente religiose: non \u00e8 un documento politico n\u00e9 un atto di accusa contro le autorit\u00e0 governative, nonostante le difficolt\u00e0 della Chiesa in Cina. Il Papa ricorda in particolare il \"disegno originario\", che Cristo ha avuto della sua Chiesa e che ha affidato agli apostoli e ai loro successori, i vescovi.\nNella lettera, il Papa si dice pienamente disponibile a un sereno e costruttivo dialogo con le autorit\u00e0 civili al fine di trovare una soluzione ai vari problemi riguardanti la comunit\u00e0 cattolica e di arrivare alla desiderata normalizzazione dei rapporti fra la Santa Sede e il Governo della Repubblica Popolare Cinese, nella certezza che i cattolici, con la libera professione della loro fede e con una generosa testimonianza di vita, contribuiscono, come buoni cittadini, anche al bene del popolo cinese.\nIl dialogo con le altre religioni.\nL'invito a rispettare tutte le religioni.\nIn seguito alla pubblicazione su un quotidiano conservatore danese di alcune caricature di Maometto, il Papa afferm\u00f2: \u00abDio punir\u00e0 chi sparge sangue in suo nome\u00bb e condann\u00f2 le reazioni violente che si ebbero alla pubblicazione delle \u00abvignette blasfeme\u00bb ed espresse solidariet\u00e0 al mondo musulmano ribadendo l'invito al rispetto di tutte le religioni.\nDurante la visita in Germania del settembre 2006, Benedetto XVI lanci\u00f2 un monito all'\"Occidente laico\" che, escludendo Dio, spaventerebbe le altre culture dell'Asia e dell'Africa: \u00abLa vera minaccia per la loro identit\u00e0 non viene vista nella fede cristiana, ma nel disprezzo di Dio e nel cinismo che considera il dileggio del sacro un diritto della libert\u00e0 ed eleva l'utilit\u00e0 a supremo criterio morale per i futuri successi della ricerca\u00bb. Sull'\"Islam fondamentalista\" disse: \u00abLa guerra santa \u00e8 contraria alla natura di Dio\u00bb.\nBasandosi sui documenti conciliari, il Papa ha ricordato la dichiarazione \"Nostra aetate\", che ha precisato \u00abl'atteggiamento della Comunit\u00e0 ecclesiale nei confronti delle religioni non cristiane\u00bb, riaffermando il rapporto speciale che i cristiani hanno con gli ebrei, la stima verso i musulmani e i membri delle altre religioni, confermando \u00ablo spirito di fraternit\u00e0 universale che bandisce qualsiasi discriminazione o persecuzione religiosa\u00bb.\nIl dialogo con i musulmani.\nLe relazioni di papa Benedetto con l'islam sono state a volte pacifiche, a volte tese. Il 12 settembre 2006 il pontefice in visita all'Universit\u00e0 di Ratisbona, in Germania, ha tento una \"lectio\" proprio su temi che riguardavano anche l'islam. Egli, che qui era stato professore prima di divenire pontefice, tenne una lettura dal titolo \"Fede, Ragione e Universit\u00e0 - memorie e riflessioni\". Questa lettura ricevette una grande attenzione sia da parte delle autorit\u00e0 religiose che da parte di quelle politiche. Molti politici e capi religiosi islamici fecero presente la loro protesta contro quella che venne etichettata come un insulto, seppur mascherato, all'islam, anche se l'obbiettivo della riflessione del pontefice era quello di accusare la violenza religiosa ed i suoi effetti sulla religione, indipendentemente dall'islam. I musulmani rimasero offesi in particolare da un passaggio del discorso del pontefice: \"Ora mostratemi ci\u00f2 che Maometto ha portato di nuovo e vi troverete solo cose cattive e inumane, come il comandamento di diffondere anche con la spada la fede da lui proclamata.\"\nIl passaggio originariamente era presente nel \"Dialogue Held with a Certain Persian, the Worthy Mouterizes, in Anakara of Galatia\" scritto nel 1391 come espressione delle visioni dell'imperatore bizantino Manuele II Paleologo, uno degli ultimi reggenti cristiani di Costantinopoli prima della caduta della capitale nelle mani dell'impero ottomano musulmano e della conversione forzosa dei cristiani, della guerra santa. Secondo il testo tedesco, il commento originale del papa fu che l'imperatore volesse \"indirizzare il suo interlocutore in un sorprendente dialogo faccia a faccia\" \"(wendet er sich in erstaunlich schroffer, uns \u00fcberraschend schroffer Form).\" Papa Benedetto si \u00e8 successivamente scusato per ogni possibile offesa che le sue parole potessero aver causato nel mondo islamico e si appunt\u00f2 nel suo diario una visita in Turchia, paese prevalentemente musulmano, con l'obbiettivo di pregare nella Moschea Blu. Il 5 marzo 2008, Benedetto XVI diede l'annuncio di voler incontrare nell'autunno di quello stesso anno degli studiosi dell'islam e dei capi politici islamici in un seminario cattolico-islamico a Roma. Il meeting, denominato \"Primo Meeting del forum cattolico-musulmano\", si tenne dal 4 al 6 novembre 2008. Il 9 maggio 2009, Benedetto XVI visit\u00f2 la moschea di re Hussein ad Amman, in Giordania, dove venne accolto dal principe Ghazi bin Muhammad.\nNumerose altre volte il papa ha incontrato esponenti del mondo islamico, come a Colonia, durante il viaggio in Terra santa e a Istanbul, dove ha compiuto l'inedita e per certi versi storica visita alla Moschea Blu.\nEbraismo.\nQuando Benedetto XVI ascese al papato le sue elezioni vennero bene accolte dalla Anti-Defamation League che si occupa di tutelare la veridicit\u00e0 della storia ebraica e dell'olocausto, la quale aveva fatto notare come il cardinale Ratzinger avesse sempre mostrato \"la sua grande sensibilit\u00e0 nei confronti della storia ebraica e dell'Olocausto\". L'elezione del nuovo pontefice ricevette una risposta ancora pi\u00f9 forte dal rabbino capo del Regno Unito, Jonathan Sacks, il quale si augur\u00f2 che Benedetto volesse \"continuare sui passi di Giovanni XXIII e di Giovanni Paolo II nel voler implementare le relazioni col popolo ebraico e lo stato d'Israele.\" Il ministro degli esteri israeliano disse a tal proposito: \"questo papa, considerando la sua esperienza storica, sar\u00e0 particolarmente attento alla lotta all'antisemitismo.\"\nAlcuni critici hanno comunque accusato il papato di Benedetto XVI di insensibilit\u00e0 nei confronti del giudaismo. Le due critiche principali si sono concentrate sul crescente uso della messa tridentina e sulla liberazione dalla scomunica di quattro vescovi della Societ\u00e0 di San Pio X (SSPX). Durante il venerd\u00ec Santo, infatti, la messa tridentina prevede anche una preghiera per chiedere a Dio che tolga il velo cos\u00ec che \"questi [ebrei] possano uscire dalla loro oscurit\u00e0\". Questa particolare preghiera \u00e8 divenuta oggetto di contenzioso tra gli ebrei e i cattolici e molti sono stati i gruppi a vedere quindi il ripristino del rito tridentino come problematico. Tra le scomuniche rimesse, inoltre, vi era anche quella del vescovo Richard Williamson, noto revisionista e negazionista dell'Olocausto. Lo scioglimento dalla scomunica di questo vescovo ha portato delle critiche al papa proprio in virt\u00f9 del suo rapporto con l'ebraismo.\nLa visita in Terra santa.\nIn occasione di un'udienza alle organizzazioni ebree statunitensi in Vaticano, il Pontefice annunci\u00f2 che nella primavera del 2009 si sarebbe recato in Terra santa: Israele, Palestina e Giordania. Nella stessa occasione, il Papa ha chiesto perdono al popolo ebraico con le stesse parole che us\u00f2 papa Giovanni Paolo II nel 2000: \u00abFaccio mia la sua preghiera. \"Signore dei nostri padri, che scegliesti Abramo e i suoi discendenti per portare il tuo Nome alle Nazioni: siamo profondamente addolorati per il comportamento di coloro che nel corso della storia hanno causato sofferenza ai tuoi figli e, nel chiedere perdono, vogliamo impegnare noi stessi per una autentica fratellanza con il Popolo dell'Alleanza\"\u00bb. Inoltre, il Papa ha definito \u00abinaccettabile e intollerabile\u00bb la posizione di chi, tra gli uomini di Chiesa, nega o minimizza la \"Shoah\" (riferimento, questo, esplicito alla posizione del vescovo scismatico Williamson). Il presidente dello Yad Vashem, il museo israeliano sulla \"Shoah\", ha espresso apprezzamento e fiducia per le \u00abfrasi inequivocabili\u00bb del Pontefice. Questo scambio sembra aver chiuso l'accesa polemica sulle posizioni del vescovo negazionista e scismatico lefebvriano Richard Williamson.\nIl buddhismo tibetano.\nIl Dalai Lama si \u00e8 congratulato con papa Benedetto XVI sin dalla sua elezione, e gli ha fatto visita in Vaticano nell'ottobre del 2006. Nel 2007, la Cina venne accusata di utilizzare la propria influenza politica per fermare l'incontro tra il papa ed il Dalai Lama.\nCredenze indigene americane.\nIn visita in Brasile nel maggio del 2007, \"il papa ha provocato delle controversie dicendo che le popolazioni native avessero manifestato una \"silenziosa appartenenza\" alla fede cristiana portata in Sud America dai colonizzatori.\" Il papa continu\u00f2 affermando che \"la proclamazione di Ges\u00f9 e del suo Vangelo non ha ad ogni modo provocato l'alienazione delle culture precolombiane, n\u00e9 si \u00e8 giunti all'imposizione di una cultura straniera.\" L'allora presidente del Venezuela, Hugo Ch\u00e1vez, chiese delle scuse per tali affermazioni, e un'organizzazione indigena dell'Ecuador mise per iscritto una risposta nella quale si ribadiva che \"i rappresentanti della chiesa cattolica di quei tempi, seppur con onorevoli eccezioni, furono complici, ingannatori e beneficiari di uno dei pi\u00f9 atroci genocidi di tutta l'umanit\u00e0.\" Successivamente il papa, parlando in italiano, ha precisato durante un'udienza settimanale in piazza san Pietro che \"non \u00e8 possibile dimenticare la sofferenza e le ingiustizie inflitte dai colonizzatori alle popolazioni indigene, i cui fondamentali diritti umani vennero violati.\"\nInduismo.\nMentre era in visita negli Stati Uniti il 17 aprile 2008, Benedetto XVI si incontr\u00f2 con il rappresentante della International Society for Krishna Consciousness, Radhika Ramana Dasa; noto studioso dell'Induismo e discepolo di Hanumatpreshaka Swami. Per conto della comunit\u00e0 induista americana, Radhika Ramana Dasa don\u00f2 a papa Benedetto un simbolo \"Om\".\nRinuncia al ministero petrino.\nL'11 febbraio 2013 Benedetto XVI ha annunciato la sua rinuncia al ministero petrino, a partire dal 28 febbraio, lasciando cos\u00ec spazio alla convocazione di un conclave per l'elezione del suo successore, come previsto dalla costituzione apostolica \"Universi Dominici Gregis\". La notizia \u00e8 stata comunicata dal papa in latino durante il concistoro per la canonizzazione dei martiri di Otranto e di altri tre beati, seguendo le regole previste dal Canone 332 del Codice di Diritto Canonico, che al comma 2 richiede \u00abche la rinuncia sia fatta liberamente e che venga debitamente manifestata\u00bb.\nBenedetto XVI ha cessato dunque il suo pontificato dalle ore 20:00 del 28 febbraio 2013. In quel momento \u00e8 iniziato il periodo di sede vacante nel quale \u00e8 stato organizzato il conclave (a cui Benedetto XVI non ha preso parte) che si \u00e8 concluso la sera del 13 marzo 2013 con l'elezione al soglio pontificio di papa Francesco.\nBenedetto XVI ha espresso la volont\u00e0 di risiedere nella Citt\u00e0 del Vaticano, nel monastero Mater Ecclesiae. Attendendo la fine di alcuni lavori di ristrutturazione all'interno del monastero, prevista per il mese di maggio 2013, ha soggiornato nelle ville pontificie di Castel Gandolfo. Qui \u00e8 giunto alle 17,30 del 28 febbraio 2013; circa mezz'ora prima ha lasciato il Vaticano in elicottero, partendo dal suo eliporto: l'intero abbandono degli appartamenti pontifici \u00e8 stato ripreso da 19 telecamere del Centro Televisivo Vaticano e trasmesso in diretta televisiva. A Castel Gandolfo il papa ha salutato per l'ultima volta la folla con un breve intervento in cui ha parlato a braccio.\nAllo scoccare delle ore 20:00, gli atti che hanno formalmente segnato l'avvio della sede vacante sono stati la chiusura del portone di accesso al Palazzo Pontificio, il passaggio di consegne tra la Guardia svizzera pontificia e la Gendarmeria Vaticana, che ha assunto i compiti di protezione dell'ormai pontefice emerito, l'ammainabandiera al Palazzo Pontificio di Castel Gandolfo (la bandiera issata indica infatti la presenza del papa nell'edificio), la sigillatura dell'appartamento papale del Palazzo Apostolico, la dismissione degli abiti pontifici da parte di Benedetto XVI. L'annullamento dell'anello piscatorio \u00e8 avvenuto il 5 marzo tramite rigatura.\nBenedetto XVI ha assunto il titolo ufficiale di \"sommo pontefice emerito\" o \"papa emerito\", mentre riceve ancora il trattamento di \"Sua Santit\u00e0\"; continua a indossare l'abito talare bianco semplice, senza tuttavia la pellegrina bianca e la fascia, mentre all'anulare destro \u00e8 tornato a portare l'anello vescovile.\nL'intenzione di rinunciare al ministero petrino non \u00e8 stata una decisione improvvisa, ma maturata gradualmente e accuratamente ed era gi\u00e0 nota ai suoi stretti collaboratori da molto tempo; tuttavia solo alla fine si \u00e8 palesata la reale intenzione di compiere tale atto, e non dunque una mera ipotesi.\nPapa emerito.\nIl 23 marzo 2013 papa Francesco si \u00e8 recato a Castel Gandolfo presso il Palazzo Pontificio per fare visita al papa emerito Benedetto XVI. Dopo essersi abbracciati, i due papi hanno pregato insieme, inginocchiati uno accanto all'altro. Storicamente si \u00e8 trattato del primo incontro fra due pontefici.\nIl 2 maggio 2013, dopo due mesi trascorsi a Castel Gandolfo, ha fatto il suo ritorno in Vaticano, andando a vivere nel monastero Mater Ecclesiae cos\u00ec come precedentemente previsto, al termine dei lavori di ristrutturazione.\nIl 5 luglio 2013, Benedetto XVI \u00e8 apparso in pubblico per la prima volta da papa emerito insieme a papa Francesco all'inaugurazione di un nuovo monumento a san Michele Arcangelo nei Giardini Vaticani.\nIl 22 febbraio 2014 ha partecipato al primo concistoro per la creazione di nuovi cardinali di papa Francesco assistendo al rito sedendo tra i cardinali e salutando il pontefice regnante al termine della processione d'ingresso. Si \u00e8 trattato della prima volta in cui si \u00e8 verificata la compresenza di due papi viventi all'interno della basilica di San Pietro.\nIl 27 aprile 2014 ha concelebrato con papa Francesco la messa per la canonizzazione dei suoi predecessori Giovanni XXIII e Giovanni Paolo II.\nIl 28 settembre 2014 Benedetto XVI ha presenziato con Francesco alla festa dei nonni e alle iniziative connesse sul sagrato della basilica di San Pietro.\nIl 19 ottobre 2014 ha concelebrato nuovamente con papa Francesco la messa in piazza San Pietro in occasione della beatificazione di papa Paolo VI e della contestuale conclusione del sinodo straordinario dei vescovi.\nIl 14 febbraio 2015 il papa emerito ha nuovamente partecipato nella basilica di San Pietro al secondo concistoro per la creazione di nuovi cardinali di papa Francesco.\nIl 30 giugno 2015 papa Francesco si \u00e8 recato al monastero Mater Ecclesiae per salutare il predecessore prima di un periodo di riposo che questi avrebbe trascorso per un paio di settimane presso la residenza estiva di Castel Gandolfo, trattenendosi per un colloquio di circa mezz'ora. Durante il soggiorno a Castel Gandolfo Benedetto XVI ha ricevuto, il 4 luglio 2015, il dottorato \"honoris causa\" dalla Pontificia Universit\u00e0 Giovanni Paolo II di Cracovia e dell'Accademia di Musica di Cracovia dal cardinale Stanis\u0142aw Dziwisz, arcivescovo della citt\u00e0 polacca.\nIl 30 novembre 2015, durante la consueta conferenza stampa nel percorso aereo di ritorno dal viaggio apostolico in Africa, papa Francesco, in merito ai recenti scandali - denominati \"Vatileaks 2\" - che hanno scosso il Vaticano, ha dichiarato che continuer\u00e0 \"con i cardinali, con le commissioni quell'opera di pulizia iniziata da Ratzinger\", eletto proprio contro la corruzione. \"Tredici giorni prima che morisse Wojty\u0142a - ha continuato Bergoglio - Ratzinger ha parlato della sporcizia nella Chiesa\" alla Via Crucis al Colosseo e, successivamente, nell'omelia della messa \"pro eligendo Pontifice\". \"Noi lo abbiamo eletto per questa sua libert\u00e0 di dire le cose\", ha aggiunto papa Francesco.\nL'8 dicembre 2015, giorno di apertura del Giubileo straordinario della misericordia, Benedetto XVI ha assistito all'apertura della Porta santa, varcandola subito dopo papa Francesco.\nIl 28 giugno 2016, in occasione del 65\u00ba anniversario di ordinazione sacerdotale di Benedetto XVI, si \u00e8 svolta una cerimonia nella Sala Clementina del Palazzo Apostolico alla presenza di papa Francesco e di altri membri della Curia romana. La cerimonia \u00e8 stata animata dalla Cappella musicale pontificia sistina ed \u00e8 stata introdotta da un discorso di papa Francesco, seguito poi dagli interventi del cardinale Gerhard Ludwig M\u00fcller, prefetto della Congregazione per la dottrina della fede e del cardinale Angelo Sodano, decano del collegio cardinalizio. Al termine il papa emerito ha preso la parola pronunciando a braccio un discorso di ringraziamento.\nIl 28 giugno 2017, Benedetto XVI ha ricevuto i cardinali da poco creati nella sua cappella privata ed ha \"parlato con tutti nella loro lingua nativa\" rimarcando come essi provenissero \"dai quattro continenti, dall'intera Chiesa\". Egli ha precisato inoltre che \"il Signore vinca alla fine\" e ringraziandoli per il loro ministero nella Chiesa, dando loro inoltre la sua benedizione particolare.\nNel luglio del 2017, Benedetto XVI ha fatto pervenire un messaggio tramite il suo segretario particolare, l'arcivescovo Georg G\u00e4nswein, in occasione del funerale del cardinale Joachim Meisner, improvvisamente scomparso mentre si trovava in Germania. Nel suo messaggio, il papa emerito si riferiva a Meisner come ad un \"pastore appassionato\" che aveva trovato \"difficile abbandonare il suo posto\". L'ex pontefice disse inoltre di aver parlato al telefono con Meisner proprio il giorno precedente alla morte di quest'ultimo e che il cardinale tedesco appariva rilassato per il periodo di vacanza che lo attendeva dopo aver presenziato alla beatificazione di Teofilius Matulionis a Vilnius.\nIn un saggio all'interno di un libro del cardinale Robert Sarah del 2019 (dato alle stampe nel 2020), Benedetto XVI ha espresso la propria idea circa il mantenimento del celibato del clero in seno alla Chiesa cattolica, proprio alla luce del recente dibattito sulla questione. Ci\u00f2 fece parlare non solo del ruolo di Benedetto e dei suoi scritti all'interno del volume, ma anche sulle posizioni conservatrici di una parte della Chiesa cattolica che si erano recentemente scontrate con quanto emerso dal sinodo sull'Amazzonia voluto da papa Francesco. Benedetto XVI chiese al suo segretario privato, l'arcivescovo Georg G\u00e4nswein, di rimuovere il suo nome, che appariva in copertina assieme a quello dell'autore.\nDal 18 giugno al 22 giugno 2020 Benedetto XVI si \u00e8 recato a Ratisbona, in Germania, accompagnato dal segretario Georg G\u00e4nswein, dal medico, da un infermiere, da una delle \"memores domini\" e dal vicecomandante della gendarmeria vaticana, per essere accanto al fratello Georg Ratzinger, gravemente malato e deceduto poi il 1\u00ba luglio. Si \u00e8 trattato del primo viaggio internazionale per Benedetto XVI dalla rinuncia al ministero petrino.\nIl 4 settembre 2020 ha superato il primato di longevit\u00e0 per un pontefice, detenuto da Leone XIII, diventando il papa pi\u00f9 anziano della storia.\nIl 29 giugno 2021 ha festeggiato il 70\u00ba anniversario di sacerdozio e per l'occasione \u00e8 stata organizzata una mostra, dal titolo \u201cCooperatores veritatis\u201d, dove vengono esposti alcuni suoi oggetti personali.\nInteressi personali.\nL'amore per la musica classica.\nBenedetto XVI \u00e8 noto per essere profondamente interessato e attratto dalla musica classica, oltre ad essere un noto pianista. Il suo compositore preferito \u00e8 Wolfgang Amadeus Mozart, della cui musica ha detto: \"La sua musica non \u00e8 solo intrattenimento; contiene tutta la tragedia dell'esistenza umana.\" Benedetto XVI ha inoltre dichiarato che la musica di Mozart lo ha appassionato sin da giovane e ha \"penetrato profondamente la sua anima\". Le opere che Benedetto predilige di Mozart sono il concerto per clarinetto e il quintetto per clarinetto. Egli stesso ha registrato un album di musica classica contemporanea dal titolo \"Alma Mater\" nel quale canta e recita preghiere alla Vergine Maria. L'album \u00e8 stato pubblicato il 30 novembre 2009.\nEgli inoltre \u00e8 un grande appassionato di gatti. Ancora cardinale era noto ai suoi vicini di casa per prendersi cura dei gatti randagi che trovava. Un libro dal titolo inglese \"Joseph and Chico: A Cat Recounts the Life of Pope Benedict XVI\" (\"Joseph e Chico: un gatto racconta la vita di papa Benedetto XVI\") venne pubblicato nel 2007 proprio per raccontare la vita di papa Benedetto vista dal suo gatto, Chico. Durante il suo viaggio apostolico in Australia per la Giornata Mondiale della Giovent\u00f9 del 2008 i media hanno riportato come il papa si fosse portato appresso anche un gatto grigio chiamato Bella per tenergli compagnia durante la sua permanenza.\nL'uso dei servizi di rete sociale.\nNel dicembre del 2012 il Vaticano ha annunciato che anche il pontefice aveva iniziato a scrivere sui servizi di rete sociale e precisamente su Twitter con l\"account\" @Pontifex. Il suo primo tweet \u00e8 stato fatto il 12 dicembre col testo: \u00abCari amici, sono contento di stare in contatto con voi tramite Twitter. Grazie alla vostra generosa risposta. Vi benedico tutti con tutto il mio cuore.\u00bb Il 28 febbraio 2013, giorno della sua rinuncia al pontificato, i \"tweets\" di Benedetto XVI sono stati archiviati e l\"account\" @Pontifex riportava la scritta \"Sede Vacante\". Papa Francesco, una volta insediato, ha deciso di recuperare l\"account\" @Pontifex.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:\nOnorificenze.\nOnorificenze della Santa Sede.\nIl papa \u00e8 sovrano degli ordini pontifici della Santa Sede mentre il Gran magistero delle singole onorificenze pu\u00f2 essere mantenuto direttamente dal pontefice o concesso a una persona di fiducia, solitamente un cardinale."}
{"id": "2351996", "revid": "767487", "url": "https://it.wikipedia.org/wiki?curid=2351996", "title": "Suite XVI", "text": "Suite XVI \u00e8 il sedicesimo album studio dei The Stranglers e vede la band per la prima volta da molto tempo composta da quattro componenti, dopo l'abbandono di Paul Roberts. Il suo posto alla voce \u00e8 in questo album spartito tra il chitarrista Baz Warne e il bassista Jean-Jacques Burnel. L'album si \u00e8 piazzato alla posizione #89 nella classifica inglese degli album.\nL'edizione giapponese dell'album comprende due bonus track, originariamente B-side del singolo \"Spectre of Love\"."}
{"id": "2351999", "revid": "647919", "url": "https://it.wikipedia.org/wiki?curid=2351999", "title": "Djedel Marra", "text": ""}
{"id": "2352001", "revid": "729019", "url": "https://it.wikipedia.org/wiki?curid=2352001", "title": "Corpo di artiglieria israeliano", "text": "Il Corpo di artiglieria israeliano (in ebraico: \u05d7\u05d9\u05dc \u05d4\u05ea\u05d5\u05ea\u05d7\u05e0\u05d9\u05dd, Heil HaTothanim) anche noto come Israeli Artillery Corps \u00e8 l'unit\u00e0 delle forze di difesa israeliane responsabile per i compiti di artiglieria. Il corpo \u00e8 anche noto come \"Pillar of Fire\". Attualmente il generale di brigata \u00e8 David Savisa il quale \u00e8 anche il responsabile di questo corpo.\nNei compiti dell'unit\u00e0 di artiglieria rientrano il bombardamento delle postazioni nemiche e l'appoggio delle unit\u00e0 di prima linea con la propria elevata potenza di fuoco. Il corpo fu concepito in base a due requisiti principali, quello di assistere le unit\u00e0 di prima linea e quello di distruggere con la propria potenza di fuoco unit\u00e0 nemiche anche nelle retrovie.\nIl corpo di artiglieria \u00e8 sotto il comando congiunto del GOC Army Headquarter. Il basco dei membri di questo corpo \u00e8 di colore celeste.\nStoria.\nIl Corpo di artiglieria israeliano fu fondato il 12 marzo 1948. Il suo primo comandante fu il colonnello Yehuda Ginzburg, che fu a capo dei \"Hagana\". Nel maggio del 1948 fu poi sostituito dal colonnello Shmuel Admon. Nonostante il breve periodo durante il quale fu al comando di questo corpo, spetta al colonnello Ginzburg il merito di avere creato e organizzato questo corpo, il quale si impegn\u00f2 per la fondazione di questo corpo gi\u00e0 a partire dal 1947. La sua idea fu quella di creare delle unit\u00e0 di artiglieria che fossero inquadrate sotto i diversi comandi territoriali, argomentando che il passaggio ad uno stato indipendente israeliano avrebbe richiesto la creazione di una forza armata in particolare dotata di un corpo di artiglieria capace di affrontare le diverse minacce che si sarebbero presentate. Sempre secondo Ginzburg il corpo di artiglieria si sarebbe dovuto dividere almeno in tre unit\u00e0 distinte in modo da potere disporre tali unit\u00e0 a seconda delle necessit\u00e0 e a seconda delle aree di competenza. Tale suddivisione avrebbe consentito alle singole unit\u00e0 di supportare al meglio le unit\u00e0 al fronte.\nAttivit\u00e0.\nI primi membri di questo corpo furono dei volontari che avevano prestato servizio durante la seconda guerra mondiale nei diversi corpi di artiglieria, molti dei quali originari dal Regno Unito. Il Corpo fu impiegato fin dall'inizio in alcune delle battaglie pi\u00f9 dure della guerra arabo israeliana del 1948, dove dimostr\u00f2 la sua validit\u00e0 nonostante il proprio equipaggiamento obsoleto.\nLa prima campagna militare alla quale prese parte il Corpo di artiglieria israeliano al di fuori dei confini dello stato di Israele fu la crisi di Suez nel corso della quale la Francia forn\u00ec allo stato di Israele i primi pezzi di artiglieria da 155\u00a0mm. Molti dei pezzi di artiglieria forniti per\u00f2 dovevano essere trainati da mezzi pesanti, ma nonostante lo scetticismo manifestato da parte di molti riguardo l'impiego di tali armi in uno scenario come quello del Sinai, dove il terreno impervio avrebbe dovuto rendere quasi impossibile l'impiego di obici di tali dimensioni, tali timori si rivelarono infondati. Il corpo riusc\u00ec a trasportare tutti gli obici in posizione, senza rallentare l'avanzata.\nDurante la guerra dei sei giorni il corpo di artiglieria fu nuovamente impiegato in bombardamenti contro le postazioni nemiche, ma il periodo di impiego pi\u00f9 intenso lo vide il corpo negli anni che precedettero la guerra del Yom Kippur. Durante questo periodo il corpo fu schierato lungo il confine con Egitto e Siria spesso a pochi chilometri di distanza dalle postazioni di artiglieria nemiche ed in alcuni casi persino a distanza visiva, come accadde lungo il canale di Suez.\nDurante la guerra del Yom Kippur il corpo fu impiegato per rallentare l'avanzata delle forze armate egiziane e siriane e si trov\u00f2 a operare in condizioni di inferiorit\u00e0 numerica. Cos\u00ec ad esempio le batterie israeliane schierate sulle alture del Golan nelle prime ore del conflitto erano solamente undici mentre quelle siriane erano oltre 156. Grazie all'impegno dei membri di questo corpo, le forze armate israeliane furono in grado di fermare l'avanzata nemica.\nDa allora il corpo fu impiegato in tutti i conflitti armati ai quali prese parte lo stato di Israele. In particolare nel corso delle operazioni in Libano nel 1982 e nel 2006 il corpo d'artiglieria ebbe un ruolo cruciale con il compito di bombardare le postazioni dei terroristi Hezbollah."}
{"id": "2352005", "revid": "729019", "url": "https://it.wikipedia.org/wiki?curid=2352005", "title": "162\u00aa Divisione corazzata &quot;HaPlada&quot;", "text": "La 162\u00aa Divisione Corazzata (ebarico: \u05e2\u05bb\u05e6\u05b0\u05d1\u05b7\u05bc\u05ea \u05d4\u05b7\u05e4\u05b0\u05bc\u05dc\u05b8\u05d3\u05b8\u05d4, Utzbat HaPlada) \u00e8 una divisione corazzata delle Forze di difesa israeliane, conosciuta anche come formazione \"acciaio\" \u00e8 una divisione regolare. \u00c8 subordinata al Comando meridionale. \u00c8 comandata dal generale di brigata Moti Baruch.\nHa giocato un ruolo molto importante durante la guerra del Kippur nel 1973 nel Sinai, sotto il comando del generale Avraham Adan \"Bren\".\nAnche se facente parte del Comando centrale, la 162\u00aa Divisione ha partecipato a scontri con Hezbollah, dal luglio all'agosto del 2006, nel settore occidentale del sud del Libano e a nord di Bint Jubayl (Bent Jbail). La divisione ha raggiunto il fiume Litani, che separa il Libano controllato da Hezbollah dal Libano centrale. Ha partecipato ad altre schermaglie con Hezbollah come quella del 27 settembre."}
{"id": "2352009", "revid": "834", "url": "https://it.wikipedia.org/wiki?curid=2352009", "title": "Without you I'm nothing", "text": ""}
{"id": "2352011", "revid": "20090", "url": "https://it.wikipedia.org/wiki?curid=2352011", "title": "Index of Sustainable Economic Welfare", "text": ""}
{"id": "2352012", "revid": "287204", "url": "https://it.wikipedia.org/wiki?curid=2352012", "title": "Static (album)", "text": ""}
{"id": "2352014", "revid": "20090", "url": "https://it.wikipedia.org/wiki?curid=2352014", "title": "Indice di eenessere economico sostenibile", "text": ""}
{"id": "2352017", "revid": "531590", "url": "https://it.wikipedia.org/wiki?curid=2352017", "title": "Grete Waitz", "text": "Considerata una delle pi\u00f9 grandi fondiste della storia, vinse nove volte la maratona di New York, cinque volte i campionati del mondo di corsa campestre, due volte la maratona di Londra, e fu medaglia d'argento ai Giochi olimpici di Los Angeles.\nCarriera.\nIn pista.\nQuando ancora non era popolare la maratona a livello femminile, all'inizio degli anni settanta la Waitz si cimentava in pista, su 1500 e 3000m. Ai Giochi olimpici del 1972 partecip\u00f2, a soli 18 anni, ai 1500 metri, distanza sulla quale, due anni pi\u00f9 tardi, vinse la medaglia di bronzo agli Europei di Roma. L'anno successivo sal\u00ec alla ribalta battendo il record mondiale dei 3000 metri a Oslo, col tempo di 8:46.6, tempo che miglior\u00f2 di oltre un secondo l'anno seguente, nella stessa citt\u00e0.\nMaratona.\nLa Waitz si trovava pi\u00f9 a suo agio nelle lunghe distanze, e, quando anche a livello femminile iniziarono a disputarsi le grandi maratone, pass\u00f2 a correre su strada. Nel 1978 vince la sua prima maratona di New York, a cui faranno seguito negli anni seguenti altre 5 vittorie consecutive nella stessa citt\u00e0.\nDopo la vittoria a Helsinki ai mondiali del 1983, arrivava come favorita ai Giochi del 1984, dove per la prima volta si correva la maratona femminile. A Los Angeles la Waitz, proprio perch\u00e9 favorita numero uno, ebbe una piccola delusione: lasci\u00f2 scappare troppo la statunitense Joan Benoit ad inizio gara, fino a farle guadagnare sul resto del gruppo quasi 2 minuti, ai 25\u00a0km di gara. La Waitz tent\u00f2 la rimonta, ma la Benoit continu\u00f2 a buon ritmo e riusc\u00ec a mantenere 26\" di vantaggio all'arrivo, lasciando alla norvegese \"solo\" la medaglia d'argento.\nCorsa campestre.\nOltre ad aver fatto registrare pi\u00f9 volte la miglior prestazione mondiale della maratona, Grete Waitz \u00e8 stata anche la pi\u00f9 forte nella corsa campestre, vincendo 5 volte il mondiale della specialit\u00e0.\n\u00c8 scomparsa nel 2011 all'et\u00e0 di 57 anni a seguito di un tumore."}
{"id": "2352030", "revid": "125013175", "url": "https://it.wikipedia.org/wiki?curid=2352030", "title": "Concorso per la porta nord del battistero di Firenze", "text": "Nel 1401 venne bandito a Firenze il concorso per la porta nord del Battistero. Questa competizione, alla quale parteciparono molti valenti artisti, si risolse in un confronto tra Filippo Brunelleschi e Lorenzo Ghiberti e viene generalmente indicato come un punto di rottura verso la precedente tradizione gotica, anticipando gi\u00e0, all'alba del secolo, alcuni stilemi che saranno alla base della rivoluzione dell'arte rinascimentale.\nStoria.\nNel 1401, nonostante il difficile momento segnato dalle lotte contro Pisa e Milano e nonostante la pestilenza dell'anno prima, l'arte di Calimala indisse un concorso per realizzare la seconda porta bronzea del Battistero. La prima, quella del lato sud, era stata realizzata da Andrea Pisano nel 1330-1336, mentre l'ultima, quella dorata detta \"porta del Paradiso\", sar\u00e0 ultimata solo nel 1452. La nuova porta era un'importante opera pubblica nell'edificio religioso pi\u00f9 venerato della citt\u00e0 (Santa Maria del Fiore era ancora un cantiere), del quale l'Arte di Calimala (detta anche dei Mercatanti) era patrona.\nVenne nominata una giuria di trentaquattro giudici, fra cui c'era anche il banchiere Giovanni di Bicci de' Medici, e furono ammessi alla competizione sette orafi fiorentini e toscani. Essi erano: \nUno dei concorrenti, a quanto si intuisce dalle annotazioni nei \"Commentari\" del Ghiberti, pare che si ritir\u00f2 prima della prova pratica.\nEssi avevano il compito di scolpire, entro un anno, una formella in bronzo con il tema del \"Sacrificio di Isacco\", inscritta entro un quadrilobo (come nella porta di Andrea Pisano), e vennero messi a loro disposizione circa trentaquattro chili in totale di bronzo.\nIl tema.\nIl tema del sacrificio di Isacco non faceva parte degli episodi previsti per la nuova porta, poich\u00e9 essa sarebbe stata dedicata agli episodi del \"Nuovo Testamento\" (gli episodi dell'Antico Testamento avrebbero invece fatto parte della terza e ultima porta), per\u00f2 il soggetto venne scelto probabilmente per la ricchezza di spunti che metteva a disposizione degli artisti e, forse, anche come paragone della sorte di Firenze, accerchiata minacciosamente su tutti i lati dalle truppe nemiche di Gian Galeazzo Visconti.\nLe figure presenti dovevano essere Abramo nell'atto di sacrificare il figlio su un altare, l'angelo che interviene per fermarlo, l'ariete che dovr\u00e0 essere immolato al posto di Isacco e infine il gruppo con l'asino e i due servitori.\nLe formelle.\nDel concorso ci sono pervenute solo due formelle, quelle di Ghiberti e del Brunelleschi, della grandezza di 45 x 38 centimetri oggi entrambe conservate al museo del Bargello. Le due opere sono molto diverse dal punto di vista formale e offrono una straordinaria sintesi delle due scuole di pensiero in materia artistica allora presenti in citt\u00e0: l'accoglienza dello stile gotico internazionale da una parte, lo sviluppo delle radici classiche dall'altra.\nAlla prima opzione appartiene la formella di Ghiberti, che divise la scena in due fasce verticali armonizzate da uno sperone roccioso di sapore arcaico, con una narrazione equilibrata, figure proporzionate e aggiornate alle cadenze del gotico. Vi inser\u00ec anche generiche citazioni dall' \"antico\", di sapore ellenistico, come nel poderoso nudo di Isacco, facendo quindi una mediazione tra gli stimoli disponibili all'epoca. L'uso dello sfondo roccioso inoltre generava un fine chiaroscuro, che avvolgeva le figure senza stacchi violenti (scelta che influenz\u00f2 anche lo \"stiacciato\" di Donatello).\nBen diverso fu il rilievo creato da Brunelleschi, che suddivise la scena in due fasce orizzontali, con piani sovrapposti che creano una composizione piramidale. Al vertice, dietro uno sfondo piatto dove le figure vi emergono con violenza, si trova il culmine drammatico dell'episodio del sacrificio, dove linee perpendicolari creano l'urto tra le tre volont\u00e0 diverse (di Abramo, di Isacco e dell'angelo, che impugna il braccio armato di Abramo per fermarlo). La scena \u00e8 resa con una tale espressivit\u00e0 da far apparire al confronto la formella di Ghiberti una pacata recitazione. Questo stile deriva da una meditazione dell'opera di Giovanni Pisano (come nella \"Strage degli innocenti\" del pulpito di Sant'Andrea) e dell'arte antica, come dimostra anche la citazione colta dello \"spinario\" presente nell'angolo sinistro.\nLa vittoria.\nNel 1401, viste le opere presentate, si scelse il vincitore. Giudicarono trenta \"periti fra pittori e scultori d'oro, d'argento e di marmo\", fiorentini e delle citt\u00e0 circostanti, pi\u00f9 i quattro consoli dell'Arte di Calimala.\nLe fonti su chi vinse realmente il concorso e in quale misura sono discordanti. Sicuramente l'autore della porta fu Ghiberti, mentre Brunelleschi si allontanava dalla citt\u00e0 per visitare Roma.\nNei suoi \"Commentarii\" Ghiberti si attribu\u00ec una vittoria unanime (\"Universalmente mi fu conceduta la gloria sanza alcuna exceptione\"). Antonio Manetti invece, nella biografia di Brunelleschi (ripresa anche dal Vasari), ricorda la grande indecisione dei giudici che finirono per attribuire la vittoria \"ex aequo\". Fu Brunelleschi poi che si rifiut\u00f2 di lavorare insieme al Ghiberti per la troppa differenza di stile (\"Filippo non volle mai consentire se l'opera non era tutta sopra di lui\"). Inoltre il Manetti ricorda anche una serie di sotterfugi usati dal Ghiberti, come i tentativi di vedere in anticipo l'opera del rivale o l'affannosa ricerca di consigli da chiunque per creare un'opera che si adattasse al parere dei pi\u00f9."}
{"id": "2352032", "revid": "287204", "url": "https://it.wikipedia.org/wiki?curid=2352032", "title": "Coup d'Etat", "text": ""}
{"id": "2352036", "revid": "281901", "url": "https://it.wikipedia.org/wiki?curid=2352036", "title": "Cheilopogon heterurus", "text": "Il rondone di mare (Cheilopogon heterurus) \u00e8 un pesce di mare della famiglia Exocoetidae.\nDistribuzione e habitat.\n\u00c8 diffuso nelle zone calde e temperato calde dell'Oceano Atlantico orientale, eccezionalmente a nord fino al mar del Nord e nel mar Mediterraneo occidentale, dove \u00e8 la specie pi\u00f9 comune di pesce volante.\nVive nei primi metri d'acqua, lontano dalle coste ma meno della maggioranza degli altri pesci volanti.\nDescrizione.\nHa il caratteristico aspetto degli Exocoetidae, con pinne pettorali allungatissime che superano la pinna dorsale e pinna caudale con lobo inferiore pi\u00f9 lungo del superiore. Essendo una forma \"a quattro ali\" ha anche le pinne ventrali allungate ed inserite molto indietro. La pinna dorsale \u00e8 pi\u00f9 lunga della pinna anale e non ha nessuna macchia scura.\nIl colore \u00e8 azzurro iridescente sul dorso e argentato sul ventre. Le pinne pettorali sono grigie con il bordo chiaro.\nNon supera i 40 cm di lunghezza.\nAlimentazione.\nSi ciba di piccoli organismi del plancton.\nRiproduzione.\nSi riproduce in primavera estate e depone le uova su corpi galleggianti come pezzi di legno o pietre pomici. I giovani hanno pinne pettorali corte e pinne ventrali molto pi\u00f9 lunghe rispetto agli adulti, queste pinne sono variamente colorate di nero e giallo.\nBiologia.\nQuesto pesce, come tutti gli altri pesci volanti, per sfuggire ai predatori pu\u00f2 spiccare voli al di sopra della superficie dell'acqua. Per la descrizione dettagliata del meccanismo vedi la voce Exocoetidae.\nPesca.\nLe sue carni sono discrete, viene catturato con reti da posta soprattutto lungo le coste calabresi dello Stretto di Messina."}
{"id": "2352037", "revid": "6923", "url": "https://it.wikipedia.org/wiki?curid=2352037", "title": "Monumenti di Tricarico", "text": "Il patrimonio monumentale di Tricarico \u00e8 costituito dalle seguenti opere:\nPatrimonio monumentale civile.\nTorre normanna.\n\u00c8 il monumento maggiormente rappresentativo della citt\u00e0 fortificata di Tricarico.\nSorta, insieme al castello del quale faceva parte, nei secoli IX - X come rocca fortificata, fu completata in epoca normanna (sec XI) ed ha subito modifiche e rafforzamenti in epoca normanno-sveva (secc.XII-XIII). Dotata di una \"scarpa\", orlata di \"beccatelli\" e archetti di coronamento con \"caditoie\", si staglia sull'abitato con la sua mole. Alta 27 metri e con pareti spesse anche oltre 5 metri, si sviluppa su 4 livelli. Il castello fu donato alle Clarisse nel 1333 per insediarvi un monastero dedicato a Santa Chiara mentre la torre continu\u00f2 ad avere una funzione militare fino al 1657, anno nel quale il duca Ippolito Revert\u00e8ra, feudatario di Tricarico, la don\u00f2 al monastero di Santa Chiara in occasione della monacazione di due sue figlie.\nLe strutture originarie del castello, di cui rimane una torre quadrangolare ricostruita nel 1971 a seguito di un crollo, sono state celate dagli ampliamenti subiti nei secoli dalla struttura monastica che arriv\u00f2 ad inglobare la parte finale della via Monte che costeggiava le mura del maniero e che oggi \u00e8 il corridoio centrale del convento.\nLa torre normanna venne dichiarata monumento nazionale nel 1931.\nPalazzo ducale.\nPalazzo ducale (Tricarico)\n\u00c8 stata la dimora dei conti di Tricarico dopo la donazione del castello normanno alle Clarisse per insediarvi il monastero di Santa Chiara. L'impianto originario va quindi collocato agli inizi del Trecento. \nLa struttura \u00e8 quella tipica dei castelli, con una fortificazione esterna munita di torri e di un portone di accesso che si apre sulla corte inferiore, un secondo portone che si apre sulla corte superiore. La struttura originaria di castello propriamente detto \u00e8 stata per\u00f2 celata da ampliamenti successivi, realizzati soprattutto dopo il 1631, anno nel quale il feudo venne acquistato da Ippolito Revert\u00e8ra, duca della Salandra che spost\u00f2 la sua residenza da Miglionico a Tricarico.\nGli ampliamenti e modifiche si sono estesi fino ad inglobare parzialmente il Seggio della nobilt\u00e0 nella piazza sottostante (oggi piazza Garibaldi) e le torri lungo la cinta muraria della fortificazione cittadina, una delle quali, la pi\u00f9 grande e che oggi \u00e8 in parte crollata, \u00e8 di probabile realizzazione normanna. \nNella prima foto si pu\u00f2 vedere la situazione prima del crollo avvenuto negli anni cinquanta con, in evidenza, le varie fasi di espansione e modifica, e nella seconda, partendo dalla precedente, una possibile ricostruzione attraverso l'elaborazione grafica con \"ritaglio\" ed eliminazione degli ampliamenti. Alcuni interventi (come la riapertura dei tre archi del loggiato) sono stati gi\u00e0 realizzati.\nNella celeberrima stampa di Tricarico del 1605, di Braun e Hogemberg, l'edificio \u00e8 ancora indicato come \"castello del Prencipe\" mentre con l'avvento dei duchi Revert\u00e8ra ha acquisito l'attuale denominazione di palazzo ducale.\nProprio la famiglia Revert\u00e8ra, nel Settecento, abbell\u00ec una saletta dell'edificio con un controsoffitto ligneo dipinto con scene della \"Gerusalemme liberata\".\nOspita attualmente la sede operativa della Soprintendenza Archeologica e, nel salone degli stemmi, una mostra permanente di reperti archeologici del territorio tricaricese e delle aree circostanti, primo nucleo dell'istituendo museo archeologico.\nFontane della citt\u00e0.\nDocumentate dal sec. XVI ma di origine certamente pi\u00f9 antica (porta Fontana, cos\u00ec detta perch\u00e9 \u00e8 l'accesso pi\u00f9 diretto per raggiungere le fontane, \u00e8 stata edificata nel sec. XIII), avevano la particolarit\u00e0 di essere fonti cui i cittadini potevano accedere senza pagare alcuna gabella.\nDal \"Liber Iurium della citt\u00e0 di Tricarico\", redatto dal notaio Ferrante Corsuto tra il 1585 e i primi anni del Seicento, si apprende che: \"la fontana Vecchia seu di sopra che confina con l'horto dell'heredi del magnifico Scipione Corsuto, e proprio dove si dice l'acqua delli lavandari, la strada del ponte che anticamente cos\u00ec \u00e8 detta, \u00e8 publica per la citt\u00e0 et uso di essa, nella qual fontana non vi \u00e8 servit\u00f9 alcuna, n\u00e9 tiene giurisdizione nullo di pigliar l'acqua e adacquare, ma \u00e8 franca, e libera d'ogni servit\u00f9, e l'acqua che scorre da essa deve andare per lo Vallone delli Lavandari, e uscire sotto l'altra fontana nova fatta sotto l'horto del magnifico Jo. Maria Putignano, e giongersi con l'altr'acqua, che esce dalla predetta fontana e deve correre per il vallone sotto lo ponte, e sotto l'horto del nobile Gio. Maria Maiorino, per li condutti, e canali dentro lo lavandario, quale \u00e8 fatto ad uso di lavare li panni di tutta la citt\u00e0 per essa universit\u00e0... La custodia delle sopradette due fontane spetta agli baglivi in vert\u00f9 delli capitoli, e statuti municipali, e capitoli della predetta bagliva, quali baglivi deveno esiggere la pena delli contravventori\". La fontana vecchia \u00e8 stata ristrutturata, nelle forme attuali, nel 1892.\nQuartieri arabi.\nNei quartieri della R\u00e0bata e della Saracena \u00e8 chiaramente leggibile il tessuto urbano di origine araba, caratterizzato da una via principale, l'araba shari, dalla quale si dipartono vie pi\u00f9 piccole con andamento tortuoso (darb) e vicoli ciechi (zouqac).\nL'andamento viario non \u00e8 frutto della casualit\u00e0 ma di precisi schemi urbani, definiti \"grafemi-tipo\"., finalizzati a rendere insidioso l'abitato per i nemici che fossero riusciti a superare le mura di fortificazione.\nSaracena.\nIl quartiere si sviluppa attorno al fortilizio arabo del quale si conserva la porta, la torre, e parte delle mura di fortificazione. La saracena occupa la parte estrema a nord dell'abitato, fino al margine di un pianoro che si apre sul profondo vallone del torrente Milo.\nR\u00e0bata.\n\u00c8 il quartiere residenziale arabo al quale si accede attraverso una porta protetta da una piccola torre contigua. \nIl toponimo potrebbe scaturire dal termine arabo \"ribat\" nel significato \"covo degli arabi\". \nOrti terrazzati.\nRisalenti al sec. IX-X e ancora in uso, testimoniano un modo sapiente delle popolazioni arabe di sfruttare i terreni, altrimenti brulli e improduttivi. Esse, infatti, sfruttarono le loro conoscenze e capacit\u00e0 di insediarsi in luoghi inadatti alle coltivazioni creando numerosi giardini-frutteti terrazzati, utilizzando un ingegnoso sistema di raccolta delle acque meteoriche e sorgive. Da un'attenta lettura degli orti di Tricarico si evincono due tipi di coltivazione, uno prossimo alle mura dell'abitato, costituito per lo pi\u00f9 da frutteti (gli orti di crinale) e l'altro posto ai piedi del crinale (gli orti di valle) adibito principalmente alla coltivazione degli ortaggi.\nLe porte della citt\u00e0.\nPorta Fontana.\nSingolare porta d'accesso alla citt\u00e0, con un arco a sesto acuto e uno a tutto sesto, \u00e8 databile intorno al Duecento. Ubicata sulla via che conduceva alle fontane pubbliche, conserva ancora i cardini in pietra del portone.\nPorta Monte (o \"delle Burzar\u00ece\").\nUbicata nei pressi dell'antica dogana della citt\u00e0, \u00e8 contigua al complesso monumentale del convento di S. Chiara (gi\u00e0 castello normanno). Particolare interessante \u00e8 la sua decorazione con pezzi e spuntoni di ferro, collocati regolarmente sia sulla facciata esterna che per tutta la profondit\u00e0 della porta.\nPorta Saracena.\nDatabile intorno al sec. X \u00e8 costituita da un arco a tutto sesto, affiancato, nei secoli successivi, da un'altra apertura pi\u00f9 piccola, sempre con arco a tutto sesto. Essa dava accesso al fortilizio arabo ivi ubicato che comprendeva, quali strutture di difesa, le mura perimetrali di fortificazione e la torre. \nTale fortificazione ha continuato a fungere da difesa di questa parte della citt\u00e0 anche con l'avvento dei bizantini e poi dei normanni.\nPorta della R\u00e0bata.\nLa porta, databile al X secolo, consente l'accesso all'omonimo quartiere ed \u00e8 protetta da una piccola torre. L'arco, a sesto ribassato, presenta, sulla facciata esterna, una doppia fila di pietre.\nPorta delle Beccarie.\nUbicata in piazza Garibaldi che un tempo era chiusa verso l'esterno dal muro di fortificazione, \u00e8 facilmente riconoscibile nella stampa seicentesca di Tricarico. La porta \u00e8 caratterizzata da due archi a sesto acuto che la datano tra il Duecento e il Trecento e conserva due piccole mensole sull'arco esterno ove venivano collocate le lucerne per segnalare la porta durante le ore notturne. \u00c8 una porta pi\u00f9 piccola delle altre che non consentiva il transito con i carri ma che dava diretto accesso al cuore della citt\u00e0..\nPorta Vecchia.\nSeguendo l'ubicazione indicata sulla stampa di Tricarico del 1605, essa \u00e8 individuabile nell'attuale arco di re Ladislao. Il sito ha sicuramente sub\u00ecto modifiche che lo hanno portato alle attuali forme, tra la seconda met\u00e0 del Cinquecento e la seconda met\u00e0 del Seicento. Nelle strutture, infatti, si possono \"leggere\" vari interventi:\nL'abbassamento del piano stradale, in prossimit\u00e0 dell'ingresso del palazzo ducale, raggiunge i 90\u00a0cm. circa. Tali interventi sono stati possibili perch\u00e9 tutte le costruzioni poggiano sulla roccia, per cui si \u00e8 potuto scendere, senza rischio di crolli, anche al di sotto del livello delle fondazioni degli edifici. Proprio il lavoro eseguito sul portale del palazzo ducale, per adeguarlo al nuovo livello stradale e che ha interessato esclusivamente la parte basale del portale stesso, colloca l'intervento in questione in un'epoca successiva al 1650..\nPatrimonio monumentale religioso.\nCattedrale di S. Maria Assunta.\n Dedicata a Santa Maria Assunta, \u00e8 stata edificata nel sec. XI per volere di Roberto il Guiscardo.\nNel 1383 vi fu incoronato re di Napoli Luigi I d'Angi\u00f2.\nOriginariamente edificata in stile romanico, \u00e8 stata nei secoli pi\u00f9 volte rimaneggiata e ampliata, ad opera dei vescovi Pier Luigi Carafa senior nel 1638, Pier Luigi Carafa junior dopo la peste del 1657 ed Antonio del Plato tra il 1774 e il 1777 che si avvalse della competenza di maestranze napoletane guidate dal regio ingegnere Carlo Brancolino e dall'architetto Domenico Sannazzaro. \nUn particolare di unicit\u00e0 nella Regione \u00e8 costituito dalla presenza di due grossi archi di sostegno addossati alla facciata, realizzati nel sec. XVII per garantire una maggiore stabilit\u00e0 dell'edificio e soprattutto della stessa facciata. \nL'impianto basilicale della chiesa si evidenzia nelle tre navate con il transetto, affiancate da una serie di cappelle e dal presbiterio suddiviso il tre distinti quadrangolari.\nLa chiesa, adorna di opere d'arte, realizzate, tra gli altri, da Pietro Antonio Ferro e Cesare Scerra, custodisce le reliquie di S. Potito Martire, patrono della citt\u00e0 e della diocesi di Tricarico, e le spoglie del vescovo venerabile Raffaello delle Nocche (1922-1960).\nSingolare \u00e8 la presenza, come motivo di ornamento della cappella detta \"Secretarium\", di un frammento di sarcofago istoriato del III secolo d.C., raffigurante il mito (pagano) di Mirra (Myrrha) e Adone. La volta del Secretarium \u00e8 abbellita da stucchi seicenteschi, perfettamente conservati.\nIl campanile, a pianta quadrata, conserva una bifora duecentesca e una campana coeva. In origine era separato dalla chiesa e sulla sua sommit\u00e0 aveva una cosiddetta \"vela\" ossia un muro triangolare sul quale erano collocate le campane, la cui base si sviluppava lungo una delle diagonali. Dopo la sua rimozione fu realizzato il tetto con spiovente a 4 falde regolari.\nChiesa e convento di San Francesco d'Assisi.\nDi stile gotico, austera ed elegante, la chiesa si sviluppa in un'unica navata con archi a sesto acuto e volte a crociera; custodiva una monumentale sepoltura dei conti Sanseverino, oggi scomparsa. Dei vari altari patronali ne rimane uno in pietra scolpita, risalente al 1573, della famiglia Corsuto, antica e nobile famiglia originaria della Pannonia. L'altare, attribuito alla bottega materana dei Persio, ospitava al suo interno una tavola della \"Madonna di Costantinopoli\" del pittore Antonio Stabile (seconda met\u00e0 XVI sec.), oggi custodita nella Cattedrale.\nUn antico documento del quale si sono perse le tracce avrebbe attestato la fondazione del complesso religioso da parte di San Francesco d'Assisi in persona.\nLa fondazione del convento \u00e8 in realt\u00e0 attestata nel 1314, ad opera di Tommaso II Sanseverino e di sua moglie Sveva de Bethsan anche se, nel refettorio del convento, sono stati rinvenuti frammenti di dipinti murali raffiguranti una \"crocifissione\", \"Hodigitria\", \"San Bartolomeo\" e \"San Giacomo minore\", oggi esposti nel Museo diocesano di Tricarico, attribuiti al Maestro della Bruna o alla sua bottega (sec. XIII).\n\u00c8, in ogni caso, uno dei pi\u00f9 antichi conventi francescani della Regione e, fino alla fine dell'Ottocento, sede dei Frati Minori Conventuali.\nChiesa e convento di S. Antonio di Padova.\nIl complesso conventuale fu voluto dal principe Geronimo Sanseverino, II principe di Bisignano, VII conte di Tricarico, il quale, il 27 settembre 1479, ottenne da papa Sisto IV la facolt\u00e0 di erigere, fuori dalle mura della citt\u00e0, un convento dei Frati minori dell'Osservanza, completato poi nel 1491 con i contributi della comunit\u00e0 tricaricese.\nConserva, sulla facciata, al di sopra della porta d'accesso al convento, la pi\u00f9 antica raffigurazione finora conosciuta dello stemma della citt\u00e0.\nA partire dal '500, in questo convento ebbe sede un'importante scuola di teologia, nella quale si distinsero fra Paolo Corsuto, Commissario generale d'Italia dell'Ordine dell'Osservanza, e frate Arcangelo da Albano, insigne teologo il quale si ritrova al servizio della corte dei Gonzaga di Mantova.\nIl quadriportico custodisce affreschi realizzati, tra il 1647 e il 1650, da Cesare Scerra, pittore tricaricese di notevole talento, coadiuvato dal figlio Carlo e su idea e commissione del frate Ilario da Montalbano il quale \u00e8 appunto indicato come \"auctor\" (ideatore dell'impianto pittorico) in una didascalia alla base di una sua raffigurazione tra gli affreschi.\nAlla fine dell'800, ridotto in rovina e in stato di estremo abbandono dopo la partenza degli ultimi frati in seguito della soppressione degli Ordini Monastici, vide i primi restauri durante il vescovato di S.E. Angelo Onorati (1879-1903), ad opera del Canonico Don Giovanni Daraio che lo prese in affido dal Comune, e vi fond\u00f2 l'Opera Pia Confraternita di Sant'Antonio di Padova, eretta canonicamente con decreto vescovile in data 12 febbraio 1900. L'opera di rinascita prosegu\u00ec durante il vescovato di Raffaello Delle Nocche, grazie alla tenacia di Don Pancrazio Toscano (1883-1961), raffigurato nella statua bronzea posta sul piazzale. \nOggi \u00e8 la Casa Madre delle Discepole di Ges\u00f9 Eucaristico, congregazione fondata nel 1923 proprio da Raffaello delle Nocche, vescovo di Tricarico dal 1922 al 1960, e ospita, al primo piano, un piccolo museo a lui dedicato. \nLa chiesa, con una grande navata centrale e una piccola navata sul lato sinistro, ha archi a sesto acuto e volte a crociera. Durante gli ultimi lavori restauro nel 1993, l'interno della chiesa \u00e8 stato riportato alla sua struttura originaria.\nChiesa e convento del Carmine.\nIl complesso monastico fu edificato tra il 1605 e il 1626 per ospitare una comunit\u00e0 di carmelitani scalzi, grazie ai lasciti del nobile tricaricese Giovanni Antonio Russo, nel luogo ove anticamente sorgeva la chiesa di S. Maria del Soccorso.\nLa chiesa, ubicata extra moenia, fu probabilmente completata nel 1612 mentre la fabbrica del convento fu completata successivamente.\nLa chiesa si sviluppa in un'unica navata con controsoffitto a cassettoni, un presbiterio con una volta a padiglione. Tutta la chiesa \u00e8 adorna di affreschi che ricoprono le pareti laterali e la volta del presbiterio, realizzati tra il 1612 e il 1616 da Pietro Antonio Ferro che per la realizzazione delle pitture sulle pareti della navata si avvalse della collaborazione dei figli Carlo e Giovan Battista che curarono, nel 1642, anche l'affrescatura del quadriportico del convento.\nIl ciclo pittorico sulla navata \u00e8 suddiviso in due cicli che si sviluppano su due livelli ognuno, a destra scene della vita della Vergine e a sinistra scene della vita di Ges\u00f9.\nIn uno dei riquadri \u00e8 raffigurata Santa Teresa d'Avila, fondatrice dell'ordine dei carmelitani.\nNella chiesa \u00e8 possibile osservare, come in un cantiere \"aperto\", le varie fasi della realizzazione\ndell'affresco, dal fondo, all'uso delle sinopie, all'intonaco fine.\nChiesa e monastero di S. Chiara.\nIl monastero delle Clarisse fu fondato nel 1333 da Sveva de Bethsan, vedova di Tommaso II Sanseverino, conte di Tricarico, con l'ausilio del re di Napoli Roberto d'Angi\u00f2, in quello che fu il castello normanno.\nIn questo monastero venivano monacate numerose figlie di nobili tricaricesi e dei centri vicini.\nPer entrarvi era necessario portare una ricca dote e per questo, negli anni, il monastero ha potuto essere annoverato tra i pi\u00f9 ricchi del meridione, con estesi possedimenti in innumerevoli centri, non solo lucani. Sua era l'intera foresta di Gallipoli-Cognato, che si estende nel territorio di quattro comuni, Calciano, Oliveto Lucano, Accettura e Pietrapertosa. \nIl monastero fu negli anni ingrandito per ospitare un numero sempre maggiore di monache tanto che si arriv\u00f2 ad inglobare la parte finale della via Monte che costeggiava le mura dell'antico maniero e che oggi costituisce il corridoio centrale del convento.\nLa chiesa, in origine di stile gotico e dedicata ai Santi Pietro e Paolo, \u00e8 ad aula unica, con un controsoffitto ligneo a cassettoni e le pareti ornate da stucchi e oro zecchino.\nConserva un settecentesco organo a mantice in legno dipinto e, nella sagrestia, un pavimento maiolicato policromo.\nUn arcone cinquecentesco sorregge il coro dal quale le Clarisse potevano assistere alla messa. Attigua alla chiesa e la cosiddetta \"Cappella del Crocifisso\", a pianta quadrangolare, completamente affrescata dal pittore Pietro Antonio Ferro nel 1611. Vi si custodisce un crocifisso ligneo della seconda met\u00e0 del Seicento, commissionato dalla badessa Giulia Revert\u00e9ra.\nA seguito di interventi di consolidamento e restauro della chiesa che hanno necessitato la rimozione di uno degli altari posti lungo le pareti laterali, si \u00e8 scoperta l'esistenza di una nicchia ornata da pitture murali cinquecentesche. Nello specifico si \u00e8 potuto riconoscere un S. Biagio benedicente. Ancora non si conosce l'autore di tali opere.\nConvento di S. Maria delle Grazie.\nUbicato nel rione Cappuccini (che dal convento ha preso il nome) fu edificato nel 1574 per supplica dei frati al papa Pio IV, avendo essi abbandonato l'antico convento di S. Agostino, ubicato extra moenia, sulle pendici della Serra del Cedro. Fu definitivamente soppresso in occasione della generale soppressione degli ordini religiosi, nel 1866. Fu quindi acquistato da privati.\nPalazzo vescovile.\nL'edificio, di impianto seicentesco, \u00e8 stato rimaneggiato nel 1937. All'esterno, sulla parete che si affaccia su piazza mons. Delle Nocche, vi sono due stemmi episcopali in pietra, uno di papa Pio XI e l'altro di mons. Raffaello Delle Nocche. All'interno, un salone adornato da stucchi \nsettecenteschi e dipinti raffiguranti le virt\u00f9 teologali e morali, commissionati durante l'episcopato di Francesco Antonio Del Plato (1760-1783). Il palazzo vescovile, che custodisce il pi\u00f9 antico archivio ecclesiastico regionale, con un'ampia sezione di documenti gi\u00e0 digitalizzata e liberamente consultabile, \u00e8 stato oggetto di recenti interventi di ristrutturazione e restauro finalizzati alla creazione del Museo Diocesano di Tricarico, allestito nel medesimo edificio. Al centro della piazza che fu il giardino del palazzo, un pozzo in pietra con parapetto ottagonale e due colonne con architrave, realizzato per volont\u00e0 del vescovo Pier Luigi Carafa jr in occasione del giubileo del 1650.\nChiesa dello Spirito Santo.\nNon si conosce la data di fondazione della chiesetta dello Spirito Santo, ubicata sulla via Piano, ma con certezza essa \u00e8 successiva al 1605, epoca alla quale risale la celeberrima stampa di Tricarico inserita nella raccolta \"Theatrum urbium praecipuarum mundi\" opera di G. Braun e F. Hogemberg, nella quale, sebbene siano riportate fedelmente tutte le chiese esistenti, non se ne fa menzione.\nL'edificio, a navata unica e con volta a botte, \u00e8 abbellito da un altare ligneo dipinto.\nL'aspetto della facciata, elegante nella sua semplicit\u00e0, fa propendere per una fondazione settecentesca. \nChiesa di S. Maria dell'Olivo.\nCostruita extramoenia \u00e8 documentata a partire dal Trecento, anche se non si potrebbero escludere fondazioni verginiane pi\u00f9 antiche. Attualmente \u00e8 chiusa al culto a causa dei lavori di restauro e di consolidamento in seguito ai danni provocati dal sisma del 1980. L'interno si presenta con una struttura a tre navate, ricoperta da volte a crociera ornate da stucchi ottocenteschi. Nella navata destra \u00e8 presente una lapide marmorea che attesta la consacrazione di un altare dedicato a Maria Vergine avvenuta il 28 agosto 1588 da parte del vescovo di Tricarico Giovanni Battista Santonio (1586-1592).\nIn questa chiesa era oggetto di grande venerazione sant'Antonio Abate, del quale si conserva una statua in pietra all'esterno della chiesa. Al suo culto \u00e8 legata l'antica tradizione delle Maschere di Tricarico.\nChiesa di S. Angelo al Monte.\nUbicata sulla via Monte, \u00e8 una chiesa piuttosto piccola che si sviluppa in un'unica navata. Di fondazione trecentesca, ha sub\u00ecto profondi rimaneggiamenti negli anni cinquanta. La scalinata interna che dal piano stradale conduceva al livello pi\u00f9 elevato del pavimento fu eliminata e sostituita con una scalinata esterna in mattoni rossi. Conserva, sulla parete sinistra, porzioni di affreschi seicenteschi.\nChiesa di Santa Croce.\nVisibile nella prestigiosa stampa di Tricarico di G. Braun e F. Hogemberg del 1605, essa si affaccia sul piazzale posto alla base della Torre normanna. Al suo interno conserva una tela della \"Madonna Incoronata\" e una \"Crocifissione tra le SS. Agata e Lucia\" (XIX sec.).\nChiesa di S. Maria dei Lombardi.\n\u00c8 ubicata nella Saracena. La struttura attuale \u00e8 il risultato di radicali interventi avvenuti nel 1958 che ne hanno completamente stravolto l'originario impianto (ante secolo XIV). Un lacerto di affresco raffigurante una \"Madonna col bambino\" (XIII sec.), di gusto bizantino, \u00e8 l'unico elemento proveniente dalla struttura originaria. Altre opere ivi conservate: un Battistero in pietra settecentesco, una tela raffigurante \"san Biagio\" (seconda met\u00e0 del XVIII sec.) del pittore Romualdo Farinolo, e un'altra raffigurante un'\"Immacolata tra i SS. Giuseppe e Rocco\" (1816)..\nChiesa della Badia.\nCollocata all'estremit\u00e0 nord-occidentale della Rabata, anticamente veniva denominata come \"Abbazia di Santa Maria del Pendino\" (\"Monasterium S. Mariae de Pedia\"). Il monastero benedettino viene menzionato per la prima volta in una bolla di Lucio III del 1183, col quale vengono confermati al vescovo di Tricarico le terre e i privilegi gi\u00e0 assegnate alla diocesi. La scarsit\u00e0 di fonti impedisce di delineare l'intera vicenda storica di questo monastero, che gi\u00e0 risulta inattivo nel 1588, quando nella Santa Visita del vescovo Giovanni Battista Santonio, viene attestata la dipendenza della chiesa dal clero secolare. L'edificio attuale \u00e8 una ricostruzione effettuata negli anni '50 voluta dal venerabile mons. Raffaello delle Nocche per ospitare una comunit\u00e0 di Suore Discepole di Ges\u00f9 Eucaristico, congregazione da lui fondata nel 1923.\nOltre alla torre campanaria pochi sono gli elementi architettonici e lapidei che si sono conservati dell'originaria struttura romanica.\nChiesa della Trinit\u00e0 (ruderi).\nDi stile cluniacense, \u00e8 costituita da una navata unica con un arco a sesto acuto posto in corrispondenza con l'inizio del presbiterio. Della struttura, parzialmente crollata, si conservano la facciata, il muro laterale sinistro e il muro posteriore. Posta su un'importante via di comunicazione (verso Irsina e la Puglia), \u00e8 appartenuta ai Gerosolomitani della Commenda di Grassano. Non si conosce la data della sua fondazione ma lo stile dell'edificio la colloca tra l'XI e il XIII secolo.\nAgli inizi del Cinquecento, all'epoca del vescovo Agostino de Guarino, nella chiesa diruta, sotto l'altare maggiore, furono ritrovate 2 urne contenenti rispettivamente le reliquie di Sant'Antonio Abate e quelle di San Potito. Nel 1506 esse furono traslate nella cattedrale cittadina ove tuttora sono custodite.\nSantuario di S. Maria di Fonti.\nDi antica costruzione, attribuita al maestro Sarolo di Muro Lucano (secc. XII-XIII), la chiesa \u00e8 menzionata per la prima volta nel sec. XIII, in una bolla di Innocenzo III nella quale viene indicata come propriet\u00e0 dei verginiani.\nIl papa Eugenio IV, con una bolla del 1444, attribuiva il santuario e i beni annessi, al capitolo cattedrale di Tricarico. Nel 1624 il vescovo Pier Luigi Carafa diede inizio ad una serie di interventi e rimaneggiamenti che hanno coinvolto la chiesa e le strutture annesse. In facciata \u00e8 presente un semplice portale in cotto sormontato dallo stemma del vescovo Carafa, mentre l'interno si sviluppa in una larga navata centrale con due navate laterali. La navata centrale termina con l'altare maggiore sovrastato da una nicchia contenente una pittura murale di gusto bizantino, raffigurante la Madonna con Bambino.\nAll'esterno, i nuclei a ridosso della chiesa fanno parte dell'ampliamento del Seicento e di interventi pi\u00f9 recenti.\nIl santuario \u00e8 uno dei principali luoghi Mariani della Regione ed \u00e8 meta di pellegrinaggi che si concentrano principalmente nel mese di maggio.\nEra antica tradizione che, in questo periodo, le ragazze e i ragazzi disponibili al matrimonio si recassero in pellegrinaggio al santuario con la testa cinta da una corona di rametti e foglie di quercia.\nI siti archeologici.\nCalle.\nFu una grossa borgata romana e alto-medievale, da cui passavano importanti vie dirette verso la\nPuglia; densamente popolata, ebbe una fiorente economia che si espresse nei secoli IV-VI d.C. nella produzione e nella commercializzazione di oggetti in una pregiata ceramica detta appunto \u201cceramica Calle\u201d. \nCalle contemporanea.\nDi questo insediamento \u00e8 forse pi\u00f9 conosciuta la storia contemporanea e in particolare quel momento di grandi trasformazioni che si ebbe intorno agli anni trenta.\nL'antico sub-feudo di cui Calle faceva parte, fu venduto nel 1920 al cav. Ernesto Ottolini di Busto Arsizio con lo scopo di bonificarlo e in seguito rivenderlo a lotti. Il lavoro\nper\u00f2 era complesso per il tempo e le spese occorrenti per la bonifica di questi terreni che comprendevano, oltre Calle, anche le localit\u00e0 denominate \u201cTrionte\u201d, \u201cMasseria Cantore\u201d, \u201cS. Marco\u201d, \u201cSerra d'Amendola\u201d, \u201cCugno Soria\u201d, \u201cCarbonara\u201d, per un totale di circa 2.330 ettari di cui 1.947,94 erano della tenuta di Calle. La Direzione si insedi\u00f2 in un primo momento a Tricarico nel palazzo ducale, anch'esso acquistato da Ottolini. Questo complesso di propriet\u00e0 conservava nel 1920 ancora le caratteristiche tipiche dei vecchi feudi dell'Italia Meridionale, e cio\u00e8 era affidato ad un amministratore locale che risiedeva a Tricarico e che aveva\nil compito di affittare le terre, i boschi e i pascoli ad \u201cestaglio\u201d (contratto analogo al cottimo) mentre la propriet\u00e0 era sconosciuta ai proprietari che avevano interesse solo a riscuotere i profitti ricavati dall'affitto o dall'affido del pascolo, senza preoccuparsi di migliorare le colture o le condizioni dei contadini. Nel 1920 la figlia Lucia del sig. Ottolini, spos\u00f2 l'allora rag. Turati, ricco industriale piemontese, e port\u00f2 in dote met\u00e0 di questi terreni; l'altra met\u00e0, quella del cognato, fu comprata nel 1925 dal Turati il quale desiderava continuare l'intrapresa opera di bonifica del suocero, nonostante i numerosi ostacoli incontrati. Si cre\u00f2 cos\u00ec una grande azienda diretta da diversi tecnici che dovettero affrontare una notevole e non facile opera di bonifica. Fu quindi intrapreso un lavoro di riqualificazione volto a ridare fertilit\u00e0 a seminati degradati, risanare boschi saccheggiati per il legnatico, porre un freno al disordine idraulico di fossi e pendii, drenare terreni nei quali l'acqua stagnava, fornire acqua potabile a uomini e animali, sistemare pascoli degradati, creare le strade inesistenti, dotare le unit\u00e0 poderali dei fabbricati necessari agli uomini e al bestiame. Furono investiti notevoli capitali, riuscendo a creare un'azienda modello in anni non facili. Nel 1950 \u201cCalle\u201d era costituita da 16 poderi gestiti a mezzadria: fu sostituita infatti l'affittanza con le mezzadrie sia per la produttivit\u00e0 che per la \u201ccivilizzazione\u201d vera e propria, perch\u00e9 permetteva un controllo pi\u00f9 capillare sulle campagne \u201ccostringendo\u201d i contadini a trasferirsi sui lotti di terreno. I salariati e i coloni furono messi in condizione di vivere in condizioni dignitose. Una particolare attenzione fu posta all'assistenza sociale e sanitaria: fu costruita una chiesetta per l'antica \u201cMadonna di Calle\u201d, dato che la vecchia chiesa era stata adibita a magazzini e vani per abitazione, fu costruita una scuola elementare e gestita una scuola serale per analfabeti, si appront\u00f2 un cinematografo che proiettava soprattutto pellicole di istruzione e di interesse agrario. Quando nel 1950 arriv\u00f2 la legge di Riforma Fondiaria, su quelle stesse terre di circa 2500 ettari, gli ex mezzadri e salariati diventarono \u201cassegnatari\u201d che presero possesso con le loro famiglie di poderi di 7-15 ha. L'azienda Turati fu espropriata nel 1952, le domande superavano la prevista lottizzazione: la Riforma aveva concepito unit\u00e0 produttive su 10 ha circa, dotate di casa colonica (poderi) pi\u00f9 particelle di minore estensione, intorno ai 2 ha (le quote). L'azienda fu divisa in 181 poderi e quote e l'assegnazione fu stabilita sia in base alla qualit\u00e0 del terreno che alle condizioni economiche del contraente; tutti i poderi furono dotati di un ettaro di vigneto-uliveto e di una casa colonica con servizi igienici e cisterna. Le case, insieme al bestiame, furono consegnate nel 1956. Molto del patrimonio tecnico dell'Azienda Turati conflu\u00ec in questi poderi e non solo \u00e8 sopravvissuto alla Riforma, ma ha anche stimolato la permanenza fino ad oggi di circa un centinaio di famiglie. Si tratta di un caso unico per una zona collinare interna e non irrigua, perch\u00e9 altri villaggi costruiti nelle zone limitrofe dall'Ente Riforma, come ad esempio nell'agro di Irsina, non furono mai abitati. Invece i contadini qui hanno resistito, allevando capi di bestiame, coltivando cereali e presidiando il podere; qualche assegnatario ha rinunciato alla terra emigrando, come del resto molti in quegli anni, per il miraggio di nuove terre e di possibilit\u00e0 di guadagno. A partire dal '58-'59 prende nuovamente vigore infatti il fenomeno dell'emigrazione che a Tricarico tocca le sue punte pi\u00f9 alte nel decennio 1960-70 per esaurirsi poi, gradatamente, negli anni settanta."}
{"id": "2352038", "revid": "124983257", "url": "https://it.wikipedia.org/wiki?curid=2352038", "title": "Gran Premio del Portogallo 1990", "text": "Il Gran Premio di Portogallo 1990 \u00e8 stato un Gran Premio di Formula 1 disputato il 23 settembre 1990 al Circuito di Estoril. La gara \u00e8 stata vinta da Nigel Mansell su Ferrari.\nPrima della gara.\nLa Life abbandona l'utilizzo del proprio propulsore V12 per passare a dei pi\u00f9 convenzionali V8 Judd ma (a causa delle diverse dimensioni) al momento di scendere in pista si accorge che non riesce pi\u00f9 a chiudere il cofano del motore, che addirittura vola via durante il primo giro delle pre-qualifiche.\nGara.\nI due piloti della Ferrari monopolizzano la prima fila e, con Prost ancora in corsa per il mondiale, in molti pronosticano un gioco di squadra del poleman Mansell in favore del francese. E invece alla partenza il britannico, non molto reattivo allo start, pur di mantenere la prima posizione ostacoler\u00e0 duramente Prost, stringendolo contro il muretto che chiude la corsia dei box e venendo quasi al contatto; dopo il contrasto Mansell scivol\u00f2 in terza posizione, mentre Prost in quinta con la Benetton di Nelson Piquet a separare i due (il \"Professore\" lo riscavalcher\u00e0 al 13\u00b0 passaggio). Intanto in testa alla gara finirono le due McLaren, rispettivamente di Ayrton Senna e Gerhard Berger.\nAl contrario di Mansell, decisamente in palla, Prost fece fatica a rimontare per un piccolo problema al cambio, mentre il britannico della Ferrari riusc\u00ec al cinquantesimo passaggio a superare Ayrton Senna grazie a un'ottima strategia ai box, portandosi al primo posto. Pochi giri pi\u00f9 tardi e il francese, sbarazzatosi di Berghes, si mise sugli scarichi del brasiliano, ma la gara venne sospesa a dieci giri dal termine a causa di un incidente tra Aguri Suzuki e Alex Caffi; in tal modo, Prost non pot\u00e9 tentare nessuna manovra di sorpasso sul diretto rivale nella corsa al titolo iridato. Dopo i due ferraristi e i due scudieri della McLaren, complet\u00f2 la zona punti il binomio della Benetton Piquet-Nannini.\nProst pag\u00f2 a caro prezzo quel duello e a fine gara convoc\u00f2 una conferenza stampa in cui attacc\u00f2 pesantemente sia il compagno di scuderia sia il direttore sportivo della Ferrari Cesare Fiorio, \"reo\" di non aver dato ordini di scuderia. "}
{"id": "2352039", "revid": "281901", "url": "https://it.wikipedia.org/wiki?curid=2352039", "title": "Cypselurus heterurus", "text": ""}
{"id": "2352040", "revid": "281901", "url": "https://it.wikipedia.org/wiki?curid=2352040", "title": "Rondone di mare", "text": ""}
{"id": "2352050", "revid": "729019", "url": "https://it.wikipedia.org/wiki?curid=2352050", "title": "Caserma Vittoria", "text": "La caserma \u201cVittoria\u201d di Napoli \u00e8 oggi la sede del Comando interregionale carabinieri \u201cOgaden\u201d da cui dipendono le Legioni carabinieri \"Campania\", \"Abruzzo\", \"Molise\", \"Puglia\" e \"Basilicata\".\nLa denominazione della caserma \u00e8 collegato alla limitrofa chiesa di Santa Maria della Vittoria e della adiacente piazza della Vittoria che commemorano la vittoria della flotta cristiana sulla flotta turca nei pressi di Lepanto il 7 ottobre 1571.\nLa storia.\nLa caserma \u201cVittoria\u201d nasce nella prima met\u00e0 dell'Ottocento su progetto dell'architetto Errico Alvino cui venne affidato il compito di curare la sistemazione dell'intero quartiere di Chiaia e del complesso militare borbonico, in particolare modo le modifiche dell'impianto viario e del perimetro degli edifici, nonch\u00e9 l'apertura di via della Pace, oggi via Domenico Morelli, la via degli antiquari della citt\u00e0 di Napoli.\nCos\u00ec nel 1853, l'Alvino fece aprire la spaziosa via della Pace e progett\u00f2 l'apertura di una strada sotto il monte Echia, che ponesse in rapido collegamento via della Pace con largo Carolina per un motivo essenzialmente militare. Essa avrebbe dovuto consentire in caso di necessit\u00e0 alle truppe acquartierate nelle varie caserme della zona di Chiaia di raggiungere in tempo rapidissimo il Palazzo Reale.\nIniziato nel 1853 uno scavo, il progetto dell'Alvino venne per\u00f2 momentaneamente accantonato per essere ripreso solo nel 1926 da Michele Guadagno, ma con un tracciato del tutto diverso, quello dell'odierna \"Galleria Vittoria\".\nL'Architetto Alvino, oltre alla sistemazione dei tanti edifici del luogo progett\u00f2 e realizz\u00f2 anche la costruzione di una nuova caserma da destinare alla Cavalleria, nell'area immediatamente sottostante alla Nunziatella. L'edificio occup\u00f2 il lato breve di un isolato compreso tra via della Pace, piazza della Vittoria (cos\u00ec denominata per via della chiesa di Santa Maria della Vittoria) e la vicina \"Villa Reale\", oggi Villa Comunale.\nL'edificio sede della caserma.\nLa pianta presenta un corpo di fabbrica semplice lungo la strada, al quale sono collegati due corpi a forma triangolare contenenti le scale e gli alloggi di servizio.\nCon l'incrocio dei due triangoli, suggeriti dall'andamento sghembo del perimetro del lotto preesistente, si veniva a regolarizzare il disegno del cortile interno.\nAl pianterreno un portico a forma di forcella collega il corpo in linea con i due elementi triangolari.\nLa facciata esterna \u00e8 costituita da tre ordini sovrastanti un alto basamento bugnato.\nAl primo piano si aprono finestre con cornici orizzontali, del tipo inginocchiato, ossia con davanzale sporgente sorretto da alte mensole; al secondo piano vi sono finestre a timpano, al terzo le stesse paraste modulano lo spazio tra finestre che hanno nuovamente architrave orizzontale.\nIl portale d'ingresso \u00e8 inscritto in un rettangolo formato da una trabeazione arricchita da una serie di gigli borbonici.\nDegne di nota sono pure le due scale a chiocciola disposte simmetricamente e l'ampio cortile necessario alla manovra dei cavalli le cui scuderie erano collocate nel seminterrato, oggi ancora visibili.\nDopo la seconda guerra mondiale il palazzo ebbe una ristrutturazione significativa e fu sopraelevato di un livello acquisendo cos\u00ec, con un quarto piano, maggiore imponenza.\nI Carabinieri a Napoli.\nAnche a Napoli, come per la gran parte dei territori degli stati pre-unitari italiani, i Carabinieri sabaudi arrivarono nel 1860.\nIl primo contatto tra i Carabinieri e l'Italia del Regno delle Due Sicilie si ebbe quando Garibaldi era impegnato nella campagna siciliana.\nCon il disfacimento della struttura statale borbonica si dovette cercare di provvedere alla sicurezza ed all'ordine pubblico ed a tutti i compiti di polizia. All'uopo venne costituito in loco un reparto che si avvalse del discreto aiuto di alcuni ufficiali, sottufficiali e carabinieri piemontesi, inviati sull'isola per tale missione. Man mano che le camicie rosse garibaldine completavano l'occupazione dell'isola, il reparto andava lievitando e assunse il nome di \"\"Legione Carabinieri Reali di Sicilia\".\nUna parte dei componenti della \"Legione\" fu addirittura inviata nelle Marche ed in Umbria nel corso di una breve spedizione, voluta dalla \"Corona\" e dal \"Governo Sardo\", con il duplice scopo di recare aiuto al Generale Garibaldi e controllarne l'operato.\nDopo il trionfale ingresso del Duce dei Mille a Napoli e l'arrivo dei primi reparti dell'Armata Sarda, il 23 ottobre 1860, giungeva nella ex capitale borbonica il primo contingente di Reali Carabinieri al comando del Maggior Generale \"Trofimo Arnulfi\" denominato \"Corpo dei Carabinieri Meridionali\"\", con una forza di circa 1.500 uomini.\nIl Corpo gradualmente assorb\u00ec gran parte della disciolta \"Gendarmeria borbonica\" e venne strutturato sul territorio e organizzato come Reggimento posto al comando del \"Luogotenente Colonnello Emanuele Trotti\".\nIl\" Reggimento\" per\u00f2 non entr\u00f2 mai in funzione perch\u00e9 il 24 gennaio 1861 l'antica \"Armata Sarda\" assumeva la denominazione di \"Esercito Italiano\" ed il \"Corpo dei Reali Carabinieri\" diveniva \"Arma\" assumendo ruolo ed entit\u00e0 maggiore. Tale cambiamento port\u00f2 la riorganizzazione territoriale dell'Arma che istitu\u00ec 13 \"Legioni territoriali\" ed una \"Legione allievi\", dirette da un \"Comitato\" (l'odierno \"Comando Generale\" dell'Arma dei Carabinieri).\nEsse erano articolate in \"Divisioni\" (poi denominate \"Gruppi\" ed oggi \"Comandi provinciali\") a loro volta suddivise in \"Compagnie, Luogotenenze e Stazioni\". Le citt\u00e0 prescelte per ospitare questi nuovi raggruppamenti furono: Torino, Genova, Cagliari, Milano, Bologna, Firenze, Chieti, Bari, Salerno, Catanzaro, Palermo, Ancona e Napoli.\nLa Legione assegnata alla citt\u00e0 di Napoli fu la 7^ e la sua giurisdizione abbracciava l'abitato urbano della ex capitale, la sua vasta provincia, la Terra di Lavoro, Benevento ed il Molise. Essa fu costituita formalmente il 1\u00ba luglio 1861 al comando del \"Colonnello Giuseppe Guastalla.\"\nIl generale Arnulfi fu nominato in via provvisoria ispettore dei carabinieri reali per il napoletano con alle dipendenze anche le Legioni di Chieti, Bari, Salerno e Catanzaro.\nI carabinieri nella caserma \"Vittoria\".\nIl 24 gennaio 1939 venne istituita in Napoli la 3\u00aa Divisione carabinieri, che andava ad aggiungersi alle due altre Grandi unit\u00e0 territoriali dell'Arma dei carabinieri, ovvero la 1\u00aa Divisione \"Pastrengo\" di Milano e la 2\u00aa Divisione \"Podgora\" di Roma, istituite nel 1936.\nLa giurisdizione della Divisione di Napoli comprendeva un terzo della penisola, ovvero l'Italia meridionale e la Sicilia, nonch\u00e9 le isole dell'Egeo e le Colonie.\nSolo dopo alcuni mesi dall'istituzione della Divisione, il 4 aprile, a ricordo del valore mostrato dai carabinieri nella battaglia di Gunu Gadu, la 3\u00aa Divisione assunse il nome di \"Ogaden\", dalla localit\u00e0 dell'Etiopia dove il 24 aprile 1936 \"le bande autocarrate dell'Arma avevano avanzato allo scoperto, con determinazione e coraggio, contro un infinito numero di nemici...\".\nDall'inizio della sua entrata in funzione, la 3\u00aa Divisione carabinieri \"Ogaden\" occup\u00f2 la sede di via Domenico Morelli, oggi Comando interregionale carabinieri \"Ogaden\", gi\u00e0 caserma di cavalleria, progettata dall'architetto Alvino.\nSino al 1\u00ba novembre 1993 presso la caserma \"Vittoria\" aveva sede anche la VII Brigata carabinieri, soppressa contestualmente alla trasformazione delle Legioni territoriali in Regioni carabinieri rinominate Legioni carabinieri il 5 giugno 2009.\ndal 1\u00ba gennaio 2001 la 3\u00aa divisione \u00e8 stata appunto trasformata in comando interregionale, comandata da un generale di corpo d'armata con funzioni di alta direzione di coordinamento e controllo sulle cinque Regioni carabinieri che fanno parte della Grande unit\u00e0."}
{"id": "2352051", "revid": "281901", "url": "https://it.wikipedia.org/wiki?curid=2352051", "title": "Microstoma microstoma", "text": "Il microstoma (Microstoma microstoma) \u00e8 un pesce di mare della famiglia Microstomatidae. Si tratta dell'unica specie del genere \"Microstoma\".\nDistribuzione e habitat.\nPresente nel mar Mediterraneo occidentale e nelle acque italiane tranne che in mar Adriatico, nell'Oceano Atlantico orientale, nel Golfo del Messico ed in California. Questa distribuzione disgiunta lascia pensare che l'areale sia continuo ed assai pi\u00f9 ampio di quanto noto oggi o che vi siano pi\u00f9 specie vicarianti. Nei mari italiani non \u00e8 rara ma viene rinvenuta difficilmente.\nSi tratta di una specie pelagica di profondit\u00e0, si rinviene tra 700 e 1200 metri; sembra prediligere acque che si mantengano costantemente sui 13\u00b0.\nDescrizione.\nQuesto pesce salta all'occhio per il suo aspetto molto allungato, cilindrico, con bocca piccolissima ed occhio molto grande in proporzione al corpo. La linea laterale \u00e8 rettilinea. Tutte le pinne eccetto le pinne pettorali sono nella seconda met\u00e0 del corpo. Le pinne ventrali sono inserite pi\u00f9 avanti rispetto alla pinna dorsale (nell'affine nansenia sono inserite pi\u00f9 indietro). La pinna caudale \u00e8 forcuta; la pinna adiposa manca. L'opercolo non copre completamente le branchie.\nIl colore \u00e8 uniformemente argentea brillante. L'occhio ha iride chiara (Nansenia oblita l'ha scura).\nLa taglia pu\u00f2 raggiungere i 24 cm.\nAlimentazione.\nSi ciba di plancton.\nRiproduzione.\nSi riproduce in tutte le stagioni, le uova sono per breve tempo pelagiche per poi depositarsi sul fondale prima della schiusa.\nBiologia.\nSpiaggia in piccolo numero sulle spiagge dello Stretto di Messina assieme agli altri pesci abissali.\nPesca.\nOccasionale; le carni sono sgradevoli e non vengono consumate."}
{"id": "2352054", "revid": "281901", "url": "https://it.wikipedia.org/wiki?curid=2352054", "title": "Microstoma", "text": ""}
{"id": "2352057", "revid": "124034241", "url": "https://it.wikipedia.org/wiki?curid=2352057", "title": "Bartolomeo Neroni", "text": "Biografia.\nFu un artista poliedrico che realizz\u00f2 nel corso della sua vita numerose opere in vari campi, pittura, scultura, miniatura. Godette di grande fama da vivo anche come ingegnere militare, scenografo, architetto. Gran parte della sua produzione \u00e8 andata perduta. \nEntr\u00f2 nella bottega del Sodoma e l\u00ec apprese i primi rudimenti di pittura. Grazie al suo talento divenne l'allievo prediletto del maestro di cui divenne anche genero ed erede avendone sposato la figlia Faustina nel 1543; in seguito la sua pittura sub\u00ec l'influenza di Domenico Beccafumi e dello stile manierista come risulta dalla pala d'altare conservata nella chiesa di Fontegiusta che raffigura la \"Madonna della Misericordia\".\nLe sue opere pittoriche sono collocate per la maggior parte nella citt\u00e0 di Siena. Le sue opere si trovano nella chiesa dell'Osservanza e in quella di San Pietro alla Magione e in vari palazzi privati quali palazzo Pollini e palazzo Sergardi (poi Fineschi Sergardi). Le sue opere su tela sono esposte alla Pinacoteca Nazionale e nella collezione Chigi Saracini.\nCome architetto si ispir\u00f2 principalmente a Baldassarre Peruzzi lavor\u00f2 soprattutto a Siena dove realizz\u00f2 Palazzo Francesconi e nel 1541 progett\u00f2 il Monastero delle Derelitte (oggi Palazzo Fineschi Sergardi) in piazza del Carmine. Nella chiesa del Carmine \u00e8 conservata una sua tela raffigurante \"la Nativit\u00e0\". Sua opera \u00e8 anche la trasformazione, nel Palazzo pubblico, della Sala del Consiglio della Repubblica in teatro (Teatro dei Rinnovati), opera realizzata nel 1560.\nBartolomeo Neroni lavor\u00f2 moltissimo anche nella provincia di Siena. Suoi lavori si trovano ad Ancaiano, Asciano, Chiusure, Sovicille, Monterotondo Marittimo e Sinalunga ma anche a Lucca e a Genova, dove nella Biblioteca comunale sono conservati quattro corali miniati realizzati nel 1532.\nNel 1540 esegu\u00ec un affresco nell'abbazia di Monte Oliveto Maggiore raffigurante la vita di San Benedetto.\nLa sua opera maggiore \u00e8 considerata l'\"Incoronazione della Vergine\" custodita nella Pinacoteca nazionale di Siena."}
{"id": "2352059", "revid": "2130303", "url": "https://it.wikipedia.org/wiki?curid=2352059", "title": "Chiesa delle Alcantarine", "text": "La chiesa di Santa Maria della Provvidenza, meglio nota come delle Alcantarine dalle suore che occupavano l'attiguo monastero oggi demolito, \u00e8 una chiesa del borgo antico di Lecce. Venne realizzata nei primi anni del Settecento dall'architetto Giuseppe Cino. In seguito, nel 1724, per volont\u00e0 del committente Giuseppe Angrisani, barone di Torchiarolo, il progetto fu modificato e seguito dall'architetto Mauro Manieri.\nFacciata.\nLa chiesa \u00e8 una delle architetture religiose pi\u00f9 semplici della citt\u00e0.\nLa sua facciata, formata da tre ordini sovrapposti, presenta elementi decorativi formalmente semplici. Nella parte inferiore, la superficie \u00e8 scandita dall'alternanza di paraste doppie, con il fusto in parte scanalato e in parte liscio, e da nicchie che ospitano le statue in pietra leccese di san Raffaele Arcangelo, sant'Antonio da Padova, san Francesco d'Assisi e san Michele Arcangelo. L'unico portale, posto al centro, \u00e8 inquadrato da una poco decorata cornice, su cui si imposta un timpano dal profilo mistilineo.\nIl secondo ordine, al di sopra della trabeazione, raccordato da volute doppie e pigne angolari, \u00e8 caratterizzato da un finestrone centrale e da due nicchie che accolgono le sculture di san Pietro d'Alcantara a sinistra e san Pasquale Baylon a destra. Il timpano curvilineo, in corrispondenza della finestra, \u00e8 ulteriormente inquadrato da un fastigio raccordato da altre due pigne angolari e da sottili volute e da uno svettante frontone classico.\nInterno.\nL'interno, ad una navata ad aula rettangolare scandita da tre cappelle per lato, presenta una copertura a volta carenata adorna di una leggera decorazione a stucco. Di particolare interesse \u00e8 l'ottocentesco pavimento policromo a mattoni smaltati. Sugli archi delle cappelle si aprono le grate dei coretti dai quali le clustrali seguivano le celebrazioni delle funzioni.\nLa fabbrica degli altari \u00e8 estremamente semplice ed essenziale; fra questi si distinguono rispettivamente il primo a destra e il primo a sinistra con le tele settecentesche della \"Crocifissione e santi\" e della \"Vergine col Bambino\".\nNel presbiterio a terminazione piatta, occupato da un ottocentesco altare maggiore, \u00e8 possibile ammirare la tela dell\"'Adorazione dei pastori\", opera di Diego Bianchi (1683-1767) e due statue laterali di santi attribuibili a Mauro Manieri.\nSul tamburo della porta, notevole \u00e8 l'ovale dell\"'Annunciazione della Vergine\" attribuita a Oronzo Tiso.\nTra le opere scultoree in cartapesta si segnalano la \"Madonna delle Grazie\" o \"della Provvidenza\", nota anche come \"Madonna delle ciliegie\", il \"Sant'Antonio Abate\" di Antonio Maccagnani e un \"San Pietro\" a mezzo busto."}
{"id": "2352062", "revid": "1442080", "url": "https://it.wikipedia.org/wiki?curid=2352062", "title": "Nansenia oblita", "text": "La nansenia (Nansenia oblita) \u00e8 un pesce di mare della famiglia Microstomatidae.\nDistribuzione ed habitat.\nSembra endemica del mar Mediterraneo. \u00c8 molto meno comune nei mari italiani dell'affine microstoma.\nI caratteri biologici ed ecologici sono in gran parte ignoti poich\u00e9 vive a profondit\u00e0 notevoli (oltre 500 m) ed ha abitudini pelagiche.\nDescrizione.\nAppare molto simile al microstoma ma si differenzia facilmente in base ai seguenti caratteri:\nIl colore \u00e8 argenteo molto vivo.\nRaggiunge, raramente, la taglia di 18 cm.\nAlimentazione.\nPlanctofaga basata su copepodi e simili crostacei.\nRiproduzione.\nAvviene in inverno.\nPesca.\nOccasionale ed involontaria. Il pesce ha carni flaccide, non poste in vendita sui mercati."}
{"id": "2352063", "revid": "599013", "url": "https://it.wikipedia.org/wiki?curid=2352063", "title": "Nansenia", "text": ""}
{"id": "2352066", "revid": "343572", "url": "https://it.wikipedia.org/wiki?curid=2352066", "title": "Antiquaria", "text": ""}
{"id": "2352068", "revid": "281901", "url": "https://it.wikipedia.org/wiki?curid=2352068", "title": "Sanguinerola", "text": ""}
{"id": "2352077", "revid": "124304734", "url": "https://it.wikipedia.org/wiki?curid=2352077", "title": "Andrea Poggi", "text": "Carriera.\nCalciatore.\nGiocava nel ruolo di terzino. Cresciuto nel Torino, inizia la carriera professionistica nella Torres con cui vince subito il campionato di serie C2. Con la squadra sarda, in cui milita anche un giovanissimo Gianfranco Zola, resta una sola stagione in cui totalizza 30 presenze senza segnare mai. L'anno dopo gioca in serie C1 con la mettendo a segno un gol in 20 presenze. Nel 1988-89 debutta in serie B con il , guidato da Bruno Giorgi nelle cui fila militano pure i vari Michele Padovano, Alberto Urban e Giorgio Venturin. Con la squadra rossoblu disputa 20 partite e segna un gol con un gran tiro dal limite (contro il Messina al San Vito). Nonostante il buon campionato disputato nella compagine calabrese, l'anno dopo riparte dalla C1, vestendo la maglia del con cui gioca quattro stagioni e mezzo, due di C1 (con una promozione ottenuta nell'annata 1990-91) e tre di B. Nella formazione lagunare gioca con grande continuit\u00e0 andando via a novembre del 1993 dopo aver messo a segno 4 reti in 141 partite di campionato. La sua carriera infatti arriva ad una svolta importante poich\u00e9 lo ingaggia l'Atalanta dell'emergente tecnico Cesare Prandelli che lo fa esordire in serie A. Con i nerazzurri scende in campo in 14 occasioni terminando il campionato 1993-94 con una brutta retrocessione. L'anno seguente torna a giocare nel Cosenza, disputando 25 partite tra i cadetti, ma a fine stagione non viene riconfermato. La sua carriera tra i professionisti finisce qui. Successivamente continuer\u00e0 a giocare nel Caerano, club veneto dilettantistico.\nAllenatore.\nDal 2001 al 2010 ha allenato San Polo di Piave, Casalserugo, Vigontina e Albignasego.\nNel febbraio 2013 ha sostituito Patrizio Minozzi alla guida del Caldiero Terme in Eccellenza.\nDal dicembre 2013 \u00e8 alla guida della Sambonifacese in Serie D."}
{"id": "2352078", "revid": "92920", "url": "https://it.wikipedia.org/wiki?curid=2352078", "title": "The Dead Weather", "text": "I The Dead Weather sono un supergruppo musicale statunitense di genere alternative rock, formatosi a Nashville nel marzo 2009.\nBiografia.\nLa band \u00e8 composta dalla cantante Alison Mosshart (The Kills), dal bassista Jack Lawrence (Raconteurs, The Greenhornes, City and Colour), dal chitarrista Dean Fertita (Queens of the Stone Age) e dal cantante/chitarrista/batterista Jack White (White Stripes, The Racounters).\nLa prima produzione del supergruppo \u00e8 rappresentata dal singolo \"Hang You from the Heavens\", pubblicato nel marzo 2009 dalla Third Man Records (etichetta facente capo a Jack White) e inserito nell'album di debutto \"Horehound\", uscito nel luglio 2009.\nNel maggio 2010 \u00e8 stato pubblicato il secondo album del gruppo registrato a Nashville e intitolato \"Sea of Cowards\". L'album ha raggiunto la quinta posizione della classifica Billboard 200."}
{"id": "2352084", "revid": "20090", "url": "https://it.wikipedia.org/wiki?curid=2352084", "title": "Unit\u00e0 corazzata israeliana", "text": ""}
{"id": "2352088", "revid": "104458", "url": "https://it.wikipedia.org/wiki?curid=2352088", "title": "Tobias Barnerssoi", "text": "Specialista dello slalom gigante, \u00e8 stato durante gli anni 1990 uno degli atleti di punta della nazionale tedesca maschile; agli inizi della carriera, prima della riunificazione tedesca (1990), ha gareggiato per la nazionale tedesca occidentale.\nBiografia.\nCarriera sciistica.\nNato a Eichst\u00e4tt e originario di Buching di Halblech, Barnerssoi debutt\u00f2 in campo internazionale in occasione dei Mondiali juniores di Bad Kleinkirchheim 1986 ed esord\u00ec ai Campionati mondiali a Saalbach-Hinterglemm 1991, dove si classific\u00f2 10\u00ba nello slalom gigante. Nella stagione 1990-1991 vinse la classifica generale della Coppa Europa, a pari merito con l'austriaco Markus Eberle, e quella di slalom gigante. Ottenne il primo risultato di rilievo in Coppa del Mondo il 23 novembre 1991 nello slalom gigante di Park City, dove si piazz\u00f2 9\u00b0; nella stagione successiva ai Mondiali di Morioka 1993 fu 13\u00ba nello slalom gigante e 27\u00ba nello slalom speciale.\nNella stagione 1993-1994 ottenne i suoi due unici podi in Coppa del Mondo, entrambi in slalom gigante: il 13 dicembre giunse 2\u00ba a Val-d'Is\u00e8re, mentre l'8 gennaio si piazz\u00f2 3\u00ba a Kranjska Gora. Nello stesso anno rappresent\u00f2 il suo Paese ai XVII Giochi olimpici invernali di , sua unica presenza olimpica, classificandosi 15\u00ba nello slalom gigante, 14\u00ba nella combinata e non completando il supergigante. Il 29 gennaio 1995 conquist\u00f2 a Bischofswiesen in slalom gigante l'ultima vittoria in Coppa Europa; l'anno dopo ai Mondiali di Sierra Nevada 1996, sua ultima presenza iridata, fu 16\u00ba sia nel supergigante sia nello slalom gigante. Il 20 febbraio 1998 sal\u00ec per l'ultima volta sul podio in Coppa Europa, a Sierra Nevada in supergigante (2\u00ba), e si conged\u00f2 dal Circo bianco in occasione del supergigante di Coppa del Mondo disputato a Schladming il 9 gennaio 1999, che chiuse al 39\u00ba posto.\nAltre attivit\u00e0.\nDopo il ritiro \u00e8 diventato commentatore sportivo per la televisione tedesca ARD e varie radio tedesche.\nPalmar\u00e8s.\nCoppa Europa.\nCoppa Europa - vittorie.\nLegenda:\nGS = slalom gigante"}
{"id": "2352092", "revid": "767487", "url": "https://it.wikipedia.org/wiki?curid=2352092", "title": "Claudio Mascheretti", "text": "Carriera.\nClub.\nAtalanta e i prestiti al Leffe e al Palazzolo.\nNell'anno 1988-1989 ha militato con l'Atalanta in Serie A, tuttavia non \u00e8 sceso in campo in nessuna partita, molto spesso rimanendo in panchina. Non venendo mai impiegato, \u00e8 stato ceduto in prestito al per un biennio e l'anno successivo al , collezionando presenze e segnando anche dei gol. Grazie alle sue buone prestazioni rientra a Bergamo per l'annata successiva, nel 1992-1993, ed esordisce in massima serie il 18 ottobre 1992, totalizzando alla fine sei presenze.\nAcireale.\nNella stagione successiva gioc\u00f2 in Serie B con la maglia dell', al suo primo esordio tra i cadetti. \nPur collezionando 9 presenze, divenne il difensore della compagine acese ad aver segnato pi\u00f9 reti (complessivamente 3).\nLe scesa di categoria.\nSuccessivamente scese di categoria, militando in vari club di Serie C, tra i quali , e e in seguito scese nei campionati dilettantistici."}
{"id": "2352100", "revid": "204012", "url": "https://it.wikipedia.org/wiki?curid=2352100", "title": "Pancreaticoduodenectomia", "text": ""}
{"id": "2352103", "revid": "20090", "url": "https://it.wikipedia.org/wiki?curid=2352103", "title": "10\u00aa Brigata meccanizzata Harel", "text": ""}
{"id": "2352104", "revid": "339392", "url": "https://it.wikipedia.org/wiki?curid=2352104", "title": "Nube cumuliforme", "text": ""}
{"id": "2352106", "revid": "446353", "url": "https://it.wikipedia.org/wiki?curid=2352106", "title": "Borec za Svobodu", "text": ""}
{"id": "2352111", "revid": "339392", "url": "https://it.wikipedia.org/wiki?curid=2352111", "title": "Nube stratiforme", "text": ""}
{"id": "2352113", "revid": "599013", "url": "https://it.wikipedia.org/wiki?curid=2352113", "title": "Billroth I", "text": "Con il termine Billroth I , pi\u00f9 correttamente operazione di Billroth I si intende un intervento chirurgico con il quale si procede alla rimozione del piloro con anastomosi duodeno gastrica.\nStoria.\nIl nome lo si deve a Christian A. Billroth, chirurgo austriaco (1829 - 1894).\nIndicazioni.\nL'operazione, oggi molto poco effettuata in favore di tecniche gravate da minori effetti collaterali a lungo termine, come la ricostruzione Roux-en-Y, era indicata in caso di:\nDifferenze con altre operazioni chirurgiche.\nA differenza della Billroth II qui si mantiene il transito duodenale, la tecnica risulta pi\u00f9 facile e l'operazione ha una minore durata. Per la ricostruzione dopo gastrectomia a seconda dei casi si pu\u00f2 preferire la pi\u00f9 complicata ricostruzione Roux-en-Y.\nIntervento.\nTramite incisione addominale (a livello xifo-ombelicale) si procede ad isolare lo stomaco e parte del duodeno"}
{"id": "2352114", "revid": "20090", "url": "https://it.wikipedia.org/wiki?curid=2352114", "title": "Brigata Alexandroni", "text": ""}
{"id": "2352115", "revid": "35813", "url": "https://it.wikipedia.org/wiki?curid=2352115", "title": "La Damnation de Faust", "text": ""}
{"id": "2352116", "revid": "20090", "url": "https://it.wikipedia.org/wiki?curid=2352116", "title": "Brigata Negev", "text": ""}
{"id": "2352117", "revid": "204012", "url": "https://it.wikipedia.org/wiki?curid=2352117", "title": "Christian A. Billroth", "text": ""}
{"id": "2352118", "revid": "20090", "url": "https://it.wikipedia.org/wiki?curid=2352118", "title": "Brigata Kiryati", "text": ""}
{"id": "2352119", "revid": "20090", "url": "https://it.wikipedia.org/wiki?curid=2352119", "title": "Brigata Yiftah", "text": ""}
{"id": "2352121", "revid": "20090", "url": "https://it.wikipedia.org/wiki?curid=2352121", "title": "36\u00aa Divisione Corazzata &quot;Gaash&quot;", "text": ""}
{"id": "2352123", "revid": "1529788", "url": "https://it.wikipedia.org/wiki?curid=2352123", "title": "Bastone", "text": "Un bastone \u00e8 un pezzo di legno pi\u00f9 o meno lavorato di forma allungata. Usato dall'uomo da tempo immemorabile come appoggio o arma bianca, nel corso del tempo ha acquisito anche altre funzioni.\nCome aiuto per camminare.\nNel suo impiego pi\u00f9 comune, il bastone \u00e8 usato per appoggiarsi mentre si cammina. Si parla quindi di bastone da passeggio. Se dotato di una lama nascosta abbiamo il bastone animato. Nel caso di utilizzo in montagna si parla di bastone da montagna. Se si tratta di un bastone ferrato, \u00e8 munito di pomo e di puntale per assicurare un migliore appoggio. Spesso i non vedenti mentre camminano utilizzano il cosiddetto bastone bianco per percepire ed evitare gli ostacoli.\nNello sport.\nViene impiegato anche in alcuni sport per colpire e per eseguire esercizi ginnici.\nAd esempio: bastone da hockey su ghiaccio, mazza da baseball, bastone da golf.\nCome simbolo di comando.\nIl bastone \u00e8 utilizzato anche come scettro, come simbolo di comando e guida: bastone del comando, bastone da feldmaresciallo, bastone pastorale. Questa accezione deriva dall'utilizzo del vincastro da parte dei pastore per guidare e proteggere il gregge.\nCome arma.\nIl bastone era un'arma bianca pi\u00f9 civile delle spade semplicemente perch\u00e9 non era affilato e non veniva usato per uccidere un avversario, ma piuttosto per stordirlo. Il bastone pu\u00f2 essere di 2 tipi: il bastone singolo e il bastone doppio. Il bastone singolo o anche detto manganello era usato per stordire e per sedare le rivolte mentre il bastone doppio era pi\u00f9 che altro una sorta di oggetto da torneo. I giapponesi j\u014d e b\u014d sono due esempi di bastoni da combattimento.\nArti marziali di bastone italiane.\nTra i maestri di scherma italiani che hanno insegnato la scherma di bastone e scritto trattati al riguardo spiccano Fiore dei Liberi col suo \"Flos duellatorum\" (1409) e Filippo Vadi con il \"De arte gladiatoria dimicandi\" (1482-1484).\nCome strumento.\nCome esempi di unit\u00e0 e strumenti di misura si citano il bastone di Giacobbe e le pertiche.\nI bastoni da conteggio venivano utilizzati come supporto per memorizzare dei dati da ricordare.\nUn bastone pu\u00f2 anche fungere da manico per numerosi attrezzi, quali ad esempio la forca, l'accetta, la zappa e cos\u00ec via."}
{"id": "2352125", "revid": "13261", "url": "https://it.wikipedia.org/wiki?curid=2352125", "title": "Storia dell'Unione europea", "text": ""}
{"id": "2352131", "revid": "287204", "url": "https://it.wikipedia.org/wiki?curid=2352131", "title": "Lega Nazionale A 1937-1938 (hockey su ghiaccio)", "text": "La stagione 1937-1938 \u00e8 stato il primo anno del nuovo campionato svizzero di hockey su ghiaccio di Lega Nazionale A, e ha visto campione l'Hockey Club Davos."}
{"id": "2352134", "revid": "368476", "url": "https://it.wikipedia.org/wiki?curid=2352134", "title": "Nintendo La Rivista Ufficiale", "text": ""}
{"id": "2352139", "revid": "1573940", "url": "https://it.wikipedia.org/wiki?curid=2352139", "title": "Ga-Rei - Il divoratore di spiriti", "text": " \u00e8 un manga ideato e disegnato da Hajime Segawa e pubblicato da Kadokawa Shoten sulla rivista \"Shonen Ace\" dal 26 ottobre 2005 al 26 gennaio 2010. L'edizione italiana \u00e8 stata pubblicata dal 30 aprile 2009 al 24 gennaio 2011 da Planet Manga, etichetta di Panini Comics. Dall'opera \u00e8 stata anche tratta una serie televisiva anime, prequel del manga, dal titolo .\nManga.\nTrama.\nKensuke \u00e8 uno studente diverso dagli altri. Fin da piccolo ha la capacit\u00e0 di vedere gli spiriti delle persone morte e per colpa di questo inconveniente non riesce a trovare una ragazza. La sua vita cambia per\u00f2 quando, scappando da uno spirito differente dagli altri, viene investito da una ragazza sua coetanea che riesce a vedere anche lei gli spiriti. La ragazza, di nome Kagura, lavora per una organizzazione e il suo lavoro part-time \u00e8 combattere gli spiriti con l'aiuto della sua belva spirituale Byakuei, sigillata all'interno del suo corpo. La vita di Kensuke cambier\u00e0 dopo l'inevitabile incontro con Kagura.\nAnime.\nTrama.\nKagura \u00e8 l'ultima discendente di un'importante famiglia di esorcisti. Oltre al dono di poter vedere gli spiriti, la ragazza deve portare l'ulteriore peso che un tempo era toccato alla madre ormai defunta: ospitare nel proprio corpo Ga Rei Biakurei, uno \"spirito bestia\" molto potente. Kagura dovr\u00e0 utilizzare questo essere per poter uccidere gli altri spiriti, anche se ci\u00f2 la condanna ad avere una vita breve perch\u00e9 Ga Rei si nutre dell'anima di chi lo possiede.\nLa ragazza \u00e8 da sempre rassegnata a questo suo destino, vivendo tristemente tra la solitudine e i severi allenamenti del padre, che \u00e8 completamente insensibile nei suoi confronti. Un giorno per\u00f2 conosce Yomi, la figlia adottiva dello zio, con la quale stringe una profonda amicizia."}
{"id": "2352140", "revid": "55935", "url": "https://it.wikipedia.org/wiki?curid=2352140", "title": "Ottokar Czernin von und zu Chudenitz", "text": ""}
{"id": "2352147", "revid": "287204", "url": "https://it.wikipedia.org/wiki?curid=2352147", "title": "Lega Nazionale A 1938-1939 (hockey su ghiaccio)", "text": "La stagione 1937-1938 \u00e8 stata la seconda del campionato svizzero di hockey su ghiaccio di LNA, e ha visto campione l'HC Davos.\nSpareggio promozione/retrocessione.\nL'EHC St. Moritz rimane direttamente in prima divisione per la squalifica dell'HC Ch\u00e2teau d'Oex da parte della LSHG."}
{"id": "2352149", "revid": "1573940", "url": "https://it.wikipedia.org/wiki?curid=2352149", "title": "Atyaephyra desmaresti", "text": "Atyaephyra desmaresti \u00e8 un crostaceo d'acqua dolce appartenente alla famiglia Atyidae.\nDistribuzione e habitat.\nDiffuso in tutta Europa eccettuate le isole Britanniche. Popola acque ferme o quasi ricche di vegetazione sommersa\nDescrizione.\nSi tratta di un gamberetto molto piccolo (da 1,5 a 3 cm l'adulto) con rostro coperto di spine piccole e numerose su ambedue i lati. Carapace non carenato. Il colore \u00e8 variabile dal bianco al grigiastro al verdastro.\nRiproduzione.\nLe femmine con le uova si trovano in primavera ed estate."}
{"id": "2352152", "revid": "76963", "url": "https://it.wikipedia.org/wiki?curid=2352152", "title": "Latte e Miele", "text": "I Latte e Miele sono un gruppo genovese di rock progressivo italiano.\nStoria.\nIl gruppo \u00e8 stato fondato nel 1971 da un'iniziativa di Arnaldo Lombardo, un ex tenore lirico e Alfio Vitanza ed in seguito dall'inserimento di altri due componenti quali Marcello Giancarlo Dellacasa e Oliviero Lacagnina. La band balza all'attenzione del pubblico e della critica per aver aperto i concerti dei Van der Graaf Generator, e per la partecipazione a molti festival pop/rock come Controcanzonissima del 1972 al Piper di Roma e il Festival Pop di Villa Pamphili del 1972.\nNel 1972 viene pubblicato il loro primo concept-album \"Passio Secundum Mattheum\", un'opera rock strutturata sul modello delle passioni bachiane con l'intervento di un evangelista in funzione di narratore e parti vocali soliste e corali che commentano lo svolgersi dell'azione. I testi sono tratti dal Vangelo secondo Matteo. L'album, che vede la presenza di elementi del coro del Teatro alla Scala di Milano, viene presentato il 20 febbraio del 1973 al Teatro Pontificio Oratorio di San Pietro di Roma insieme ad elementi del coro dell'Opera di Roma e con Oreste Lionello nelle vesti dell'evangelista.\nNel 1973 esce il secondo album \"Papillon\" che affronta tematiche fiabesche anche se le armonie e i ritmi complessi avvicinano di pi\u00f9 l'opera al progressive anglosassone pur mantenendo una spiccata matrice latina (vedi il tema affidato al narratore). L'impronta classica rimane nel lungo svolgimento di \"Patetica\" con un omaggio a Ludwig van Beethoven, (Sonata per pianoforte n. 8), a Antonio Vivaldi e P\u00ebtr Il'i\u010d \u010cajkovskij (terzo movimento della Sinfonia n. 6 \"Patetica\"). Nel disco \u00e8 presente anche un'interessante composizione intitolata \"Strutture\", dedicata al grande virtuoso di bandone\u00f3n Astor Piazzolla a quel tempo praticamente sconosciuto in Italia. Il brano permette al trio un excursus nell'ambito del jazz. Sempre nel '73 il gruppo prende parte ad una tourn\u00e9e in Grecia partecipando ad uno special interamente dedicato alla \"Passio\". I concerti vengono per\u00f2 in parte boicottati dai giovani in segno di protesta contro le iniziative dell'allora governo militare (Dittatura dei Colonnelli).\nNell'anno successivo la band organizza una lunga tourn\u00e9e nei principali teatri italiani toccando Genova, Sondrio, Parma, Siena, Treviso, Taranto, Catania, Messina, Palermo e Napoli. Il 1974 \u00e8 anche l'anno in cui ha inizio la crisi del Rock progressivo quasi sostituito dalla dance e dai cantautori politicamente impegnati; anche il gruppo risente il disagio dell'epoca, ma nonostante tutto si impegna pi\u00f9 nei concerti dal vivo che nella pubblicazione di dischi anche se del materiale registrato in quegli anni sar\u00e0 poi pubblicato nel 1992 (\"Latte e Miele Live\").\nNel 1974 entra nel gruppo il bassista e chitarrista Massimo Gori che gi\u00e0 aveva collaborato con la band. Il gruppo prova a cambiare la propria tendenza verso un rock pi\u00f9 melodico e commerciale, ma ci\u00f2 causa l'abbandono dal gruppo prima di Marcello Dellacasa e poi di Oliviero Lacagnina.\nNel 1975 il gruppo riceve il Premio Regione Liguria; nella stessa serata vengono premiati, tra gli altri, Beppe Grillo e Fabrizio De Andr\u00e9.\nNel 1976 la band viene ricostituita dal manager Arnaldo Lombardo, Alfio Vitanza e Massimo Gori, con l'ingresso in formazione di Luciano Poltini e Mimmo Damiani. Il gruppo cambia il nome in \"Latte Miele\" (senza la \"e\" degli esordi). Lacagnina partecipa a questa nuova formazione solo come compositore ed esecutore di \"Pavana\".\nPer la casa discografica Magma viene registrato l'album \"Aquile e scoiattoli\" contenente un arrangiamento dell'opera 21 di Beethoven e, appunto, \"Pavana\", brano innovativo per l'epoca e basato sulla ciclicit\u00e0 di un unico tema e che diventer\u00e0 la sigla televisiva di \"A come Agricoltura\" e \"Agricoltura domani\" di Gianni Minoli.\nNello stesso anno vengono pubblicati i singoli \"Un mattino\" e \"Sto volando con te/Restiamo insieme\", che scaler\u00e0 le classifiche di vendita; di quest'ultimo 45 giri entrambe le facciate sono cover, rispettivamente di \"Kiss You All Over\" del gruppo statunitense \"Exile\" e di \"Don't Worry Baby\" dei Beach Boys.\nNel 1979 Massimo Gori, Luciano Poltini e Alfio Vitanza con altri session-man iniziano le registrazioni di un album pubblicato solo nel 1992 per l'etichetta Mellow Records col titolo \"Vampyrs\".\nNel 1980 partecipano al Festival di Sanremo con il 45 giri \"Ritagli di luce\" ed entrano nel gruppo il bassista Dario Carlevaro ed il batterista Enzo Barbieri.\nNel 2008 si ricompone la formazione originale (con Oliviero Lacagnina, Marcello Giancarlo Dellacasa, Alfio Vitanza e Massimo Gori) con l'aggiunta di Pino Nastasi in funzione, quest'ultimo, di supporto tecnico. La band tiene una serie di concerti all'estero, in particolare Canada e Corea del Sud. Da uno di questi concerti viene registrato l'album \"Live Tasting\", mixato e prodotto da Verdiano Vera, che raccoglie la discografia del gruppo in versione live con l'aggiunta dell'inedito \"Vision of Sunlight\".\nNel 2009 esce \"Marco Polo - Sogni e viaggi\" ispirato alle vicende del viaggiatore veneziano (per l'edizione giapponese viene inserito il brano \"Lacrime d'argento\").\nNel 2010 i Latte e Miele partecipano alla trasmissione di Carlo Conti \"I migliori anni\" con il brano degli anni settanta \"Sto volando con te\".\nNel 2011 il gruppo ha effettuato una nuova tourn\u00e9e in Corea del Sud (Auditorium dell'Universit\u00e0 Cattolica di Seul) e Giappone (Clubcitt\u00e0 di Tokyo) presentando, nei due concerti, alcuni brani dell'album \"Marco Polo\".\nNel 2013 i Latte e Miele sono invitati alla Fiera Internazionale della Musica di Villanova d'Albenga e si esibiscono dal vivo durante il \"Riviera Prog Festival\". In quell'occasione, insieme al musicista Aldo De Scalzi, presentano alcuni brani dell'album, allora in lavorazione, \"Passio Secundum Mattheum - The Complete Work\". L'opera \u00e8 la riproposizione del primo lavoro del gruppo uscito nel '72 con l'aggiunta di otto brani nuovi, totalmente registrato di nuovo e che vede la presenza dei Gnu Quartet di Genova e del Coro Polifonico Classe Mista della Spezia preparato e diretto da Sergio Chierici.\nL'anno successivo, in occasione dell'uscita dell'album il gruppo si esibisce al Teatro Verdi di Sestri Ponente.\nNel 2014 registrano la cover di Lucio Battisti 'Arrivederci a questa sera' per la compilation A prog for Lucio, in uscita nel novembre dello stesso anno.\nLatteMiele 2.0.\nNel 2019 due componenti storici del gruppo, il tastierista Luciano Poltini e il vocalist Massimo Gori, assieme alla violinista Elena Aiello e il batterista Marco Biggi, formano i LatteMiele 2.0 pubblicando, nel settembre dello stesso anno, il loro primo disco, \"Paganini Experience\", dedicato al compositore genovese Niccol\u00f2 Paganini."}
{"id": "2352163", "revid": "287204", "url": "https://it.wikipedia.org/wiki?curid=2352163", "title": "Campionato svizzero di hockey su ghiaccio 1940-1941", "text": ""}
{"id": "2352166", "revid": "287204", "url": "https://it.wikipedia.org/wiki?curid=2352166", "title": "Ry\u00fbhei Kitamura", "text": ""}
{"id": "2352168", "revid": "1305772", "url": "https://it.wikipedia.org/wiki?curid=2352168", "title": "Scuola popolare di musica di Testaccio", "text": "La Scuola popolare di musica di Testaccio \u00e8 una storica scuola popolare di musica operante a Roma, nel quartiere Testaccio.\nLa storia della scuola.\nLa Scuola popolare di musica di Testaccio nasce a Roma nel 1975 su iniziativa di Bruno Tommaso insieme ad altri musicisti dell'area romana, tra cui Martin Joseph, Tony Ackerman, Maurizio Giammarco, Giancarlo Schiaffini, Eugenio Colombo, Giovanna Marini, Michele Iannaccone, Danilo Terenzi.\nLa scuola nasce a Testaccio, uno dei quartieri pi\u00f9 tradizionali di Roma, il primo quartiere operaio della capitale dopo l'Unit\u00e0 d'Italia. All'inizio la scuola rientra in un generale progetto di intervento culturale e politico di quartiere. Le attivit\u00e0 musicali partono subito, in parte ospitate nel teatro Spazio Zero. I lavori di recupero dei locali scelti coinvolgono musicisti, teatranti, futuri insegnanti, collaboratori e volenterosi insieme. L'incasso di un grande spettacolo al Teatrocirco Spaziozero, organizzato alcuni giorni prima dell'occupazione dei locali, serve a ristrutturare l'edificio.\nSubito dopo partono i primi corsi di strumento, all'epoca collettivi, con un grande spazio dedicato alla musica d'insieme. Gli abitanti di Testaccio hanno la precedenza nell'iscrizione ai corsi, l'accesso gratuito ad alcuni laboratori e partecipano a manifestazioni, concerti e alla banda di quartiere. Le attivit\u00e0 della scuola prevedono in particolare:\nPrima ancora di avviare le attivit\u00e0 la scuola ha gi\u00e0 147 iscritti e 20 insegnanti. Al termine del primo anno (1\u00ba marzo - 30 giugno 1975) gli iscritti da tutta la citt\u00e0 sono circa 250 con altrettante persone costrette in lista di attesa, per i repentini problemi di spazio tanto da costringere la scuola, nel giro di due anni, a bloccare, per motivi di spazio, il numero degli iscritti a 450. Nel giro di pochi anni la scuola estende la sua attivit\u00e0 all'Europa: \u00e8 del 1983 la tourn\u00e9e europea dell'opera \"Il Regalo dell'Imperatore\" di Giovanna Marini.\nNel 1983 nasce la biblioteca; attualmente \u00e8 dotata di oltre 9\u00a0000 titoli ed un'importante donazione, il Fondo Furlan, composta da manoscritti ed inediti del XVIII e XIX secolo.\nA partire dagli anni novanta la scuola sviluppa progetti europei di interscambio e di promozione artistica. In quegli anni si costituiscono spontaneamente \"Testaccio France\", \"Testaccio Belgique\", \"Testaccio Suisse\", \"Testaccio Espagne\", associazioni europee che si impegnano a realizzare iniziative culturali in linea con l'impostazione della scuola. Accogliendo in pieno le proposte didattiche, lo spirito associativo e i metodi della scuola, queste associazioni hanno nel tempo assunto le proprie caratteristiche.\nNel 2005 la scuola riceve, per il suo operato didattico, il premio Filippo Sienbaneck all'interno del premio Franco Abbiati della critica musicale italiana.\nAttivit\u00e0 didattica.\nL'attivit\u00e0 della scuola si basa su:\nInsieme alle attivit\u00e0 di formazione e studio, la scuola d\u00e0 largo spazio ad iniziative di promozione musicale (produzioni artistiche, organizzazione di spettacoli e rassegne, allestimenti di mostre, convegni ed attivit\u00e0 in ambito culturale ed artistico), che conferiscono all'associazione un ruolo significativo legato allo sviluppo di spazi per l'attivit\u00e0 musicale, alla diffusione e conoscenza di generi musicali poco diffusi ed alla valorizzazione delle iniziative giovanili, in modo diverso da quello accademico.\nLa musica d'insieme ha dato come risultato concreto la nascita, negli anni, di numerosi gruppi ed organici, alcuni dei quali operano con assiduit\u00e0 nel territorio: la Banda della scuola popolare di musica di Testaccio, la Big Band, la Stradabanda, il Coro di Modi Contadini e Inni e Canti di lotta di Giovanna Marini, il Coro di Voci Bianche, Il Coro dei bambini e l'Orchestra d'Archi."}
{"id": "2352173", "revid": "599013", "url": "https://it.wikipedia.org/wiki?curid=2352173", "title": "Billroth II", "text": "Con il termine Billroth II , pi\u00f9 correttamente operazione di Billroth II si intende un intervento chirurgico con il quale si procede alla rimozione della porzione inferiore dello stomaco e alla successiva anastomosi con la seconda ansa digiunale. L'operazione \u00e8 anche chiamata \"gastrodigiunostomosi termino-laterale\"\nStoria.\nIl nome lo si deve a Christian A. Billroth, chirurgo austriaco. Tale pratica fu da lui ideata nel 1881.\nIntervento.\nIn tale caso l'anastomosi avviene tra la trancia gastrica e la prima porzione dell'intestino tenue.\nDifferenze con altre operazioni chirurgiche.\nA differenza della Billroth I qui non si mantiene il transito duodenale, si osservano maggiori complicanze post-intervento, la tecnica \u00e8 pi\u00f9 complicata e la durata dell'intervento \u00e8 maggiore.\nComplicanze.\nFra le varia complicanze riportate:"}
{"id": "2352179", "revid": "287204", "url": "https://it.wikipedia.org/wiki?curid=2352179", "title": "Parco nazionale di Conguill\u00edo", "text": "Il parco nazionale di Conguill\u00edo \u00e8 un'area naturale protetta situata nelle Ande cilene, nella regione dell'Araucan\u00eda nelle regioni di Caut\u00edn e Malleco. Il suo nome proviene dalla Lingua mapudungun e significa \"acqua con semi di Araucaria\".\nL'area, che copre 602 chilometri quadrati, comprende i vulcani di Llaima e Sierra Nevada; la regione \u00e8 caratterizzata da vaste foreste che coprono antiche colate di lava di basalto e andesite. \nLe foreste sono formate in gran parte da piante di \"Araucaria\" e \"Nothofagus\", con laghi e lagune molto pittoreschi.\n\u00c8 chiamato anche Los Paraguas (l'ombrellone), riferito alla forma dei suoi alberi.\nIn questo parco sono tenute alcune riprese di \"Nel mondo dei dinosauri\", una serie televisiva della BBC."}
{"id": "2352182", "revid": "287204", "url": "https://it.wikipedia.org/wiki?curid=2352182", "title": "Lega Nazionale A 1941-1942 (hockey su ghiaccio)", "text": "La stagione 1941-1942 \u00e8 stata la quarta del campionato svizzero di hockey su ghiaccio di LNA, e ha visto campione l'HC Davos."}
{"id": "2352190", "revid": "125965430", "url": "https://it.wikipedia.org/wiki?curid=2352190", "title": "C'\u00e8 qualcuno che ride", "text": "C'\u00e8 qualcuno che ride \u00e8 una delle pi\u00f9 famose e controverse novelle di Luigi Pirandello. Fu pubblicata nelle Novelle per un anno.\nTrama.\nDurante una strana festa, che somiglia quasi ad un funerale pur non essendolo, si sente una voce che ride. La tensione, insieme al clima lugubre, che si percepisce \u00e8 data dal fatto che alcune persone sono nascoste non si sa dove a discutere qualcosa di segreto, a prendere una \"grave decisione\". La folla, scandalizzata si volta a cercare l'autore della risata e questa viene identificata in una ragazza bionda che corre. Poco dopo si scopre che non \u00e8 solo la ragazza che sta ridendo, ma anche due uomini che corrono con lei, ovvero il padre e il fratello. La folla inizia ad inseguirli e li raggiunge in una stanza vicina. I tre capiscono solo allora l'ira della gente e scappano dopo l'enorme risata inquietante del resto della folla, temendo che siano tutti quanti impazziti.\nInterpretazione.\nL'opera ha spesso suggerito \"una non equivoca ferocissima satira di un'adunata fascista\" (A. Leone de Castris). Questo perch\u00e9 la riunione cos\u00ec seria \u00e8 chiaramente l'allegoria della societ\u00e0, dove tutti interpretano una maschera. All'interno del gruppo sociale \u00e8 poi presente un gruppo elitario di persone che tengono il potere effettivo, escludendo la massa. Questo gruppo di persone, al contrario dei partecipanti, conosce il vero motivo della riunione. Qualcuno ha voluto vedere in tutto questo una critica al regime fascista e alle sue adunate. Con molta probabilit\u00e0 questo elemento \u00e8 fortemente presente nel testo, anche se bisogna rendersi conto che lo scopo di Pirandello \u00e8 quello di analizzare l'intera societ\u00e0 e che il regime fascista rappresenta solamente un campione significativo della stessa.\nDalla risata semplice a quella sarcastica.\nIl tema della novella \u00e8 la risata. Essa \u00e8 dichiarata sin dal titolo che \u00e8 frastico, in quanto \u00e8 ripreso da un'espressione di un personaggio ignoto della novella, e tematico insieme. Nella novella si succedono per\u00f2 due tipi di sorriso: quello ingenuo e naturale della famiglia che viene dalla campagna e quello invece ironico e sarcastico della folla di invitati. Il primo pu\u00f2 essere considerato spontaneo e quasi inconsapevole, il secondo nasce invece da un consapevole senso di superiorit\u00e0. Il primo esprime la naturalezza, il secondo invece la violenza con cui la civilt\u00e0 castiga chi si sottrae alle regole delle sue convenzioni sociali, qui presentate come mascherature."}
{"id": "2352191", "revid": "2033069", "url": "https://it.wikipedia.org/wiki?curid=2352191", "title": "In Case of Emergency - Amici per la pelle", "text": "In Case of Emergency - Amici per la pelle (\"In Case of Emergency\") \u00e8 una sitcom statunitense prodotta nel 2007 e trasmessa da ABC.\nTrama.\nJason, Harry, Sherman e Kelly sono vecchi compagni di liceo che si riuniscono per una serie di emergenze, scoprendo che le loro vite non sono proprio come le avevano pianificate dopo il diploma. Jason ha tentato il suicidio dopo che la societ\u00e0 di suo zio per la quale lavorava \u00e8 andata in fallimento; Harry \u00e8 divorziato e con un figlio piccolo, passa il suo tempo a rubare in casa dell'ex-moglie Maureen; Sherman \u00e8 dimagrito grazie ad una dieta da lui stesso inventata e pubblicata in un libro diventato famoso, ma, dopo che la moglie lo lascia portandosi via tutto ci\u00f2 che aveva, ha un esaurimento nervoso e finisce in prigione dopo aver \"attaccato\" un camion di dolci; Kelly \u00e8 diventata una massaggiatrice molto particolare, da cui Harry si ritrova per caso nel primo episodio.\nDurante la serie, si scoprir\u00e0 che Harry e Kelly sono pi\u00f9 che amici, Sherman diventer\u00e0 molto famoso in Giappone dopo aver tentato in tutti i modi di tornare sulla cresta dell'onda e Jason, dopo svariati corteggiamenti, riuscir\u00e0 a far innamorare di s\u00e9 una dottoressa di nome Joanna."}
{"id": "2352192", "revid": "92723", "url": "https://it.wikipedia.org/wiki?curid=2352192", "title": "Eteroorganizzazione", "text": "Il termine etero-organizzazione (pi\u00f9 spesso nella grafia eteroorganizzazione) indica, proprio per la sua composizione, una struttura organizzativa formata da diversi fattori: nel diritto commerciale \u00e8 un requisito sempre richiesto, anche in minima parte per poter essere definito imprenditore, costituendo l'elemento di distinzione fra imprenditore e lavoratore autonomo.\nPer diventare piccolo imprenditore diventa necessario intrecciare una serie di relazioni organizzative tra il proprio capitale o quello di terzi, o il lavoro di terzi con il proprio lavoro.\nUn esempio pratico potrebbe essere il tecnico della tv che nonostante abbia un suo capitale composto dal furgoncino e dalla sua valigia degli attrezzi, questi utilizza il furgoncino ed i suoi attrezzi per mettere in atto il proprio lavoro.\nEtero-organizzazione in Psicologia.\nIl termine etero-organizzazione (o eco-organizzazione secondo Edgar Morin) \u00e8 usato anche nell'ambito della psicologia e sta ad indicare la capacit\u00e0 di organizzarsi nella relazione con fattori esterni. Nello specifico un ramo della psicologia che sta cercando di applicare il modello dei sistemi complessi all'uomo, considera l'etero-organizzazione, al pari dell'auto-organizzazione una capacit\u00e0 specifica dell'essere vivente e dell'uomo. Un esempio banale dell'etero-organizzazione nell'essere umano \u00e8 la madre nello sviluppo del bambino. Il neonato si organizza e sviluppa grazie al contributo della madre. Un esempio di auto-organizzazione \u00e8 il DNA che \u00e8 un principio organizzante che proviene dall'interno.\nAll'interno di quest'ottica Beebe e Lachman evidenziano l'influenza reciproca tra bambino e figura di accudimento, dove i modelli d'interazione sono considerati propriet\u00e0 di un sistema diadico bambino-madre organizzato sia sulla autoregolazione dei suoi membri che sulla eteroregolazione.\nTutto il filone della teoria della complessit\u00e0 applicata alla psicologia sostiene che l'uomo va pensato come un sistema complesso adattivo che evolve tramite l'auto e l'etero-organizzazione.\n\"I tre elementi chiave che coinvolgono la vita di un organismo sono coerenza (auto- organizzazione), rapporto con l'ambiente (etero-organizzazione) ed evoluzione\" (Florita, 2011)."}
{"id": "2352193", "revid": "287204", "url": "https://it.wikipedia.org/wiki?curid=2352193", "title": "Culion", "text": "Culion \u00e8 una municipalit\u00e0 di Quarta classe delle Filippine, situata nella Provincia di Palawan, nella regione di Visayas Occidentale.\nLa municipalit\u00e0 si estende e comprende interamente l'isola omonima. \u00c8 formata da 14 baranggay:"}
{"id": "2352204", "revid": "1494169", "url": "https://it.wikipedia.org/wiki?curid=2352204", "title": "Cuyo", "text": ""}
{"id": "2352211", "revid": "767487", "url": "https://it.wikipedia.org/wiki?curid=2352211", "title": "Cuyo (Palawan)", "text": "Cuyo \u00e8 una municipalit\u00e0 di Quarta classe delle Filippine, situata nella Provincia di Palawan, nella regione di Visayas Occidentale. Occupa l'isola di Cuyo ed alcune isole minore dell'arcipelago omonimo.\nCuyo \u00e8 formata da 17 baranggay:"}
{"id": "2352216", "revid": "363629", "url": "https://it.wikipedia.org/wiki?curid=2352216", "title": "Trail", "text": ""}
{"id": "2352218", "revid": "599013", "url": "https://it.wikipedia.org/wiki?curid=2352218", "title": "Don Adams (cestista)", "text": ""}
{"id": "2352219", "revid": "599013", "url": "https://it.wikipedia.org/wiki?curid=2352219", "title": "Figlie di Maria e Giuseppe", "text": "Le Figlie di Maria e Giuseppe sono un istituto religioso femminile di diritto pontificio: le suore di questa congregazione, dette Dame di Maria, pospongono al loro nome la sigla D.M.J.\nStoria.\nLa congregazione venne fondata ad Aalst nel 1817 da Constant van Crombrugghe (1789-1865) per l'educazione delle fanciulle delle classi popolari: l'istituto ebbe notevole diffusione a partire dal 1830, dopo l'indipendenza del Belgio dai Paesi Bassi.\nLe Dame di Maria ricevettero il pontificio decreto di lode nel 1863 e vennero approvate definitivamente dalla Santa Sede nel 1891.\nAttivit\u00e0 e diffusione.\nLe Dame di Maria si dedicano all'istruzione e all'educazione cristiana della giovent\u00f9.\nSono presenti in Europa (Belgio, Irlanda, Italia, Regno Unito), in Africa (Burundi, Camerun, Ghana, Uganda) e in America (Brasile, Stati Uniti d'America): la sede generalizia, dal 1962, \u00e8 a Roma.\nAl 31 dicembre 2005 l'istituto contava 218 religiose in 36 case."}
{"id": "2352220", "revid": "124791389", "url": "https://it.wikipedia.org/wiki?curid=2352220", "title": "Coppa Svizzera (hockey su ghiaccio)", "text": "La Coppa Svizzera di hockey su ghiaccio \u00e8 un torneo organizzato in Svizzera dal 1957 e terminato temporaneamente dopo l'edizione del 1966. A partire dalla stagione 2014-2015 viene riproposta con fasi a eliminazione diretta. Si parte dai sedicesimi in cui si affrontano 32 squadre.\nFormula.\nDal 1957, anno di fondazione, la coppa si \u00e8 sempre svolta con la formula dello scontro diretto a turno singolo. Nel 1966 si \u00e8 svolta l'ultima edizione di questo tipo.\nNel 2013 \u00e8 stato annunciato che dal anno successivo ritorner\u00e0 il torneo ma in modo differente: a eliminazione diretta. Le squadre partecipanti sono 32: 12 di LNA, 10 di LNB e 10 di leghe minori che si affrontano a partire dai sedicesimi di finale. Nel primo turno non si sfidano i team di LNA e le partite si disputano sulle piste delle squadre di categoria inferiore. C'\u00e8 anche una divisione in base alla collocazione geografica."}
{"id": "2352221", "revid": "729019", "url": "https://it.wikipedia.org/wiki?curid=2352221", "title": "Dumaran", "text": "Dumaran \u00e8 una municipalit\u00e0 di Quarta classe delle Filippine, situata nella Provincia di Palawan, nella regione di Visayas Occidentale. Occupa la parte della punta nord-est dell'isola di Palawan e la parte sud dell'isola di Dumaran.\nDumaran \u00e8 formata da 16 baranggay:"}
{"id": "2352224", "revid": "599013", "url": "https://it.wikipedia.org/wiki?curid=2352224", "title": "Joe Cooke", "text": ""}
{"id": "2352232", "revid": "767487", "url": "https://it.wikipedia.org/wiki?curid=2352232", "title": "El Nido", "text": "El Nido \u00e8 una municipalit\u00e0 di Prima classe delle Filippine, situata nella Provincia di Palawan, nella regione di Visayas Occidentale.\nEl Nido \u00e8 formata da 18 baranggay:"}
{"id": "2352237", "revid": "767487", "url": "https://it.wikipedia.org/wiki?curid=2352237", "title": "Vic Bartolome", "text": ""}
{"id": "2352240", "revid": "767487", "url": "https://it.wikipedia.org/wiki?curid=2352240", "title": "Gary Zeller", "text": ""}
{"id": "2352242", "revid": "767487", "url": "https://it.wikipedia.org/wiki?curid=2352242", "title": "Ron Knight", "text": ""}
{"id": "2352244", "revid": "767487", "url": "https://it.wikipedia.org/wiki?curid=2352244", "title": "Levi Fontaine", "text": ""}
{"id": "2352245", "revid": "767487", "url": "https://it.wikipedia.org/wiki?curid=2352245", "title": "Kalayaan (Palawan)", "text": "Kalayaan Islands \u00e8 una municipalit\u00e0 di Quinta classe delle Filippine, situata nella Provincia di Palawan, nella regione di Visayas Occidentale.\nKalayaan islands \u00e8 formata da un solo baranggay chiamato Pag-asa (Pob.)."}
{"id": "2352256", "revid": "599013", "url": "https://it.wikipedia.org/wiki?curid=2352256", "title": "Larry Mikan", "text": ""}
{"id": "2352258", "revid": "287204", "url": "https://it.wikipedia.org/wiki?curid=2352258", "title": "Lega Nazionale A 1942-1943 (hockey su ghiaccio)", "text": "La stagione 1942-1943 \u00e8 stata la quinta del campionato svizzero di hockey su ghiaccio di LNA, e ha visto campione l'HC Davos."}
{"id": "2352259", "revid": "1378405", "url": "https://it.wikipedia.org/wiki?curid=2352259", "title": "P\u00ebtr Andreevi\u010d Vjazemskij", "text": "Biografia.\nNato nella ricca famiglia dei principi Vjazemszkij, di antica nobilt\u00e0, era il figlio di Andrej Ivanovi\u010d Vjazemskij (1754-1807), e della sua seconda moglie, l'irlandese Jenny Quinn O'Reilly (1762-1802), in seguito Evgenija Ivanovna Vjazemskaja.. Ebbe un'educazione di comparata al suo stato sociale frequentando il collegio gesuitico di San Pietroburgo. Nel 1807, a seguito della morte dei genitori, venne preso sotto l'ala protettrice di suo cognato, lo scrittore Nikolaj Michajlovi\u010d Karamzin e gi\u00e0 nel 1808 ebbe modo di veder pubblicate le sue prime opere in versi.\nFu impegnato nella guerra contro l'invasione napoleonica e partecip\u00f2 alla battaglia di Borodino.\nNel 1817, grazie a delle conoscenze, egli ricevette l'incarico di traduttore presso il Commissario imperiale nel Regno di Polonia, a Varsavia. Il 28 marzo 1819 venne promosso a consigliere di corte, e il 19 ottobre dello stesso anno divenne consigliere collegiale.\nPartendo da idee politiche dichiaratamente liberali, che all'inizio degli anni venti divennero piuttosto marcate, tanto da essere in qualche modo emarginato dalla vita pubblica, Vjazemszkij fu anche definito, nel novecento, un \"decabrista senza dicembre\", in chiaro riferimento alla sua mancata partecipazione alla congiura, dovuta principalmente ai suoi dubbi riguardo alla reale ed effettiva efficacia di una riforma del paese partendo dalla base di un'azione di uno sparuto gruppo di nobili illuminati.\nA seguito del fallimento della cospirazione, le idee politiche di Vjazemszkij vedranno un'evoluzione in senso conservatore, che lo portarono, nel 1830 a rientrare nei ranghi dell'amministrazione e in seguito a far parte, sostanzialmente, dell'ala conservatrice del panorama politico dell'impero.\nAccanto a Jazykov, \u00e8 il maggior lirico della corrente puskiniana.\nLetterato di vasta cultura, raggiunse nei suoi versi, ispirati ad intenti talora satirici a volte elegiaci, dai quali emerge una visione del mondo cupa e amara, un magistero formale ancora oggi prezioso sul piano della tecnica del linguaggio.\nAssai interessante la sua opera critica, di cui merita soprattutto ricordare il saggio del 1848 su Fonvizin.\nMatrimonio.\nNel 1811 spos\u00f2 la principessa Vera F\u00ebdorovna Gagarina (1790-1886), figlia del principe F\u00ebdor Sergeevi\u010d Gagarin e di Praskov'ja Jur'evna Trubeckaja. Ebbero otto figli, ma la maggior parte di loro morirono durante l'infanzia:\nMorte.\nDal 1873 visse a Bad Homburg vor der H\u00f6he, dove le sue condizioni fisiche e psicologiche peggiorarono. Mor\u00ec il 10 novembre 1878, all'et\u00e0 di 87 anni a Baden-Baden. Il suo corpo venne trasportato in Russia e fu sepolto presso il cimitero del Monastero di Aleksandr Nevskij, a San Pietroburgo."}
{"id": "2352260", "revid": "729019", "url": "https://it.wikipedia.org/wiki?curid=2352260", "title": "Linapacan", "text": "Linapacan \u00e8 una municipalit\u00e0 di Quinta classe delle Filippine, situata nella Provincia di Palawan, nella regione di Visayas Occidentale.\nLinapacan \u00e8 formata da 10 baranggay:"}
{"id": "2352261", "revid": "23691525", "url": "https://it.wikipedia.org/wiki?curid=2352261", "title": "Fiume Sile", "text": ""}
{"id": "2352263", "revid": "287204", "url": "https://it.wikipedia.org/wiki?curid=2352263", "title": "Lega Nazionale A 1943-1944 (hockey su ghiaccio)", "text": "La stagione 1943-1944 \u00e8 stata la sesta del campionato svizzero di hockey su ghiaccio di LNA, e ha visto campione l'HC Davos."}
{"id": "2352264", "revid": "92723", "url": "https://it.wikipedia.org/wiki?curid=2352264", "title": "Diocesi di Taormina", "text": "La diocesi di Taormina (in latino: \"Dioecesis Tauromenitana\") \u00e8 una sede soppressa e sede titolare della Chiesa cattolica.\nStoria.\nTaormina, la greca \"Tauromenion\", fu un'antica sede vescovile della Sicilia. La tradizione attribuisce a san Pietro la sua fondazione, per avervi inviato come primo vescovo il suo discepolo Pancrazio, oriundo della Cilicia. Questi \u00e8 ricordato dal \"Martirologio Romano\" alla data dell'8 luglio: \"A Taormina in Sicilia, san Pancrazio, vescovo e martire, ritenuto primo vescovo di questa Chiesa\".\nTesti agiografici menzionano altri tre vescovi di Taormina, attribuiti ai primi tre secoli. Massimo \u00e8 menzionato in un sinassario greco del X secolo, che attinge alla \"Vita e martirio di San Pancrazio\" (VIII-IX secolo). Evagrio \u00e8 il nome dell'autore della \"Vita\"; secondo Lanzoni, questi \u00abpu\u00f2 aver raccolto il nome, del quale volle coprirsi, nei dittici della chiesa di Taormina; del resto nel sinodo di Antiochia dell'anno 363 compare un \"Evagrius siculus\"\u00bb, forse vescovo di Taormina. Nicone infine appare in un \"Martirio\", che colloca la sua morte il 23 marzo 273.\nLa diocesi \u00e8 storicamente documentata per la prima volta in una lettera di papa Leone I, scritta nel 447 ai vescovi della Sicilia, ai quali il pontefice sottopone il caso del vescovo di Taormina, di cui non fa il nome, accusato dai suoi preti di sperperare i beni della Chiesa. Il successivo vescovo noto \u00e8 Rogato, presente al sinodo di Roma del 501 indetto da papa Simmaco.\nL'epistolario dei pontefici del VI secolo ci fanno conoscere i nomi di altri tre vescovi di Taormina. Secondo \u00e8 menzionato in tre lettere di papa Pelagio I di marzo e aprile del 559. Nella lettera di papa Gregorio Magno del mese di agosto 591 al suo legato in Sicilia, si fa menzione del vescovo Vittorino, a quell'epoca gi\u00e0 morto, e che aveva visto usurpati, durante il suo episcopato, i beni della Chiesa di Taormina. Altre lettere di Gregorio Magno sono indirizzate al vescovo Secondino, documentato dal 591 al 603; in alcune lettere il papa affida a Secondino due libri delle sue omelie con il compito di leggerle e di correggerle.\nPer il VII secolo sono noti due vescovi di Taormina: Giusto, che prese parte al sinodo lateranense indetto nel 649 da papa Martino I contro il monotelismo; e Pietro, che partecip\u00f2 al sinodo romano indetto da papa Agatone nel 680 in preparazione di quello ecumenico, aperto nello stesso anno a Costantinopoli.\nCome attesta l'epistolario di Gregorio Magno, fino agli inizi del VII secolo la Sicilia non aveva sedi metropolitane e, bench\u00e9 sottomessa politicamente all'impero bizantino, dipendeva dal punto di vista ecclesiastico dal patriarcato di Roma. Solo dalla prima met\u00e0 dell'VIII secolo, in seguito alle controversie sull'iconoclastia, la Sicilia fu sottratta dall'imperatore Leone III Isaurico alla giurisdizione di Roma e sottomessa al patriarcato di Costantinopoli; tra VIII e IX secolo fu istituita la sede metropolitana di Siracusa, cui furono assoggettate tutte le diocesi siciliane, compresa quella di Taormina. La diocesi appare in diverse \"Notitiae Episcopatuum\" del patriarcato di Costantinopoli, fino al X secolo, al secondo posto nell'ordine gerarchico delle sedi, dopo la metropolia siracusana.\nAppartengono a questa fase della storia della diocesi i successivi vescovi di Taormina, che furono tutti greci. Tre di loro, Teodoro, Leonzio e Niceta, sono noti grazie alla scoperta dei loro sigilli episcopali, attribuibili all'VIII secolo, scritti in greco. Giovanni fu tra i padri del concilio di Nicea del 787. Nel IX secolo il vescovo Zaccaria ebbe parte nella complessa disputa che port\u00f2 Ignazio I e Fozio I a competere per il seggio patriarcale; per il sostegno dato a Fozio, Zaccaria ricevette dal patriarca il titolo di arcivescovo, ma fu deposto da papa Niccol\u00f2 I e poi dal concilio costantinopolitano dell'869-870. L'ultimo vescovo taorminese \u00e8 san Procopio, che fu decapitato in seguito alla definitiva occupazione araba della citt\u00e0 dopo due anni di assedio (906).\nNell'XI secolo, quando la Sicilia fu riconquistata dai Normanni, la sede di Taormina non fu pi\u00f9 restaurata ed il suo territorio entr\u00f2 a fare parte dapprima della diocesi di Troina e poi di quella di Messina.\nDal 1969 Taormina \u00e8 annoverata tra le sedi vescovili titolari della Chiesa cattolica; dal 31 luglio 1971 l'arcivescovo, titolo personale, titolare \u00e8 Edoardo Rovida, gi\u00e0 nunzio apostolico in Portogallo."}
{"id": "2352268", "revid": "729019", "url": "https://it.wikipedia.org/wiki?curid=2352268", "title": "Magsaysay (Palawan)", "text": "Magsaysay \u00e8 una municipalit\u00e0 di Quinta classe delle Filippine, situata nella Provincia di Palawan, nella regione di Visayas Occidentale. Occupa una parte dell'isola di Cuyo e alcune isole minori.\nMagsaysay \u00e8 formata da 11 baranggay:"}
{"id": "2352276", "revid": "76963", "url": "https://it.wikipedia.org/wiki?curid=2352276", "title": "Tar\u014d Yamamoto", "text": "Riconoscimenti.\nNel 2004 ha vinto il Blue Ribbon Awards come miglior attore non protagonista per il film \"Moon Child\"."}
{"id": "2352282", "revid": "322321", "url": "https://it.wikipedia.org/wiki?curid=2352282", "title": "Sede titolare di Sulci", "text": "Sulci (in latino: \"Sulcitana\") \u00e8 una sede titolare della Chiesa cattolica.\nStoria.\nLe prime tracce della diocesi di Sulci le ritroviamo nel 484 quando il vescovo di Sulci (odierna Sant'Antioco), Vitale, partecip\u00f2 al concilio di Cartagine. Al principio del XIII secolo la sede della diocesi fu trasferita da Sulci a Tratalias. Ed ancora fu traslata da Tratalias a Iglesias da papa Giulio II con la bolla \"Aequum reputamus\" del 26 novembre 1503. Tuttavia nel 1514 la diocesi fu unita all'arcidiocesi di Cagliari fino al 18 maggio 1763, quando fu ristabilita con sede a Iglesias.\nDal 1966 Sulci \u00e8 annoverata tra le sedi vescovili titolari della Chiesa cattolica; dal 17 agosto 2013 l'arcivescovo, titolo personale, titolare \u00e8 Jean-Marie Speich, nunzio apostolico in Slovenia e delegato apostolico in Kosovo."}
{"id": "2352283", "revid": "729019", "url": "https://it.wikipedia.org/wiki?curid=2352283", "title": "Stazione di Chiaramonte Gulfi", "text": "La stazione di Chiaramonte Gulfi era una stazione ferroviaria passante di superficie al servizio di Chiaramonte Gulfi, situata a 1,5\u00a0km a sud del paese lungo la ferrovia a scartamento ridotto Siracusa-Ragusa-Vizzini.\nStoria.\nLa stazione venne costruita e inaugurata nel 1922 in seguito alla costruzione della ferrovia realizzata dalla \"Societ\u00e0 Anonima per le ferrovie secondarie della Sicilia\" (SAFS) per la connessione dei numerosi e importanti centri abitati delle provincie di Ragusa e Siracusa. La stazione di Chiaramonte Gulfi fu chiusa nel 1949 a seguito della chiusura all'esercizio del tratto da Bivio Giarratana a Ragusa per la diminuzione del traffico merci conseguente alla crisi del dopoguerra, e rimase abbandonata fino all'inizio degli anni novanta quando fu ceduta a privati. Oggi l'edificio della stazione \u00e8 stato rimodernato e trasformata in un albergo-ristorante.\nStrutture e impianti.\nLa stazione, situata sul tratto \"bivio Giarratana-Ragusa\", era dotata di 2 binari passanti, torre dell'acqua e di un piccolo scalo merci servito da due binari tronchi.\nDal \"bivio di Giarratana\" fino alla \"stazione di Chiaramonte Gulfi\" il tracciato aveva un andamento tortuoso seguendo il fianco della montagna, il Monte Lauro (986\u00a0m s.l.m.) prima e il Monte Arcibessi (906\u00a0m s.l.m.) dopo, con molti tratti in galleria e in trincea. Il resto del tragitto dalla \"stazione di Chiaramonte\" fino alla \"stazione della Nunziata\" si presentava abbastanza pianeggiante seguendo la linea naturale dell'altopiano ibleo, e poi affiancando la linea ferroviaria FS per gli ultimi 3,5\u00a0km arrivava alla stazione di Ragusa SAFS (518\u00a0m s.l.m.). La stazione si trova a 845\u00a0m s.l.m. ed era la stazione pi\u00f9 alta di questa linea.\nL'autoservizio sostitutivo.\nLa chiusura della linea ferroviaria venne seguita dall'istituzione di vari \"servizi sostitutivi\" su strada (autobus) gestiti dalla stessa SAFS."}
{"id": "2352284", "revid": "1864179", "url": "https://it.wikipedia.org/wiki?curid=2352284", "title": "Kyle Hines", "text": "Carriera.\nVeroli Basket (2008-2010).\nDopo non essere stato scelto al Draft NBA 2008, si accasa alla Veroli Basket, nella quale gioca per due anni in Legadue e riesce a conquistare due volte la Coppa Italia di Legadue, venendo anche nominato MVP nella prima occasione.\nBrose Bamberg (2010-2011).\nNell'estate del 2010, lascia la squadra laziale per accasarsi con il Brose Bamberg, militante nella Bundesliga. Con la squadra bavarese, vince una Supercoppa tedesca, la Coppa di Germania e il campionato. A titolo individuale, viene nominato MVP delle \"finals\" della Bundesliga e del BBL All-Star Game. \nOlympiakos (2011-2013).\nNel luglio 2011, Kyle Hines firma con l'Olympiakos. \nCon la squadra greca vince, nel 2012, la 72\u00b0 edizione del campionato greco e due edizioni consecutive, nel 2012 e nel 2013, dell'EuroLegue, la massima competizione del basket continentale. Contribuisce in modo determinante alle vittorie della squadra, soprattutto con delle notevoli prestazioni difensive.\nIl 24 giugno 2013, il giocatore statunitense si avvale dell'opt-out, rescindendo il contratto con l'Olympiakos e accasandosi con i russi del CSKA Mosca. \nCSKA Mosca (2013-2020).\nIl 28 giugno 2013, Kyle Hines firma un contratto biennale con il CSKA Mosca, una delle squadre pi\u00f9 forti del basket europeo.\nLe prime due stagioni in terra russa si rivelano complicate per il centro. La squadra non riesce a imporsi in Europa, il giocatore non riesce a imporsi nella squadra, raggiungendo il suo career-lows (minimo di punti medi realizzati). Nonostante le difficolt\u00e0, dopo la vittoria in VTB United League, estende il suo contratto per altri due anni.\nLa stagione successiva si conclude con la vittoria dell'EuroLegue 2015-2016 e la vittoria individuale dell'EuroLegue Best-Defender. A questa, si associa la vittoria finale in VTB United League, il trofeo vinto pi\u00f9 volte in maglia moscovita dal talento americano (sei volte, consecutivamente). \nIl 16 giugno 2017, estende nuovamente il suo contratto per altri due anni. Nel 2018, vince, per la seconda volta in carriera, l'EuroLegue Best-Defender. A differenza dell'occasione precedente, alla gioia individuale non corrisponde una di squadra. Questa arriver\u00e0 l'anno successivo, con la vittoria del CSKA Mosca nell'edizione 2018-19 dell'EuroLegue.\nOlimpia Milano (2020-oggi).\nNel giugno del 2020 Hines torna a giocare in Italia 10 anni dopo aver lasciato Veroli, firmando un contratto di due anni con l'Olimpia Milano, militante in Serie A e in Eurolega, dopo aver speso 7 anni con il CSKA Mosca. Nella prima stagione con i biancorossi, vince la Supercoppa Italiana 2020, la Coppa Italia 2021 e ottiene il terzo posto nell'EuroLegue 2020-21.\nLa seconda stagione in biancorosso gli permette di aggiungere in bacheca la seconda Coppa Italia. "}
{"id": "2352285", "revid": "2092989", "url": "https://it.wikipedia.org/wiki?curid=2352285", "title": "Narra (Palawan)", "text": "Narra \u00e8 una municipalit\u00e0 di Prima classe delle Filippine, situata nella Provincia di Palawan, nella regione di Visayas Occidentale.\nNarra \u00e8 formata da 23 baranggay:"}
{"id": "2352286", "revid": "287204", "url": "https://it.wikipedia.org/wiki?curid=2352286", "title": "Lega Nazionale A 1944-1945 (hockey su ghiaccio)", "text": "La stagione 1944-1945 \u00e8 stata la settima del campionato svizzero di hockey su ghiaccio di LNA, e ha visto campione l'HC Davos.\nSpareggio promozione/retrocessione.\nIl Grasshopper Z\u00fcrich \u00e8 sconfitto dallo Young Sprinters de Neuch\u00e2tel per 7-1, e quest'ultimo viene promosso in massima divisione."}
{"id": "2352287", "revid": "767487", "url": "https://it.wikipedia.org/wiki?curid=2352287", "title": "Vann Williford", "text": ""}
{"id": "2352290", "revid": "123615588", "url": "https://it.wikipedia.org/wiki?curid=2352290", "title": "Giulia Rondon", "text": "Giocava nel ruolo di palleggiatrice\nCarriera.\nCresciuta nella Turris di Pisa, entr\u00f2 nel 2002 a far parte delle giovanili della Nazionale, venendo chiamata a far parte del Club Italia. Nel 2004 vinse il campionato europeo Under-19 e nello stesso anno esord\u00ec in Serie B1 con maglia della Walcor Cremona. Nel 2005 debutta in nazionale maggiore, vincendo la medaglia di bronzo ai XV Giochi del Mediterraneo.\nNella stagione 2005-06 debutt\u00f2 in A1 con la Scavolini Pesaro; con le marchigiane vinse una Coppa CEV. Ritorn\u00f2 a Cremona, salita nel frattempo in Serie A2, nel 2006-07 per due stagioni. Nella prima vinse il premio di miglior giovane del campionato, nella seconda guid\u00f2 la squadra lombarda alla finale dei play-off promozione. Nel 2008 ha vinto il Trofeo Valle d'Aosta.\nNel 2008-09 ha fatto ritorno in A1 con la maglia dell'Unicom Starker Kerakoll Sassuolo, con cui ha disputato i play-off scudetto. Con la nazionale vince la medaglia d'argento al Montreux Volley Masters, la medaglia d'oro ai XVI Giochi del Mediterraneo. Dopo la vittoria al campionato europeo, ha tronfato anche in Grand Champions Cup.\nNell'estate del 2009 viene ingaggiata dalla Rebecchi La Lupa Piacenza, con la quale chiude ultima il campionato; con la nazionale si aggiudica un bronzo al World Grand Prix.\nPer la stagione 2010-11 viene ingaggiata dalla Pallavolo Sirio Perugia, anche se a met\u00e0 annata passa al GSO Villa Cortese, con la quale vince la Coppa Italia. Nell'agosto del 2011 la giocatrice passa nelle file del Crema Volley, in Serie A2, per la stagione 2011-12, ottenendo la promozione nella massima categoria.\nNella stagione 2012-13 torna nuovamente nella squadra di Villa Cortese, mentre in quella successiva passa alla neonata societ\u00e0 della LJ Volley di Modena, dove resta per due annate.\nNella stagione 2015-16 si accasa alla Pallavolo Scandicci, dove resta per due campionato prima di essere acquistata nella stagione 2016-17 dal Volleyball Casalmaggiore, sempre in Serie A1.\nAlbtermine della stagione 2017-2018, devide di ritirarsi."}
{"id": "2352292", "revid": "599013", "url": "https://it.wikipedia.org/wiki?curid=2352292", "title": "Jim Hayes", "text": ""}
{"id": "2352293", "revid": "1543377", "url": "https://it.wikipedia.org/wiki?curid=2352293", "title": "123\u00ba Reggimento fanteria &quot;Chieti&quot;", "text": "Il 123\u00ba Reggimento \"Chieti\" \u00e8 stata un'unit\u00e0 dell'Esercito Italiano con sede a Chieti nella caserma dedicata al Generale Gabriele Berardi. Dal Reggimento dipendeva dal 1\u00ba aprile 2006 il 57\u00ba Battaglione \"Abruzzi\" di Sulmona.\nProfilo Storico.\nIl Reggimento \u00e8 l'erede del 123\u00ba Reggimento fanteria costituitosi dal deposito del 18\u00ba Reggimento fanteria, che era inquadrato insieme al 124\u00ba Reggimento fanteria nella Brigata \"Chieti\", costituita il 1\u00ba marzo 1915 nell'omonima citt\u00e0.\nPrima guerra mondiale (anni 1915-1918).\nEsso prese parte alla Prima guerra mondiale partecipando alle seguenti campagne:\nIl Reggimento fu sciolto nel 1920.\nTempi recenti.\nIl 15 aprile 1985 fu ricostituito in Chieti il 123\u00ba Battaglione Fanteria \"Chieti\" con compiti di addestramento Reclute, per trasformazione del distaccamento del 235\u00ba battaglione fanteria \"Piceno\", al quale sono affidate Bandiera e tradizioni del 123\u00ba reggimento fanteria. Nel 1992 cambia la denominazione in 123\u00ba Battaglione \"Chieti\". Il 4 settembre 1997 il battaglione concorre alla ricostituzione del 123\u00ba Reggimento \"Chieti\", trasformato poi in Reparto Addestrativo Volontari (RAV) per l'addestramento dei Volontari in ferma prefissata di un anno (VFP1), alle dipendenze (dal 1\u00ba luglio 2005) del Raggruppamento Unit\u00e0 Addestrative di Capua (RUA). Dal 1\u00ba aprile 2006 il Reparto inquadra, a fianco del I Battaglione (su tre compagnie: la 1\u00aa Compagnia \"Draghi\", la 2\u00aa Compagnia \"Falchi\" e la 3\u00aa Compagnia \"Aquile\"), il 57\u00ba Battaglione \"Abruzzi\" di Sulmona ed addestra il personale destinato ai Reparti dell'Esercito dislocati nelle regioni Abruzzo, Umbria, Toscana, Campania e Lazio.\nIl Reggimento infine, nell'ambito del ridimensionamento dello strumento militare deciso dal Governo Monti, viene sciolto il 27 settembre 2012. La bandiera di guerra \u00e8 conservata nel Sacrario delle bandiere al Vittoriano.\nOnorificenze.\nNella sua storia il 123\u00ba Reggimento fanteria \"Chieti\" ha meritato le seguenti onorificenze alla bandiera:\nStemma Araldico.\nScudo: Partito semitroncato: nel primo di rosso, alla croce d'argento, accantonata da quattro chiavi d'oro, poste in fascia, con gli ingegni attigui al braccio verticale della croce e all'ingi\u00f9 (Chieti); nel secondo, di azzurro, al monte di tre colli all'italiana, d'argento, fondato sulla partizione; nel terzo, d'argento, all'aquila di nero, con le ali munite di due gambi curvi, terminanti in alto a trifoglio, d'oro, rostrata e armata dello stesso, allumata e linguata di rosso, il petto caricato da tre f\u00ecammelle, dello stesso, poste due, una (Trento).\nCorona turrita.\nOrnamenti esteriori:\nlista bifida: d'oro, svolazzante, collocata sotto la punta dello scudo, incurvata con la concavit\u00e0 rivolta verso l'alto, riportante il motto: \"CON RINNOVATO ARDOR\"\nonorificenza: accollata alla punta dello scudo con l'insegna dell'Ordine Militare d'Italia pendente al centro del nastro con i colori della stessa\nSintesi della blasonatura\nScudo di forma Sannitica tripartito.\nNella prima partizione compare \"l'arme di Chieti\".\nNella seconda partizione in alto \"i monti su smalto azzurro\" ricordano la partecipazione alla Guerra 1915/18.\nNella seconda partizione in basso \"l'arme di Trento\" ricorda il contributo alla liberazione della citt\u00e0 (3.novembre.1918).\nArmi e mezzi in dotazione.\nInformazioni ricavate dalla pagina del 123\u00ba Reggimento fanteria \"Chieti\" sul sito dello Stato Maggiore dell'Esercito."}
{"id": "2352294", "revid": "124202769", "url": "https://it.wikipedia.org/wiki?curid=2352294", "title": "Pixelmator", "text": "Pixelmator (ora Pixelmator Classic) \u00e8 un programma di grafica digitale creato per Mac dal Pixelmator Team Ltd. \u00c8 stato creato con una combinazione di tecnologie open source e di altre tecnologie integrate in macOS. Pixelmator ha tutte le funzioni principali di un programma di grafica, come pennelli, correzione colore, livelli modificabili e trasparenti. Il programma sfrutta la GPU per processare le azioni. Si pu\u00f2 usare Automator per creare flussi integrabili con Pixelmator. Il programma sfrutta le librerie Core Image, OpenCL, OpenGL e Grand Central Dispatch."}
{"id": "2352297", "revid": "330183", "url": "https://it.wikipedia.org/wiki?curid=2352297", "title": "Pole Position", "text": ""}
{"id": "2352299", "revid": "125756512", "url": "https://it.wikipedia.org/wiki?curid=2352299", "title": "Fabrizio Biggio", "text": "Carriera.\nNasce a Firenze nel 1974, da padre pugliese e madre francese.\nNel 1997 conduce su Canale 10 di Cecchi Gori un programma sulla scuola chiamato \"La Zanzara in Classe\", regia di Franco Boldrini, tuttora in programmazione su una rete regionale.\nDal 2000 al 2001 Biggio ha recitato in \"MTV Mad\", programma televisivo che, parallelamente allo show condotto in studio da Gip, seguiva le bizzarre avventure improvvisate per strada dal \"Nongio\" (Francesco Mandelli) e dal Biggio, che fingevano di essere dei semplici spettatori del programma su MTV.\nNel 2001 conduce a fianco della vj Paola Maugeri il programma musicale \"MTV Select\" e nel 2002 \"MTV On the beach\" con Camila Raznovich e Francesco Mandelli su MTV.\nHa presentato \"Hit List Italia+\", programma musicale che, oltre a fare la classifica dei singoli e dei 20 album pi\u00f9 venduti in Italia, ha dedicato uno spazio a brani storici del passato che sono stati in vetta alla hit parade italiana.\nNel 2004 ha condotto il programma comico \"MTV Pets Show\" con Francesco Mandelli e la partecipazione di Trevor e Hamish su MTV.\nNel 2004 e nel 2005 conduce il morning-show di Radio Milano Uno e Radio Roma Uno.\nNel 2005 ha fatto parte della sit-com \"MTV Bathroom\" con Francesco Mandelli su MTV.\nDal 2006 conduce il programma radiofonico \"Play People\", in onda dal luned\u00ec al venerd\u00ec dalle 16 alle 18 in cui ogni giorno il conduttore seleziona una donna o un uomo a cui viene chiesto di indicare le tre caratteristiche che dovrebbe possedere il partner ideale.\nPlay Radio aggiunge una quarta caratteristica e invita tre utenti con il profilo corrispondente a telefonare entro un'ora: il pi\u00f9 veloce ha diritto ad un viaggio e i due utenti formano la coppia del giorno.\n\u00c8 stato protagonista nella sitcom \"I soliti idioti\" (2009-2012) insieme a Francesco Mandelli ricomponendo la coppia di MTV Mad. Le puntate sono ancora replicate su Comedy Central e su MTV.\nDal 16 gennaio 2010 conduce con Simona Ventura, \"Ventura Football Club\" su Radio Uno.\nInsieme al suo collega Francesco Mandelli e la cantante Nina Zilli, ha condotto la sesta edizione dei \"TRL Awards\" che si sono tenuti a Firenze, in Piazza Santa Croce, il 20 aprile 2011 su MTV.\nIl 30 giugno 2011 ha presentato, insieme a Valentina Correani, la prima serata degli MTV Days 2011, presso Piazza Castello (Torino).\nIl 15 febbraio 2012 \u00e8 ospite assieme a Francesco Mandelli al Festival di Sanremo nei panni de \"I soliti idioti\".\nNel 2012, lui e Mandelli doppiano l'ottava stagione della serie animata \"Beavis and Butt-head\", nei ruoli dei protagonisti Beavis e Butt-head.\nNel 2013, sempre insieme al collega Mandelli, doppia il mostro a due teste Terry e Terri nel film Pixar \"Monsters University\".\nIl 14 dicembre 2014 viene annunciata da Carlo Conti la sua partecipazione al Festival di Sanremo 2015 insieme a Francesco Mandelli con il brano \"Vita d'inferno\".\nAl termine della quarta serata, il brano \u00e8 tra i quattro esclusi dalla finale.\nDal 2016 conduce \"Stracult\", trasmissione televisiva di cinema, trasmessa su Rai 2.\nNel 2017 conduce \"Meglio tardi che mai\", un comedy show in Giappone con Edoardo Vianello, Lando Buzzanca, Adriano Panatta e Claudio Lippi."}
{"id": "2352300", "revid": "599013", "url": "https://it.wikipedia.org/wiki?curid=2352300", "title": "Dennis Awtrey", "text": ""}
{"id": "2352302", "revid": "712828", "url": "https://it.wikipedia.org/wiki?curid=2352302", "title": "Tsubasa Kurenai", "text": ""}
{"id": "2352304", "revid": "38120", "url": "https://it.wikipedia.org/wiki?curid=2352304", "title": "West e Soda", "text": ""}
{"id": "2352305", "revid": "38120", "url": "https://it.wikipedia.org/wiki?curid=2352305", "title": "West e soda", "text": ""}
{"id": "2352306", "revid": "38120", "url": "https://it.wikipedia.org/wiki?curid=2352306", "title": "West and soda", "text": ""}
{"id": "2352307", "revid": "38120", "url": "https://it.wikipedia.org/wiki?curid=2352307", "title": "West &amp; soda", "text": ""}
{"id": "2352308", "revid": "38120", "url": "https://it.wikipedia.org/wiki?curid=2352308", "title": "West &amp; Soda", "text": ""}
{"id": "2352309", "revid": "486946", "url": "https://it.wikipedia.org/wiki?curid=2352309", "title": "Dahuk (provincia)", "text": ""}
{"id": "2352314", "revid": "38120", "url": "https://it.wikipedia.org/wiki?curid=2352314", "title": "Il Risveglio del Demone", "text": ""}
{"id": "2352315", "revid": "761306", "url": "https://it.wikipedia.org/wiki?curid=2352315", "title": "Tavellone", "text": ""}
{"id": "2352317", "revid": "761306", "url": "https://it.wikipedia.org/wiki?curid=2352317", "title": "Tavellina", "text": ""}
{"id": "2352320", "revid": "113765731", "url": "https://it.wikipedia.org/wiki?curid=2352320", "title": "Fiorella Mannoia (album 1983)", "text": "Fiorella Mannoia \u00e8 un 33 giri dell'omonima cantante romana, pubblicato nell'aprile 1983 dalla CGD - Compagnia Generale del Disco (Catalogo: CGD 20357 - Matrici: 2c 20357-1L/2c 20357-2L). Il 33 giri \u00e8 stato prodotto da Mario Lavezzi ed arrangiato dallo stesso Lavezzi insieme a Memmo Foresi, ed arriva undici anni dopo il primo disco. Nel lato A dell'album alla traccia numero 1, \"Torneranno gli angeli\", compare Renato Zero come corista, mentre alle tracce 4 (\"L'altra faccia della Luna\") e 5 (\"Dimmi di no\") vi \u00e8 la collaborazione del sassofonista Claudio Pascoli. Nel lato B, invece, troviamo la traccia 5, \"Canto contro\", con gli arrangiamenti curati da Alessandro Centofanti; e la traccia 1, \"Il posto delle viole\", in cui vi \u00e8 la collaborazione del sassofonista Giorgio Baiocco.\nTracce.\nDurata totale: 35 min : 23 s"}
{"id": "2352326", "revid": "767487", "url": "https://it.wikipedia.org/wiki?curid=2352326", "title": "Lines, Vines and Trying Times", "text": "Lines, Vines and Trying Times \u00e8 il quarto album del gruppo musicale Jonas Brothers, pubblicato in anteprima mondiale in Italia il 12 giugno 2009 e a seguire in tutta Europa il 15 giugno 2009 e negli Stati Uniti il 16 giugno 2009. L'album \u00e8 stato lanciato col singolo \"Paranoid\" che ha avuto molto successo prima dello scioglimento temporaneo della band nel 2013, poi ricongiunta nel 2019.\nAll'interno del CD sono contenuti 2 video. Il primo mostra i momenti in cui vengono fatte le foto per il libretto del CD. I tre fratelli in questa occasione si sono recati in una fattoria del Texas, stato natale di Nick. Nel secondo i Brothers mostrano i dietro alle quinte della serie televisiva \"J.O.N.A.S.\", trasmessa da DisneyChannel.\nHa venduto mondialmente oltre 9.5 milioni di copie\nSingoli.\nIl 29 aprile 2009 la \"Hollywood Records\" ha annunciato che la canzone \"Paranoid\" sarebbe stata pubblicata come primo singolo del nuovo album. Il 23 maggio 2009 \u00e8 stato pubblicato su Disney Channel, sulla pagina di Myspace dei Jonas Brothers e sul loro canale di YouTube, il video musicale del singolo.\nLa canzone \u00e8 stata utilizzata per la prima volta durante la coda del film \"Notte al Museo 2: La Fuga\". Il video musicale \u00e8 stato pubblicato su Disney Channel e sulla pagina di Myspace dei Jonas Brothers il 7 giugno 2009."}
{"id": "2352328", "revid": "400694", "url": "https://it.wikipedia.org/wiki?curid=2352328", "title": "Unione Sportiva Tommaso Gargallo", "text": ""}
{"id": "2352331", "revid": "22475", "url": "https://it.wikipedia.org/wiki?curid=2352331", "title": "Phallus impudicus", "text": "Il Phallus impudicus L. 1753, \u00e8 sicuramente il fungo pi\u00f9 conosciuto della curiosa famiglia delle Phallaceae essenzialmente per due motivi: \nL'odore sgradevole viene emanato da una gleba mucillaginosa contenente le spore che \u00e8 ubicata sulla parte superiore del carpoforo; il suo scopo \u00e8 quello di attirare su di s\u00e9 mosche ed altri insetti che ne resteranno imbrattati e che, di conseguenza, diffonderanno le spore del fungo anche a grande distanza dal luogo di origine.\nDescrizione della specie.\nCorpo fruttifero.\nA forma di ovetto, inizialmente avvolto dalla volva chiusa, di colore bianco, poi aperta, liberando un gambo cilindrico, vuoto, spugnoso, bianco, forato alla sommit\u00e0 (uno pseudo-cappello), con superficie esterna alveolata, ricoperta da glutina (gleba) giallo-verde, poi verde-oliva scuro deliquescente e maleodorante.\nSpesso raggiunge dimensioni considerevoli, fino a 30\u00a0cm di lunghezza.\nLa gleba, come gi\u00e0 detto, \u00e8 preda degli insetti che col tempo l'asportano completamente, lasciando la sommit\u00e0 traforata scoperta; quest'ultima pu\u00f2 ricordare, alla lontana, il favo di una spugnola.\nIl meccanismo di propagazione \u00e8 identico a quello di altre specie e generi vicini, ad esempio il Clathrus ruber.\nCarne.\nFragile, bianca, fetida.\nSpore.\nGiallo-verdognole in massa, 3,5 x 1,5-2,5\u00a0\u00b5m, ellissoidali.\nHabitat.\nFruttifica nelle stagioni calde e piovose, su terreni umidi nei boschi misti o nei giardini.\nCommestibilit\u00e0.\nNon commestibile, poco invitante.\nIn alcuni paesi del nord Europa viene raccolto e consumato allo stato di ovolo ma privato del peridio, quando ancora non possiede l'odore nauseante che lo contraddistingue quando \u00e8 sviluppato.\nEtimologia.\nDal latino \"impudicus\", impudico, per la sua forma fallica.\nCuriosit\u00e0.\nIl \"phallus impudicus\" \u00e8 citato ne La montagna incantata \"(Der Zauberberg)\" dello scrittore tedesco Thomas Mann. In particolare, il dottor Krokowski, che si occupa principalmente di psicoanalisi, ne parla in una delle sue conferenze:"}
{"id": "2352339", "revid": "33689", "url": "https://it.wikipedia.org/wiki?curid=2352339", "title": "Chiesa (Bibbia)", "text": ""}
{"id": "2352349", "revid": "599013", "url": "https://it.wikipedia.org/wiki?curid=2352349", "title": "Chiara Borgogno", "text": "Gioca nel ruolo centrale nella Pallavolo Mondov\u00ec.\nCarriera.\nLa carriera di Chiara Borgogno inizia nel 1998 nella Pallavolo Mondov\u00ec, in Serie D. Nella stagione 1999-00 viene ingaggiata dal Volley Bergamo, partecipando per\u00f2 con la squadra giovanile al campionato di Serie B2. Nella stagione 2001-02 \u00e8 al Cuneo Volley, in Serie B1, mentre nella stagione 2003-04 \u00e8 al Volley Sant'Orsola di Alba, sempre nella stessa categoria.\nDopo un'annata nella Pallavolo Vigliano Biellese, in Serie B2, viene ingaggiata dall'Asystel Novara per la stagione 2005-06, con la quale disputa una parte del campionato di Serie B1, per poi essere promossa in prima squadra, in Serie A1.\nNella stagione 2006-07 passa alla Pallavolo Reggio Emilia, in Serie A2, mentre nella stagione successiva \u00e8 nella Pallavolo Villanterio di Pavia, sempre in serie cadetta, dove resta per due annate, ottenendo una promozione in massima serie.\nNella stagione 2009-10, torna in Serie A2, ingaggiata dal Chieri Volley, dove resta per quattro annate, ottenendo uno nuova promozione in Serie A1 al termine della stagione 2010-11.\nDopo un breve periodo di inattivit\u00e0, a met\u00e0 stagione 2013-14, entra a far parte del club del , con il quale retrocede in serie cadetta, mentre nella stagione successiva passa al River Volley di Piacenza, sempre in Serie A1, con cui si aggiudica la Supercoppa italiana.\nNel campionato 2015-16 fa ritorno alla Pallavolo Mondov\u00ec, in Serie B1."}
{"id": "2352352", "revid": "71155", "url": "https://it.wikipedia.org/wiki?curid=2352352", "title": "Romano Bellissima", "text": "Biografia.\n\u00c8 fra gli esponenti principali della UIL ed \u00e8 attualmente il Presidente della Fondazione Pietro Nenni. Precedentemente era il segretario generale della UIL Pensionati, riconfermato all'unanimit\u00e0 il 15 gennaio 2010 . Fino al mese di giugno del 2006 \u00e8 stato segretario generale dell'Unione italiana lavoratori della chimica, energia e manifatturiero (UILCEM).\nDopo gli inizi da sindacalista nel petrolchimico di Gela, nel settembre del 1982 Bellissima entra nella Segreteria nazionale della UILCID e nel 1993 assume l'incarico di segretario generale aggiunto. Nell'anno di costituzione della UILCER far\u00e0 parte della Segreteria generale e l'anno dopo assumer\u00e0 l'incarico di segretario generale. Dal 1995 al 2006 \u00e8 stato il leader della UILCEM come segretario generale.\nOnorificenze.\nIl 2 giugno del 2008, gli \u00e8 stata conferita, su proposta della Presidenza del Consiglio dei ministri, l'onorificenza di cavaliere ordine al merito della Repubblica Italiana."}
{"id": "2352354", "revid": "2194416", "url": "https://it.wikipedia.org/wiki?curid=2352354", "title": "Sale", "text": "Un sale, in chimica, \u00e8 un composto chimico elettricamente neutro costituito dall'insieme di pi\u00f9 ioni (anioni e cationi), in genere disposti all'interno di un reticolo cristallino, uniti da un legame ionico di ionicit\u00e0 pi\u00f9 o meno elevata.\nI sali hanno diverso grado di solubilit\u00e0 nei diversi solventi. In una soluzione salina si osserva un fenomeno detto innalzamento ebullioscopico (innalzamento del punto di ebollizione) e di abbassamento crioscopico (abbassamento del punto di congelamento) rispetto al solvente puro.\nI sali possono essere ottenuti sostituendo gli atomi di idrogeno di un acido con atomi metallici o con un gruppo funzionale che possa mostrare comportamento metallico o cationico (per esempio il gruppo ammonio, NH4+). Essendo costituiti da ioni, i sali sono \"composti ionici\"; possono essere organici o inorganici, semplici o complessi, binari, ternari, eccetera (costituiti da diverso numero di elementi chimici). \nPresentano caratteristiche esteriori variabili e diverse (colore, odore, sapore, trasparenza) a seconda della loro composizione. \nPossono essere, a seconda delle caratteristiche del legame ionico, e della polarit\u00e0 degli ioni idrolizzati risultanti, molto solubili o completamente insolubili in acqua, dove i due gruppi uniti da legame ionico si dissociano. Sono altres\u00ec solubili in altri solventi, e tipicamente i sali formati da elettroliti forti si sciolgono bene in solventi polari come l'acqua. I sali hanno un punto di fusione variabile, spesso bassa durezza, e bassa comprimibilit\u00e0.\nSe fusi o dissolti in acqua son detti elettroliti e conducono elettricit\u00e0 proporzionalmente all'elettronegativit\u00e0 degli atomi costituenti, comportandosi da conduttori di seconda specie. I due elementi di un sale binario (come ad esempio il cloruro di sodio) possono essere ottenuti per elettrolisi del sale fuso. Ci\u00f2 che comunemente viene chiamato \"sale\" o \"sale da cucina\" \u00e8 in realt\u00e0 uno dei tanti sali possibili, cio\u00e8 il cloruro di sodio (NaCl).\nTipi di sali.\nOltre ai pi\u00f9 noti sali semplici, binari e ternari inorganici, ne esistono numerosi caratterizzate da molecole pi\u00f9 complesse. I sali possono essere acidi o basici a seconda del livello di sostituzione della componente anionica e cationica del composto (carbonato acido di sodio, o bicarbonato, un esempio del primo caso, cloruro di cobalto, cloruro basico di bario o idrossicloruro di bario nel secondo), semplici come il cloruro di sodio o doppi, tripli, eccetera come l'allume di potassio o di cromo, di acidi semplici o complessi (ad es. degli eteropoliacidi), come il ferrocianuro di potassio, dall'acido ferrocianidrico, il fosfomolibdato di sodio dall'acido fosfomolibdico, o essere composti che, formalmente sali, assumono caratteristiche affini a una lega, come i semiconduttori arseniuro di gallio e fosfuro di indio. Gli acidi organici come gli acidi carbossilici, gli acidi solfonici, fosfonici, eccetera, formano altres\u00ec i corrispondenti sali (diidrossiazonaftalen-trisolfonato di sodio, fosfonati, e via dicendo).\nAlcune reazioni che producono sali.\nNB: ci sono altri modi per ottenere sali partendo da sali, tra cui:\nsale + acido, \nsale + non-metallo,\nsale + idrossido,\nsale + sale.\nNomenclatura.\nLe regole di nomenclatura usate in chimica assegnano ai sali nomi a partire dagli ioni che li costituiscono. Frequentemente nomi dei componenti cationici, spesso ioni metallici o ammonici, sono dati per primi, seguiti dai nomi del componente anionico. Gli anioni sono spesso chiamati in accordo al loro acido coniugato, sostituendo il suffisso \"-idrico\" con il suffisso \"-uro\", il suffisso \"-oso\" con il suffisso \"-ito\" e il suffisso \"-ico\" con il suffisso \"-ato\"; alcuni esempi:\nSali acidi.\nNelle reazioni di preparazione dei sali con acidi con pi\u00f9 di un atomo di idrogeno pu\u00f2 accadere in determinate condizioni che al radicale acido rimangano uno o pi\u00f9 atomi di idrogeno, quindi legandosi al metallo si ottiene un sale acido. Quindi un sale \u00e8 acido se contiene degli idrogeni residui dell'acido da cui deriva.\nSali basici.\nNelle reazioni di preparazione dei sali partendo dagli idrossidi con pi\u00f9 di un gruppo idrossido in determinate condizioni pu\u00f2 accadere che dall'idrossido non si stacchino tutti i suddetti gruppi e uno (o pi\u00f9 d'uno) rimanga legato al sale. Si ha cos\u00ec un sale basico.\nEs. Ca(OH)2 + HCl \u2192 Ca(OH) Cl + H2O (cloruro basico di calcio o idrossicloruro di calcio)\nSapore dei sali.\nI sali inorganici neutri possono avere due sapori: amaro o salato. Se l'uno o l'altro dipende dalla somma dei diametri delle specie ioniche.\nCome riferimento viene preso il bromuro di potassio che ha un sapore intermedio e la somma dei diametri ionici \u00e8 pari a 0,658\u00a0nm. Sali che hanno un valore minore di questa somma sono salati (il cloruro di sodio ha 0,556\u00a0nm); valori superiori (come quello del cloruro di magnesio, 0,850\u00a0nm) conferiscono il sapore amaro.\nNella storia.\nNell'antica Roma, i legionari e i magistrati ricevevano un'integrazione della retribuzione a base di sale, elemento raro e prezioso. Da questa usanza deriva la parola italiana \"salario\" (in \"salarium\"), con riferimento al pagamento in sale delle ore di lavoro effettuate nella giornata."}
{"id": "2352355", "revid": "767487", "url": "https://it.wikipedia.org/wiki?curid=2352355", "title": "Gar Heard", "text": ""}
{"id": "2352356", "revid": "300067", "url": "https://it.wikipedia.org/wiki?curid=2352356", "title": "Garfield Heard", "text": ""}
{"id": "2352359", "revid": "121067795", "url": "https://it.wikipedia.org/wiki?curid=2352359", "title": "Proteolisi", "text": "La proteolisi (pronuncia \"proteol\u00ecsi\") \u00e8 il processo di degradazione delle proteine da parte dell'organismo. La proteolisi avviene in genere tramite idrolisi del legame peptidico ad opera di enzimi detti proteasi. Le proteine, come tutti i componenti cellulari, presentano un determinato turnover. La vita media delle proteine pu\u00f2 variare da pochi minuti a pi\u00f9 giorni. Spesso i processi di proteolisi intervengono quando il ripiegamento della proteina non avviene in modo corretto o quando la proteina non serve pi\u00f9 (degradazione fisiologica). La proteolisi lisosomiale ha un ruolo fondamentale nella cellula e rende ragione della maggior quota di proteine degradate. \u00c8 in genere poco specifica; esistono tuttavia altri processi proteolitici, caratterizzati da una maggior selettivit\u00e0:\nProteolisi ATP \u2013 ubiquitina dipendente.\nStudiando la vita media delle proteine dei reticolociti, si \u00e8 visto che esse presentano una certa vita media anche se i reticolociti sono privi di lisosomi. Deve quindi esistere un sistema complesso che porta alla degradazione delle proteine consumando ATP, chiaramente indipendente dai lisosomi, visto che i reticolociti sono privi di questi organelli subcellulari. Si \u00e8 scoperto che tale degradazione richiede la partecipazione di una piccola proteina, formata da 76 amminoacidi, di peso molecolare 8500 Da. Questa piccola proteina \u00e8 presente praticamente in tutti gli organismi, quindi, proprio perch\u00e9 ubiquitaria, \u00e8 stata denominata ubiquitina. \u00c8 molto ben conservata in tutti gli organismi, anche molto distanti nella scala evolutiva. Per esempio, l'ubiquitina umana differisce per soli 3 amminoacidi dall'ubiquitina di lievito.\nLa proteina da rimuovere viene dapprima contrassegnata dal legame covalente con l'ubiquitina e successivamente diventa il substrato di un sistema complesso endocellulare, denominato proteosoma, di peso molecolare di circa 2.000.000 Da e formato da un numero elevato di subunit\u00e0. Il proteosoma degrada la proteina riconosciuta in virt\u00f9 dell'ubiquitina ad essa legata. Il processo di targeting \u00e8 alquanto complesso, e si svolge in pi\u00f9 tappe:\nQuindi questo sembrerebbe essere in ultima analisi l'enzima pi\u00f9 importante perch\u00e9 di fatto contrassegna la proteina \u201ccondannata\u201d alla degradazione proteolitica. Tuttavia \u00e8 l'enzima E2 quello che compie il primo \u201catto\u201d di riconoscimento della proteina \u201cvittima\u201d; E3 riconosce la \u201cvittima\u201d perch\u00e9 coniugata a E2. Le ubiquitine sono pi\u00f9 di una sia perch\u00e9 le lisine della proteina da degradare che ricevono l'ubiquitina sono pi\u00f9 di una, sia perch\u00e9, una volta avvenuto il legame di una prima ubiquitina si verifica il legame di pi\u00f9 ubiquitine tra di loro mediante un particolare legame isopeptidico.\nProteolisi calcio-dipendente.\nAlcune proteasi importanti dal punto di vista biologico si attivano con aumento del livello del calcio endocellulare. Tra queste troviamo la calpaina (una cistein-proteasi) che sembra deputata al taglio specifico di precisi tratti peptidici mediante tagli selettivi.\nProteolisi dell'apoptosi (Caspasi).\nLe caspase sono enzimi proteolitici endocellulari che svolgono un ruolo importante nel processo apoptotico. L'enzima che \u00e8 stato descritto per primo in questa categoria, la caspasi-1, \u00e8 l'Interleukin-Converting Enzime (ICE). \u00c8 una cistein proteasi che partecipa al processo di maturazione dell'interleuchina-1\u03b2: esiste un precursore di tale interleuchina (la pro-interleuchina 1\u03b2), che \u00e8 una citochina inattiva di peso molecolare 32 kDa. La ICE/caspasi-1 catalizza la scissione idrolitica nella pro-interleuchina 1\u03b2, idrolizzando un legame peptidico tra l'Aspartico 116 e l'Alanina 117, generando la forma matura, biologicamente attiva, di questa citochina. In seguito \u00e8 stato trovato un enzima ubiquitario ad essa omologo. Si tratta della Caspasi-3, che \u00e8 presente nelle cellule nello stato inattivo, per subire un taglio proteolitico esso stesso. Presenta quindi un meccanismo di attivazione proteolitico, analogamente a quanto accade per altri enzimi proteolitici (secreti sotto forma di zimogeni). Inizialmente tale caspasi-3 fu identificata come espressione del gene ced-3 nel Caenorhabditis elegans, che presenta nel suo sviluppo la programmata distruzione di 131cellule su 1030 totali. La distruzione di tali cellule \u00e8 promossa dai geni ced-3, ced-4 (ced = CaEnorhabditis Death). Ced-9 sopprime invece l'azione di ced-3 e di ced-4 nelle cellule che sopravvivono. Nei vertebrati \u00e8 stato individuato l'omologo di ced-3, che codifica la caspasi-3, mentre ced-9 \u00e8 correlato al gene bcl-2 che \u00e8 stato identificato inizialmente nei mammiferi come proto-oncogene. Nessun omologo di ced-4 \u00e8 stato sino ad oggi identificato nei vertebrati.\nSostanzialmente esistono due sottofamiglie di caspasi. La sottofamiglia correlata alla ICE, e la sottofamiglia di caspasi correlate a CED-3. Ne sono state descritte almeno 10 caspasi. Attualmente 15 sono quelle riconosciute, ma alcune devono ancora essere descritte. Sono tutte prodotte come forma inattiva di peso molecolare di circa 45.000 Da e tutte contengono la sequenza QACxG nel sito attivo, dove esiste un massimo di omologia. La maturazione avviene per un doppio taglio proteolitico in corrispondenza di siti del tipo ---Asp - x. Poich\u00e9 le caspasi agiscono su Asp, \u00e8 proponibile un possibile meccanismo di auto-attivazione delle caspasi stesse.\nStruttura quaternaria delle caspasi.\nAlcune caspasi sono state cristallizzate e sono state analizzate ai raggi-X. Sono risultate essere formate da 2 subunit\u00e0 di PM 20.000, e da due subunit\u00e0 di PM 10.000. Le subunit\u00e0 pi\u00f9 piccole sono centrali ed interagiscono. Le caspasi vengono pertanto rappresentate con lo schema riportato a lato. Il sito attivo (sequenza QACXG) si trova nella subunit\u00e0 di PM maggiore. La cristallografia ha fornito indicazioni precise circa la sequenza proteica individuata dalle caspasi. In particolare per l'individuazione dei substrati fisiologici delle caspasi \u00e8 importante conoscere le sequenze proteiche riconosciute da tali enzimi, in corrispondenza delle quali le caspasi apportano il taglio proteolitico. In particolare \u00e8 determinante una sequenza di 4 amminoacidi, numerati per convenzione -4, -3, -2, -1. Ovvero \u00e8 individuata una sequenza proteica che precede (in direzione dell'N-terminale) il legame idrolizzato. Il taglio avviene dopo l'AA -1 che \u00e8 invariabilmente un residuo di acido aspartico (D). Tra le caspasi della subfamiglia Ced-3, ma anche CED 7 e CED 2 richiedono i seguenti amminoacidi:\n N-terminale &lt;---- D(-4) -E(-3) -X(-2) -D(-1): -------&gt; C-terminale \nAltre Caspasi, come la caspasi-6, caspasi-8 e caspasi-9 richiedono la sequenza (I/L/V)EXD.\nAttivazione in vivo delle caspasi.\nI meccanismi ipotizzabili sono sostanzialmente due.\nLe risposte biologiche al TNF sono molteplici. In breve si pu\u00f2 dire che cellule trasformate, esposte al TNF, avviano un progetto apoptotico, e quindi si auto-eliminano."}
{"id": "2352361", "revid": "110157", "url": "https://it.wikipedia.org/wiki?curid=2352361", "title": "Momento delicato", "text": "Momento delicato \u00e8 un 33 giri di Fiorella Mannoia pubblicato dalla Ariston Records nel 1985 (Catalogo: AR/LP 12424 - Matrici: 12424-1L/12424-2L) e distribuito dalla Dischi Ricordi. Il disco \u00e8 stato arrangiato e prodotto da Mario Lavezzi. Dal 2001 \u00e8 disponibile la versione in download digitale pubblicata per la Sony BMG.\nTracce.\nDurata totale: 38 min : 00 s"}
{"id": "2352362", "revid": "599013", "url": "https://it.wikipedia.org/wiki?curid=2352362", "title": "Greg Hyder", "text": ""}
{"id": "2352366", "revid": "131358", "url": "https://it.wikipedia.org/wiki?curid=2352366", "title": "Wimbledon FC", "text": ""}
{"id": "2352367", "revid": "767487", "url": "https://it.wikipedia.org/wiki?curid=2352367", "title": "Willie Williams", "text": ""}
{"id": "2352368", "revid": "508036", "url": "https://it.wikipedia.org/wiki?curid=2352368", "title": "Chimica", "text": "La chimica (da \"kem\u00e0\", il libro dei segreti dell'arte egizia, da cui l'arabo \"al-kimiaa\" \"\u0627\u0644\u0643\u064a\u0645\u064a\u0627\u0621\") \u00e8 la scienza che studia la composizione della materia a livello molecolare ed il suo comportamento in base a tale composizione, definita anche come \"la scienza centrale\" (in inglese \"central science\") perch\u00e9 connette le altre scienze naturali, come l'astronomia, la fisica, la biologia e la geologia.\nDescrizione.\nLa chimica ha interessato, anche per motivi pratici derivanti dalle sue applicazioni tecnologiche, le innumerevoli popolazioni dell'umanit\u00e0 fin dai tempi antichi. Dal II secolo a.C. si svilupp\u00f2, a partire dall'Egitto tolemaico, l'alchimia, un insieme di conoscenze sulla materia e le sue trasformazioni legate a convinzioni filosofiche ed esoteriche; da essa deriv\u00f2 la chimica moderna (in seguito alla rivoluzione scientifica, e pi\u00f9 precisamente alla rivoluzione chimica alla fine del XVIII secolo). Anche nel periodo seguente la chimica continu\u00f2 ad evolversi, perch\u00e9 sempre nuove scoperte ne ampliarono i campi di interesse e i metodi impiegati.\nOggetti di studio della chimica sono principalmente: \nTale studio della materia non \u00e8 limitato alle sue propriet\u00e0 e struttura in un dato istante, ma riguarda anche le sue trasformazioni, dette reazioni chimiche (che comportano la rottura dei legami che tengono uniti gli atomi appartenenti alla stessa entit\u00e0 molecolare e la formazione di nuovi legami per dare origine a nuove entit\u00e0 molecolari).\nSono studiati anche gli effetti di tali propriet\u00e0 e le interazioni tra i componenti della materia su quelle degli oggetti e della materia con cui comunemente abbiamo a che fare, e le relazioni tra di essi, il che determina un'ampia importanza pratica di tali studi. Si tratta quindi di un campo di studi molto vasto, i cui settori sono tradizionalmente suddivisi in base al tipo di materia di cui si occupano o al tipo di studio.\nLa conoscenza della struttura elettronica degli atomi \u00e8 alla base della chimica convenzionale, mentre la conoscenza della struttura del nucleo atomico e delle sue trasformazioni spontanee ed indotte \u00e8 alla base della chimica nucleare.\nStoria.\nDue erano le principali scuole di pensiero della filosofia naturale elaborata dai Greci: Democrito sosteneva che la natura fosse formata da corpuscoli indivisibili (gli atomi) che si uniscono e separano in uno spazio vuoto, mentre Aristotele ipotizzava la struttura continua della materia risultante dalla combinazione degli elementi acqua, aria, terra e fuoco.\nTra il II e V secolo d.C. si sviluppa ad Alessandria d'Egitto l'alchimia, che conservava le origini filosofiche unite a una forte connotazione esoterica. In questo contesto l'alchimista, o \"mago naturale\", si poneva come tramite tra macrocosmo e microcosmo, divino e umano. Due erano gli obiettivi fondamentali degli alchimisti, da realizzare con l'ausilio della pietra filosofale: la trasmutazione dei metalli in oro, che corrispondeva anche all'elevazione verso la perfezione delle qualit\u00e0 spirituali umane, e la possibilit\u00e0 di curare ogni genere di malattia e creare la vita. Nel XVI secolo assumeva autonomia propria la branca definita iatrochimica, che ebbe i maggiori contributori in Paracelso e Jean Baptiste van Helmont e che si prefissava di correlare i processi chimici che avvengono all'interno dell'organismo umano con gli stati patologici e con i possibili rimedi.\nLe basi per lo sviluppo della chimica moderna si pongono nel XVII secolo, con la prima definizione delle reazioni chimiche (nel \"Tyrocinium Chymicum\" di Jean B\u00e9guin) e il graduale sviluppo del metodo sperimentale, grazie a diversi scienziati tra i quali spicca Robert Boyle. Lo spartiacque simbolico tra alchimia e chimica pu\u00f2 essere considerato l'anno 1661, con l'uscita del libro di Boyle \"Il chimico scettico\" (\"The Sceptical Chymist\"), in cui vengono introdotti i concetti di elemento chimico e composto chimico.\nSuccessivamente il lavoro di Antoine Lavoisier, che enunci\u00f2 per primo la legge della conservazione della massa e confut\u00f2 la teoria del flogisto, segn\u00f2 il definitivo superamento dell'alchimia. Nel 1807 J\u00f6ns Jacob Berzelius fu uno dei primi a utilizzare il termine \"chimica organica\" in riferimento alla chimica che caratterizzava i composti prodotti dal regno animale, contrapposti a quelli di origine minerale e di pertinenza della chimica inorganica; sar\u00e0 Friedrich W\u00f6hler nel 1828 a dimostrare che i composti organici possono essere ottenuti anche da sintesi in laboratorio, riuscendo a sintetizzare l'urea a partire da sostanze inorganiche.\nNel 1869 Dmitrij Mendeleev e Julius Lothar Meyer ordinarono gli elementi chimici sistemandoli all'interno della tavola periodica, disposti ordinatamente in base al loro peso atomico. Nel 1937 l'italiano Emilio Segr\u00e8 scopr\u00ec il tecnezio, primo elemento chimico artificiale, e negli anni seguenti verranno sintetizzati artificialmente molti altri nuovi elementi che andranno ad arricchire la tavola periodica.\nPrincipali concetti della chimica.\nAtomi e molecole.\nIn natura esistono 92 elementi e a questi se ne aggiungono (per ora) altri 28 creati artificialmente. Ognuno di essi corrisponde ad un atomo con un certo numero di protoni ed ha struttura e propriet\u00e0 differenti.\nQuando gli atomi si combinano fra loro si generano delle molecole. Queste ultime possono essere costituite da atomi tutti uguali fra loro, formando quelle che vengono definite \" le sostanze semplici\" (ad esempio N2, O2 e S8), mentre le molecole costituite da atomi diversi sono caratteristiche delle \"sostanze composte\" (ad esempio H2O, C12H22O11 e H2SO4).\nPer indicare la quantit\u00e0 di sostanza si fa uso della \"mole\". Una mole di sostanza risulta costituita da un numero di entit\u00e0 molecolari (ad esempio atomi o molecole) pari al valore numerico della costante di Avogadro (6,02214179 x 1023) . Considerando che una mole di acqua pesa circa 18 grammi, \u00e8 facile intuire che la materia che ci circonda \u00e8 costituita da un enorme numero di particelle elementari.\nLegami chimici e forze di attrazione intermolecolare.\nGli atomi possono legarsi fra loro, e la forza di natura elettrostatica che li unisce viene definita \"legame chimico\". Tale legame, caratterizzato da intensit\u00e0 differente in relazione al composto a cui d\u00e0 origine, \u00e8 fondamentale nel conferire la particolare reattivit\u00e0 e stabilit\u00e0 del composto stesso, nonch\u00e9 nel determinarne la struttura e geometria molecolare caratteristica.\nEsistono poi forze intermolecolari, di minore intensit\u00e0 rispetto al legame chimico, che attraggono atomi e molecole fra di loro. Tali forze originano quello che viene comunemente definito \"legame chimico secondario\" e hanno un ruolo importante nel determinare lo stato di aggregazione di una sostanza per particolari condizioni di temperatura e pressione. Sono inoltre responsabili anche della struttura secondaria, terziaria e quaternaria delle proteine.\nStati e aggregazione della materia.\nI composti chimici possono presentarsi in diversi stati di aggregazione, tra cui solido, liquido, aeriforme ed infine plasma.\nLa temperatura di un corpo \u00e8 direttamente legata al movimento microscopico (o meglio all'energia cinetica microscopica) delle particelle elementari (molecole): in particolare a bassa temperatura le molecole sono attratte fra loro tramite legami pi\u00f9 energetici, per cui l'unico moto a cui possono essere sottoposte \u00e8 quello vibrazionale; lo stato della materia associato a questa condizione \u00e8 lo stato solido.\nAll'aumentare della temperatura, le molecole acquistano energia in quanto sono legate da legami meno energetici, per cui hanno la capacit\u00e0 di esprimere tre tipologie di moto: traslazionale, rotazionale e vibrazionale; lo stato della materia associato a questa condizione \u00e8 lo stato liquido.\nUn ulteriore aumento di temperatura indebolisce ulteriormente i legami che intercorrono tra le molecole, per cui aumentano ulteriormente le distanze tra le molecole e quindi il volume occupato dall'intero sistema; lo stato della materia associato a questa condizione \u00e8 lo stato di aeriforme.\nInfine, ionizzando un gas, otteniamo il plasma, che si ritiene costituisca il 99% della materia nell'Universo.\nSi parla inoltre di \"fase\" per indicare una porzione omogenea di un sistema termodinamico. A seconda dello stato di aggregazione, si parla di \"fase solida\", \"fase liquida\" o \"fase aeriforme\". I concetti di \"fase\" e \"stato di aggregazione\" non vanno confusi: infatti un sistema pu\u00f2 essere in un determinato stato di aggregazione ma presentare pi\u00f9 fasi. Un esempio \u00e8 dato dai liquidi immiscibili (come acqua e olio), che condividono lo stesso stato di aggregazione (cio\u00e8 liquido) ma sono pertinenti a due fasi distinte (infatti l'olio se versato in un contenitore contenente acqua forma uno strato sulla superficie del liquido, diviso in maniera netta dall'acqua sottostante).\nUn sistema composto da una singola fase \u00e8 quindi \"omogeneo\", mentre un sistema composto da pi\u00f9 fasi \u00e8 \"eterogeneo\".\nComposti chimici e miscele.\nQuando gli atomi si legano fra loro in proporzioni definite e costanti si ottengono dei composti chimici. Ad esempio l'acqua \u00e8 un composto chimico rappresentato dalla formula chimica H2O, cio\u00e8 formato da atomi di idrogeno e ossigeno in rapporto 2:1. I composti, oltre ad avere composizione chimica differente rispetto alle sostanze originarie che li hanno prodotti, hanno anche differenti propriet\u00e0 chimiche e fisiche rispetto a tali sostanze.\nI sistemi formati da pi\u00f9 sostanze chimiche (semplici o composte) sono detti miscele. Le sostanze che costituiscono una miscela sono dette \"costituenti\". Le miscele possono essere a loro volta omogenee o eterogenee. Un particolare tipo di miscela omogenea sono le soluzioni, formate da un solvente (costituente presente in quantit\u00e0 maggiore) e da uno o pi\u00f9 soluti (costituente presente in quantit\u00e0 minore).\nReazioni chimiche.\nUna reazione chimica \u00e8 un processo chimico tramite il quale atomi, ioni o molecole che costituiscono le sostanze iniziali (chiamate reagenti) interagiscono fra loro originando le sostanze finali (chiamate prodotti). La composizione e le propriet\u00e0 chimico-fisiche dei prodotti sono differenti rispetto a quelle dei reagenti.\nI reagenti prendono parte alla reazione secondo rapporti di massa ben stabiliti, in base al loro coefficiente stechiometrico; la stechiometria di reazione permette di calcolare il quantitativo teorico di prodotti ottenibili.\nUna reazione che avviene producendo calore viene detta esotermica, mentre una reazione che avviene assorbendo calore dall'ambiente esterno viene detta endotermica.\nMentre la termochimica permette di stabilire se una data reazione pu\u00f2 avvenire spontaneamente in determinate condizioni, la cinetica chimica si occupa di analizzare il meccanismo di reazione e di determinare se una data reazione chimica possa procedere con una velocit\u00e0 di reazione accettabile. Molte reazioni spontanee non avrebbero luogo senza la presenza di un catalizzatore, proprio perch\u00e9 presenterebbero altrimenti una velocit\u00e0 bassissima. La presenza del catalizzatore \u00e8 necessaria a superare un \"muro\" energetico che impedisce alla reazione di avvenire. Una volta che la reazione \u00e8 iniziata, pu\u00f2 in certi casi \"autoalimentarsi\", per cui la presenza del catalizzatore non \u00e8 pi\u00f9 necessaria da un certo momento in poi. Un meccanismo simile avviene nelle reazioni di combustione: queste infatti hanno bisogno di un innesco iniziale per avere luogo (ad esempio una scintilla), ma una volta che la combustione ha avuto origine, si ha produzione di calore che autoalimenta la reazione stessa.\nAlcuni esempi di reazioni chimiche sono:\nLa freccia verso destra (\u2192) sta indicare il verso in cui la reazione avviene. In questo caso bisogna anche specificare le condizioni in cui si opera (tra cui temperatura e pressione), in quanto la reazione inversa (cio\u00e8 da destra verso sinistra) pu\u00f2 essere favorita per talune condizioni. Nel caso pi\u00f9 generale, i reagenti (primo membro) e i prodotti (secondo membro) sono separati dal segno \"formula_1\" che indica la reversibilit\u00e0 della reazione.\nIl simbolo della freccia verso il basso (\u2193) indica una sostanza che precipita come corpo di fondo. La precipitazione per\u00f2 non avviene se le condizioni in cui si opera sono tali da rendere la solubilit\u00e0 del prodotto nella soluzione sufficientemente elevata. Nella notazione chimica si utilizza talvolta anche il simbolo di una freccia verso l'alto (\u2191), ad indicare che il prodotto \u00e8 gassoso nelle condizioni in cui avviene la reazione.\nEquilibrio chimico.\nL'equilibrio chimico \u00e8 una condizione di equilibrio dinamico che si ha quando i prodotti di una reazione chimica reagiscono a loro volta fra loro riformando i reagenti di partenza.\nUna reazione di equilibrio viene indicata utilizzando le doppie frecce che puntano in verso opposto (formula_2), invece di utilizzare la classica freccia che punta dai reagenti verso i prodotti. Un esempio \u00e8 il seguente:\nIn teoria tutte le reazioni chimiche possono essere considerate di equilibrio, ma nella pratica comune quelle caratterizzate da valore di costante di equilibrio molto alta sono considerate reazioni \"a completamento\" (cio\u00e8 che avvengono verso una sola direzione). La costante d'equilibrio \"K\" \u00e8 definita dal rapporto dell'operazione di moltiplicazione delle concentrazioni delle sostanze prodotte, ognuna elevata al proprio coefficiente stechiometrico, rispetto all'operazione di moltiplicazione delle concentrazioni delle sostanze reagenti. Considerando l'esempio precedente di due reagenti e due prodotti, vale la relazione:\nLa costante di equilibrio \"K\" \u00e8 una costante in condizioni di temperatura costante (e pressione costante, nel caso dei gas). La costante di equilibrio pu\u00f2 essere espressa anche in termini di rapporti tra pressioni parziali o anche frazioni molari.\nLeggi della chimica e della fisica.\nTutte le reazioni chimiche e le trasformazioni fisiche avvengono secondo leggi chimico-fisiche.\nDi seguito viene presentato un elenco degli enunciati di alcune leggi di particolare importanza nell'ambito della chimica.\nMeccanica quantistica.\nLa meccanica quantistica \u00e8 stato il settore della chimica fisica (una disciplina di confine con la fisica) che ha dato maggior impulso allo sviluppo della chimica moderna, spiegando la struttura e le caratteristiche degli atomi e creando i presupposti basilari per la trattazione matematica del legame chimico.\nLo spunto iniziale fu dato da De Broglie che nel 1924 ipotizz\u00f2 la possibilit\u00e0 di associare a una particella in movimento quale l'elettrone un'onda di lunghezza d'onda formula_5 ricavabile dalla relazione:\ndove formula_7 rappresenta la costante di Planck mentre il prodotto formula_8 \u00e8 la quantit\u00e0 di moto. Quindi, secondo De Broglie, una particella in movimento ha una doppia natura corpuscolo-ondulatoria e tanto minore \u00e8 la massa tanto maggiore risulter\u00e0 la lunghezza d'onda dell'onda associata alla massa stessa: a titolo di esempio per un elettrone (massa 9 x 10\u221231 kg e velocit\u00e0 di rotazione attorno al nucleo di 2 x 106 m/s) si ricava una formula_5 = 3,68 \u00c5, mentre a un pallone del peso di 500 g che si muove a velocit\u00e0 di 30\u00a0m/s corrisponde un'onda con formula_5 = 4,4 x 10\u221235 m.\nNel 1926 Erwin Schr\u00f6dinger, basandosi sulla teoria di De Broglie, descrisse un'equazione (l'equazione di Schr\u00f6dinger, appunto) che rappresenta la propagazione dell'onda materiale tridimensionale associata a un elettrone che orbita attorno al nucleo di un atomo idrogenoide. Le soluzioni matematiche di questa equazione costituiscono la funzione d'onda; sono fisicamente accettabili tutte quelle funzioni d'onda i cui numeri quantici (\"n\", \"l\", \"m\") che le caratterizzano sottostanno alle regole di quantizzazione dettate dalla meccanica quantistica. L'orbitale \u00e8 formalmente definito come la proiezione della funzione d'onda sulla base della posizione, ovvero rappresenta la componente spaziale della funzione d'onda. In accordo col principio di indeterminazione di Heisenberg, non \u00e8 possibile conoscere contemporaneamente con la medesima accuratezza la posizione e la quantit\u00e0 di moto dell'elettrone. Approssimativamente, l'orbitale viene considerato come regione dello spazio in cui \u00e8 massima la probabilit\u00e0 (90%) di rinvenire l'elettrone. Acquisendo o emettendo un quanto di energia l'elettrone \u00e8 suscettibile di passare a livelli energetici rispettivamente maggiori o minori.\nDiscipline fondamentali della chimica.\nChimica inorganica.\nLa chimica inorganica si occupa dello studio dei composti inorganici, ovvero dei composti non formati da atomi di carbonio (anche se in realt\u00e0 una ristretta classe di composti del carbonio sono considerati inorganici). Essa tratta lo studio del legame chimico e della simmetria delle molecole; si sofferma sulla caratterizzazione strutturale ed energetica dei solidi cristallini e di quelli metallici. In modo sistematico viene descritta la chimica degli elementi, raggruppando gli elementi chimici in base ai gruppi della tavola periodica. Vengono studiate le reazioni di ossido-riduzione, acido-base e la sintesi e caratterizzazione dei composti di coordinazione e dei composti metallorganici (contenenti un legame metallo-carbonio). Infine la chimica bioinorganica si occupa del ruolo degli elementi metallici nei processi vitali.\nChimica organica.\nLa chimica organica studia i composti del carbonio. La sistematica raggruppa le classi di composti organici in base alla presenza di determinati gruppi funzionali, studiandone le propriet\u00e0 chimico-fisiche, le metodologie di sintesi e le reazioni caratteristiche. La stereochimica e i meccanismi di reazione sono un ambito di studio fondamentale in chimica organica. Nell'ambito di questa disciplina rientrano anche i composti aromatici, composti ciclici dotati di particolare stabilit\u00e0, e biomolecole quali carboidrati, amminoacidi, proteine, lipidi e acidi nucleici (DNA e RNA). I polimeri organici sono una variegata classe di composti di elevato interesse industriale e con diverse applicazioni pratiche. I metodi fisici applicati alla chimica organica (NMR, spettroscopia IR, spettrometria di massa, spettroscopia UV) consentono il riconoscimento dei principali gruppi funzionali e della struttura molecolare.\nChimica fisica.\nLa chimica fisica si propone di studiare e descrivere le reazioni e i fenomeni chimici utilizzando le metodologie e gli strumenti propri della fisica. Vengono studiate le fasi della materia e le transizioni di fase, ponendo enfasi sulle leggi che governano lo stato gassoso, sulla struttura dei solidi cristallini e sui diagrammi di fase. La termodinamica viene affrontata in modo dettagliato cos\u00ec come le sue implicazioni nell'ambito delle reazioni chimiche (termochimica), arrivando a stabilire la spontaneit\u00e0 o meno di una reazione in base al calcolo dell'energia libera di Gibbs di reazione. Analogamente vengono analizzati i fattori in grado di influenzare l'equilibrio chimico e la termodinamica di miscele e soluzioni. Partendo dalle basi della meccanica quantistica, si giunge a descrivere il legame chimico in modo rigoroso su basi matematiche.\nAppositi modelli risultano utili nello studio del potenziale dovuto alle interazioni intermolecolari (legami chimici secondari). Dalla struttura atomica si passa alla struttura molecolare, determinata applicando l'approssimazione di Born-Oppenheimer. La spettroscopia e le varie tecniche spettroscopiche vengono trattate evidenziandone i fondamenti fisici, piuttosto che le applicazioni pratiche. Altro campo di studio della chimica fisica \u00e8 rappresentato dai fenomeni di trasporto. L'elettrochimica si occupa dello studio dell'interconversione tra energia chimica ed energia elettrica e di tutto ci\u00f2 che ne viene implicato. La cinetica chimica si occupa del calcolo della velocit\u00e0 di reazione e della formulazione dei singoli processi elementari di cui si compone una reazione (meccanismi di reazione), mentre la dinamica molecolare applica i principi della dinamica ai sistemi atomici e molecolari. Infine la fotochimica studia l'influenza della luce sulla reattivit\u00e0 chimica.\nChimica analitica.\nLa chimica analitica applica un insieme di tecniche, strumentali e non, allo scopo di riconoscere e quantificare un dato analita. Nello specifico l'analisi qualitativa si occupa del riconoscimento della sostanza oggetto di indagine, mentre l'analisi quantitativa determina la quantit\u00e0 di sostanza presente in un dato campione. In passato l'analisi qualitativa era condotta manualmente in modo sistematico, sfruttando opportuni reattivi; oggigiorno le tecniche strumentali quali quelle spettroscopiche hanno soppiantato tale approccio sistematico e puramente manuale da parte dell'analista. Nell'ambito dell'analisi quantitativa invece convivono tecniche puramente affidate all'operatore, quali le classiche titolazioni, con svariate tecniche strumentali automatizzate. Queste ultime, come gi\u00e0 detto, possono pi\u00f9 comunemente essere spettroscopiche, cromatografiche, elettroanalitiche, o termiche (come l'analisi termica differenziale, la calorimetria differenziale a scansione, la termogravimetria). Occorre sottolineare che la chimica analitica si occupa anche della corretta elaborazione statistica del dato analitico, nonch\u00e9 della qualit\u00e0 e affidabilit\u00e0 di tale dato.\nBiochimica.\nLa biochimica studia i composti e i processi chimici che contraddistinguono gli organismi viventi. Essa si occupa della biosintesi delle biomolecole, del loro ruolo e funzionalit\u00e0 biologica: acidi nucleici e informazione genetica, proteine, lipidi e carboidrati. Studia inoltre gli enzimi e la catalisi enzimatica, fino a giungere alla cinetica di Michaelis-Menten. La biochimica si concentra sugli aspetti chimici del metabolismo, del trasporto di ossigeno tramite emoglobina e mioglobina, della respirazione cellulare, della fotosintesi clorofilliana, dell'omeostasi e della trasduzione del segnale all'interno delle cellule. I canali di membrana e le pompe ioniche consentono il passaggio di ioni e molecole attraverso la membrana cellulare. La biosintesi degli anticorpi e la loro interazione con l'antigene ha un ruolo fondamentale nell'ambito della risposta immunitaria.\nAltre discipline.\nEsistono numerosissime specializzazioni e discipline della chimica, che possono essere considerate parte delle discipline fondamentali e spesso anche parte di altre discipline scientifiche affini; ad esempio: la chimica farmaceutica, la chimica industriale, la chimica dei polimeri e delle macromolecole, la chimica degli alimenti, la chimica dello stato solido e delle superfici, l'astrochimica, la cosmochimica, l'elettrochimica, la geochimica, la chimica teorica, la citochimica, l'istochimica, la chimica clinica, la chimica nucleare, la radiochimica, la chimica delle radiazioni, la chimica metallorganica, la stereochimica, la chimica ambientale, la chimica verde, la fotochimica, la sonochimica, la chimica del suolo, la chimica dell'atmosfera, la chimica radiofarmaceutica, l'aerotermochimica, la chimica del restauro, la chimica dei beni culturali, la strutturistica chimica, la magnetochimica, la chimica quantistica, la femtochimica, la chimica dei colloidi, la chimica delle interfasi, la chimica combinatoria, la chimica computazionale, la chimica matematica, la chemioinformatica, la chemiometria, la chimica dei materiali, la chimica del cemento, la chimica dolce, la chimica supramolecolare, la nanochimica.\nApplicazioni della chimica.\nChimica e industria.\nLa chimica industriale si occupa della sintesi su vasta scala di prodotti chimici destinati a vari utilizzi, ottimizzando il rapporto costi/benefici dell'intero ciclo produttivo chimico. In particolare, disponendo delle opportune materie prime, tramite un insieme di processi realizzati all'interno di un impianto chimico, si giunge a ottenere semilavorati o prodotti finiti in grado di soddisfare le specifiche e i requisiti tecnici richiesti per il loro utilizzo pratico. A titolo di esempio, per indicare alcuni dei processi chimici industriali pi\u00f9 noti, si cita il processo Haber-Bosch per la sintesi dell'ammoniaca e il processo Ostwald per la sintesi dell'acido nitrico. L'industria petrolchimica e dei polimeri sintetici \u00e8 un altro vasto campo molto attivo.\nChimica e medicina.\nLa chimica farmaceutica costituisce il campo di ricerca per la sintesi e applicazione terapeutica dei nuovi farmaci. Pone le sue basi sullo studio teorico delle propriet\u00e0 chimico-fisiche delle molecole e sui modelli di interazione farmacologica con l'organismo. Si giunge quindi a formulare una conveniente strategia di sintesi, sfruttando anche l'approccio della chimica combinatoria, e il nuovo farmaco ottenuto pu\u00f2 iniziare la fase di sperimentazione che se culminer\u00e0 con esito positivo potr\u00e0 permettergli l'immissione sul mercato. Oltre questi aspetti farmacologici, la chimica risulta un utile ausilio in medicina diagnostica grazie alla possibilit\u00e0 di effettuare appositi esami chimico clinici di laboratorio. Isotopi radioattivi vengono utilizzati in medicina nucleare.\nChimica e ambiente.\nLa crescente sensibilit\u00e0 verso un basso impatto ambientale e la necessit\u00e0 di applicare politiche di sviluppo sostenibile hanno condotto alla nascita della cosiddetta chimica verde. Questa disciplina si propone di ridurre l'impatto dei processi chimici mettendo in pratica concetti quali l'utilizzo di materie prime ricavate da fonti rinnovabili, la riduzione di reflui e scarti, l'utilizzo di composti biosostenibili ed ecosostenibili. D'altra parte la chimica ambientale \u00e8 focalizzata sullo studio del chimismo e biochimismo implicato nell'ambito ambientale: si interessa della chimica delle acque dolci e marine, della chimica del suolo e dell'atmosfera. Non si limita a comprendere i fondamenti chimici, ma estende il proprio campo di studio e ricerca ai fenomeni legati all'inquinamento e all'effetto dei tossici rilasciati in ambiente proponendosi di trovare un rimedio.\nChimica e beni culturali.\nLa chimica applicata ai beni culturali si occupa dei materiali utilizzati in ambito artistico e delle tecniche analitiche, invasive e non, utilizzate per le indagini strumentali sulle opere d'arte. Si interessa inoltre della datazione dei reperti, dei metodi di restauro e di conservazione. Studia i meccanismi e i fattori che contribuiscono al degrado dei manufatti artistici cercando di rimediare al loro effetto."}
{"id": "2352369", "revid": "767487", "url": "https://it.wikipedia.org/wiki?curid=2352369", "title": "Eleven (Sugarcult)", "text": "Eleven \u00e8 l'album di debutto del gruppo pop punk band Sugarcult, pubblicato nel 1997 come demo e ripubblicato nel 1999. Alcune delle tracce dell'album provengono dall'EP \"Five\"."}
{"id": "2352371", "revid": "599013", "url": "https://it.wikipedia.org/wiki?curid=2352371", "title": "Billy Evans (cestista 1947)", "text": ""}
{"id": "2352372", "revid": "767487", "url": "https://it.wikipedia.org/wiki?curid=2352372", "title": "Hollywood, Vermont", "text": "Hollywood, Vermont (\"State and Main\") \u00e8 un film del 2000 scritto e diretto da David Mamet.\nIl film \u00e8 stato distribuito in Italia il 31 maggio 2002 dalla Medusa Film.\nTrama.\nA Waterford, piccola e tranquilla cittadina del Vermont, arriva una grande produzione cinematografica hollywoodiana per girare il film \"Il vecchio mulino\". Tra divi problematici e una troupe nevrotica, gli abitanti vedono in breve sconvolta la loro quotidianit\u00e0, e tutti finiscono cos\u00ec per mettere da parte le proprie tradizioni e i propri valori per le luci della ribalta."}
{"id": "2352377", "revid": "125259157", "url": "https://it.wikipedia.org/wiki?curid=2352377", "title": "Fibra ottica", "text": "La fibra ottica, nella scienza e tecnologia dei materiali, indica un materiale costituito da filamenti vetrosi o polimerici, realizzati in modo da poter condurre al loro interno la luce, trovando importanti applicazioni in telecomunicazioni, diagnostica medica e illuminotecnica: con un diametro di rivestimento (\"mantello\") di 125 micrometri (circa le dimensioni di un capello) e peso molto ridotto, sono disponibili sotto forma di cavi, flessibili, immuni ai disturbi elettrici e alle condizioni atmosferiche pi\u00f9 estreme, e poco sensibili a variazioni di temperatura.\nClassificate come guide d'onda dielettriche basate sulla disomogeneit\u00e0 del mezzo, il cui nucleo \u00e8 sede di propagazione guidata del campo elettromagnetico sotto forma di onde elettromagnetiche, in altre parole, permettono di convogliare e guidare al loro interno un campo elettromagnetico di frequenza sufficientemente alta (in genere in prossimit\u00e0 dell'infrarosso) con perdite, in termini di attenuazione, estremamente limitate. Vengono perci\u00f2 comunemente impiegate nelle telecomunicazioni come mezzo trasmissivo di segnali ottici anche su grandi distanze ovvero su rete di trasporto e nella fornitura di accessi di rete a larga banda cablata (dai 100 Mbit/s al petabyte/s usando la tecnologia WDM).\nStoria.\nIl principio sul quale si basa la fibra ottica fu dimostrato per la prima volta da Daniel Colladon e Jacques Babinet, a Parigi nel 1840 circa. Il principio della riflessione totale interna venne utilizzato per illuminare le fonti delle fontane pubbliche. Il successivo sviluppo, nella met\u00e0 del XX secolo, si concentr\u00f2 sullo sviluppo di un fascio di fibre volto alla trasmissione di immagini, il cui primo impiego fu il gastroscopio medico. Il primo gastroscopio a fibra ottica semi-flessibile fu brevettato da Basil Hirschowitz, C. Wilbur Peters e Lawrence E. Curtiss nel 1956. Nel processo di sviluppo del gastroscopio, Curtiss produsse fisicamente la prima fibra ottica. Presto si susseguirono una variet\u00e0 di altre applicazioni per la trasmissione di immagini.\nNel 1965 Charles K. Kao della \"STC\" e George A. Hockham del \"British Post Office\", furono i primi a riconoscere che l'attenuazione delle fibre contemporanee era causata dalle impurit\u00e0, che potevano essere rimosse, piuttosto che dalla diffusione ottica. Dimostrarono che le fibre ottiche possono essere un mezzo pratico per la comunicazione, nel caso l'attenuazione sia ridotta al di sotto dei 20 dB per chilometro. \nIn questa misura, la prima fibra ottica per le comunicazioni fu inventata nel 1970 dai ricercatori Robert D. Maurer, Donald Keck, Peter Schultz e Frank Zimar, impiegati presso la Corning, azienda statunitense produttrice di vetro situata a Corning (New York). Costruirono una fibra con 17\u00a0dB di attenuazione ottica per chilometro, drogando il silicio del vetro con il titanio.\nL'amplificatore ottico drogato con erbio, che ridusse il costo per i sistemi a fibra ottica per le lunghe distanze eliminando il bisogno dei ripetitori ottico-elettronico-ottico, fu inventato da David Payne dell'Universit\u00e0 di Southampton nel 1987. Il primo cavo telefonico transatlantico a usare la fibra ottica fu il TAT-8, che incominci\u00f2 a operare nel 1988.\nNel 1991 il campo emergente dei led a cristalli fotonici condusse allo sviluppo delle fibre a cristalli fotonici. Le prime fibre a cristalli fotonici vennero commercializzate a partire dal 1996, esse possono essere usate per trasportare un maggior quantitativo di energia rispetto alle fibre convenzionali e le loro propriet\u00e0, variabili a seconda della lunghezza d'onda, possono essere manipolate per migliorarne le prestazioni in varie applicazioni.\nDescrizione.\nOgni singola fibra ottica \u00e8 composta da due strati concentrici di materiale trasparente estremamente puro: un nucleo cilindrico centrale, o \"core\", e un mantello o \"cladding\" attorno a esso. Il nucleo presenta un diametro molto piccolo di circa 10\u00a0\u00b5m per le monomodali e 50\u00a0\u00b5m per le multimodali, mentre il mantello ha un diametro di circa 125\u00a0\u00b5m. I due strati sono realizzati con materiali con indice di rifrazione leggermente diverso, il mantello deve avere un indice di rifrazione minore (tipicamente 1,475) rispetto al nucleo (circa 1,5). Come ulteriore caratteristica il mantello deve avere uno spessore maggiore della lunghezza di smorzamento dell'onda evanescente, caratteristica della luce trasmessa in modo da catturare la luce che non viene riflessa nel nucleo.\nLa fibra ottica funziona come una specie di specchio tubolare. La luce che entra nel nucleo a un certo angolo (angolo limite) si propaga mediante una serie di riflessioni alla superficie di separazione fra i due materiali del nucleo e del mantello. All'esterno della fibra vi \u00e8 una guaina protettiva polimerica detta \"jacket\" che serve a dare resistenza agli stress fisici e alla corrosione ed evitare il contatto fra la fibra e l'ambiente esterno.\nI diversi tipi di fibre si distinguono per diametro del nucleo, indici di rifrazione, caratteristiche del materiale, profilo di transizione dell'indice di rifrazione e drogaggio (aggiunta di piccole quantit\u00e0 di altri materiali per modificare le caratteristiche ottiche).\nIl nucleo e il mantello della fibra ottica possono essere realizzati in silice oppure in polimeri plastici.\nCavo in fibra ottica.\nLa trasmissione dei dati attualmente si effettua mediante cavi di fibra ottica, ovvero una o pi\u00f9 fibre ottiche contenute in un'unica protezione. In particolare, un cavo unico pu\u00f2 contenere fino a 7 fibre, ma spesso due di queste vengono sostituite da due fili di materiale elastomerico (i cosiddetti filler) il cui fine \u00e8 quello di irrobustire meccanicamente il cavo (la fibra ottica in s\u00e9 \u00e8 infatti molto fragile a flessione). Ognuna di queste fibre viene poi protetta da un \"buffer\" di colore diverso e, infine, due ulteriori guaine avvolgono interamente i 7 fili (5 fibre ottiche pi\u00f9 i 2 filler). La prima guaina, pi\u00f9 interna, \u00e8 in aramide e aggiunge altra resistenza meccanica (impedisce al cavo di avere curve troppo strette nel suo percorso); la guaina pi\u00f9 esterna, invece, in materiale termoplastico, fornisce isolamento termico e protezione dall'umidit\u00e0.\nI cavi in fibra ottica usati nelle reti telefoniche per il trasporto di grandi quantit\u00e0 di informazioni, utilizzati sia in rete di accesso su reti NGN, sia su rete di trasporto (dove sono gi\u00e0 presenti dalla fine degli anni settanta) sono costituiti da un cavo con un conduttore metallico interno, utilizzato per assecondarne la deformazione una volta posato, rendendolo pi\u00f9 rigido. Le fibre in esso contenute sono a loro volta rivestite di guaina protettiva, mentre esternamente il cavo ha anch'esso una copertura che lo rende impermeabile all'acqua e trattato in modo da non essere attaccabile da roditori all'interno dei cavidotti. Lungo la tratta sono presenti amplificatori e rigeneratori per ovviare ai problemi di attenuazione e dispersione del segnale. Tra le tecniche di posa innovative oltre a quelle classiche sono da ricordare la minitrincea e la microtrincea con abbattimento dei costi e dei tempi di posa.\nSilice.\nLa fibra ottica \u00e8 una singola fibra di vetro. Le fibre vengono realizzate a partire da silice ultra pura, la quale viene ottenuta dalla reazione fra il tetracloruro di silicio e l'ossigeno. Nel silicio destinato alla produzione del nucleo viene aggiunto del germanio (sotto forma di tetracloruro di germanio) in modo da aumentarne l'indice di rifrazione senza variarne l'attenuazione. Nel silice destinato al mantello invece viene aggiunto del boro allo scopo di ridurne l'indice di rifrazione. Il principale svantaggio delle fibre ottiche realizzate in silice \u00e8 la loro fragilit\u00e0. A causa del diametro estremamente ridotto esse hanno anche una piccola apertura numerica (NA\u22480,16) e sono difficili da raccordare.\nPolimeri.\nLa fibra \u00e8 costituita da una materia plastica, tipicamente polimetilmetacrilato. Queste fibre ottiche polimeriche sono molto pi\u00f9 facili da maneggiare rispetto alle fragili fibre realizzate in vetro. La dimensione del nucleo \u00e8 molto pi\u00f9 grande (1\u00a0mm) rispetto alle fibre in silice, quindi si ha un'apertura numerica pi\u00f9 elevata e la possibilit\u00e0 di realizzare fibre multimodali, tuttavia questo tipo di fibre ottiche ha un'attenuazione abbastanza elevata e una scarsa resistenza termica.\nLe fibre ottiche plastiche hanno un costo al metro lineare simile a quello delle fibre in vetro ma garantiscono un'ampia capacit\u00e0 di trasmissione dei dati, come i conduttori organici in genere, con una banda fino a un gigabyte/secondo per 100 metri. A loro favore vi \u00e8 il minor costo dei componenti di ricetrasmissione e la facilit\u00e0 di montaggio dei terminali (se necessari) che ne ha portato l'utilizzo in ambienti di automazione industriale per distanze entro i 100\u00a0m.\nSensori a fibra ottica.\nLa luce che viaggia all'interno della fibra ottica \u00e8 sensibile alle deformazioni della fibra stessa. Da questa considerazione sono emerse applicazioni che sfruttano l'analisi delle onde trasmesse e riflesse per valutare se lungo il percorso vi sono fattori che hanno provocato deformazioni, cercando di localizzare la zona interessata e l'entit\u00e0 del fenomeno.\nI sensori a fibra ottica nascono per sfruttare le caratteristiche della fibra, come l'immunit\u00e0 all'interferenza elettromagnetica, le ridotte perdite di segnale su lunghe distanze, lo scarso ingombro, l'ampia gamma di temperature di funzionamento. I sensori possono essere \"intrinseci\", cio\u00e8 basati su cambiamenti dell'onda di luce, o \"estrinseci\", nei quali la luce convoglia informazioni derivate da sensori elettronici. I sensori intrinseci possono utilizzare l'analisi della rifrazione nel tempo ('time-domain') o nelle lunghezze d'onda ('frequency domain').\nFunzionamento.\nUno studio rigoroso della fisica delle fibre ottiche richiede concetti di optoelettronica e ottica quantistica.\nUsando un paragone di ottica classica, nelle fibre ottiche avviene un fenomeno di riflessione totale interna, per cui la discontinuit\u00e0 dell'indice di rifrazione tra i materiali del nucleo e del mantello intrappola la radiazione luminosa finch\u00e9 questa mantiene un angolo abbastanza radente, in pratica finch\u00e9 la fibra non compie curve troppo brusche.\nIn figura \u00e8 rappresentato come due raggi luminosi, cio\u00e8 due treni di radiazione elettromagnetica, incidono sull'interfaccia tra nucleo e mantello all'interno della fibra ottica. Il fascio a incide con un angolo formula_1 \"superiore\" all'angolo critico di riflessione totale e rimane intrappolato nel nucleo; il fascio b incide con un angolo formula_2 \"inferiore\" all'angolo critico e viene rifratto nel mantello e quindi perso. \u00c8 importante ricordare che in ottica si indica l'angolo tra la radiazione e la normale alla superficie, cio\u00e8 90\u00ba-formula_3 dove formula_3 \u00e8 l'angolo, pi\u00f9 intuitivo ma pi\u00f9 scomodo da utilizzare, tra la radiazione e la superficie.\nAll'interno di una fibra ottica il segnale pu\u00f2 propagarsi in modo rettilineo oppure essere riflesso un numero molto elevato di volte. Il modo di propagazione rettilineo si dice di \"ordine zero\". Le fibre \"monomodali\" consentono la propagazione di luce secondo un solo modo e hanno un diametro del nucleo compreso tra 8\u00a0\u00b5m e 10\u00a0\u00b5m, quelle \"multimodali\" consentono la propagazione di pi\u00f9 modi, e hanno un diametro del nucleo di 50\u00a0\u00b5m o 62.5\u00a0\u00b5m. Il mantello ha tipicamente un diametro di 125\u00a0\u00b5m.\n\u00c8 possibile conoscere a priori il numero di modi possibili \"Nm\" per una radiazione di lunghezza d'onda \u03bb che attraversa una fibra \"step-index\" di diametro \"d\" con apertura numerica NA\nNm= 0,5 \u00d7 formula_5 \nM= formula_5\nLe fibre multimodali permettono l'uso di dispositivi pi\u00f9 economici (LED, E-LED, VCSEL), ma subiscono il fenomeno della dispersione intermodale, per cui i diversi modi si propagano in tempi leggermente diversi, e questo limita la distanza massima a cui il segnale pu\u00f2 essere ricevuto correttamente, soprattutto ad elevate velocit\u00e0 (Gigabit/sec).\nLe fibre monomodali hanno un prezzo molto pi\u00f9 basso rispetto alle multimodali e riescono a coprire distanze e a raggiungere velocit\u00e0 nettamente superiori. Di contro necessitano di dispositivi emettitori Laser pi\u00f9 costosi e necessitano di un cablaggio terminale pi\u00f9 preciso ed accurato. \nLe fibre multimodali possono essere divise ulteriormente in fibre \"step index\" e \"graded index\".\nAttenuazione.\nMeccanismi di perdita in fibra ottica.\nIdealmente, le fibre ottiche sono un mezzo di trasmissione perfetto. Infatti, oltre a non risentire in nessun modo di disturbi elettromagnetici o di diafonia, se strutturate adeguatamente per garantire la riflessione totale del segnale d'ingresso, teoricamente, permettono di trasferire completamente la potenza in ingresso nell'uscita.\nIn pratica, per\u00f2, intervengono dei fenomeni fisici che causano comunque attenuazione della potenza lungo la fibra; tali perdite, solitamente valutate statisticamente in termini di attenuazione specifica ovvero in dB/km, sono dovute a:\nPerdite per assorbimento.\nIl materiale di cui sono realizzate le fibre ottiche \u00e8 costituito da macromolecole che interagiscono fra di loro tramite forze dette di van der Waals. Normalmente queste macromolecole possono ruotare intorno a un asse o possono vibrare. Durante questi movimenti queste molecole assorbono la radiazione, vibrano, e possono emetterne dell'altra. La loro condizione di risonanza si innesca per alcune particolari lunghezze d'onda.\nQualunque materiale che \u00e8 trasparente a una radiazione risulta inevitabilmente opaco a un'altra lunghezza d'onda. Ad esempio il vetro \u00e8 trasparente nel campo del visibile (\u2248 400 nm \u00f7 750\u00a0nm) mentre risulta opaco nel campo dell'infrarosso (\u2248 750\u00a0nm \u00f7 1000\u00a0nm).\nQuindi le fibre realizzate in vetro sono utilizzabili solo con sorgenti di luce visibile.\nDurante il processo di fabbricazione la fibra tende inevitabilmente ad assorbire il vapore acqueo. Nel vapore, cos\u00ec come nel vetro sono presenti dei gruppi OH. Ad alcune particolari frequenze le molecole OH vengono eccitate e assorbono energia elettromagnetica (lunghezze d'onda di 1,24 e 1,38 \u00b5m) causando perdite.\nPerdite per diffusione (Rayleigh scattering).\nLe perdite di segnale per diffusione sono causate da:\nQueste imperfezioni causano una lieve diffusione (ossia deviazione a vari angoli) del segnale. Ci\u00f2 non \u00e8 legato a una perdita di energia ma a una perdita di potenza. Nel vetro questa perdita \u00e8 pari a: \u03b1 \u2248 0,7\u00d7\u03bbformula_7 [dB/km].\nLe perdite di segnale per effetto della diffusione possono essere stimate secondo una forma della legge di Rayleigh:\nformula_8\nUn basso indice di rifrazione e una bassa compressibilit\u00e0 riducono la possibilit\u00e0 che il raggio venga diffratto a causa di variazioni nella densit\u00e0 del mezzo. Tuttavia nel caso di fibre ottiche polimeriche, la compressibilit\u00e0 del materiale \u00e8 direttamente legata al volume molecolare. I polimeri densamente reticolati hanno bassa comprimibilit\u00e0 ma hanno un alto indice di rifrazione. Polimeri costituiti da molecole con un grande volume molecolare possiedono un'elevata compressibilit\u00e0 ma un indice di rifrazione basso.\nPerdite specifiche delle guide dielettriche.\nOltre alle perdite dovute al mezzo, esistono perdite di altro genere in una guida dielettrica. Queste non sono dovute al tipo di luce utilizzata ma sono legate alle deformazioni e alle discontinuit\u00e0 presenti nella guida; per avere effetti rilevanti \u00e8 necessario che la periodicit\u00e0 delle perturbazioni sia tale da generare una interferenza costruttiva.\nCurvatura della guida dielettrica.\nHa un duplice effetto sul segnale ottico:\nLa curvatura genera un accoppiamento tra il modo guidato e i modi radiativi dello spettro. Nel caso in cui il raggio di curvatura sia abbastanza grande, si pu\u00f2 ipotizzare che la distribuzione di campo del modo guidato subisca una lieve e ininfluente deformazione. Quindi la perdita \u00e8 legata all'angolo di curvatura della guida.\nCorrugazioni della guida dielettrica.\nDurante la lavorazione della guida si possono creare delle corrugazioni lungo le pareti esterne. Esse possono essere periodiche e quindi danno luogo a una perdita di potenza che viene irradiata esternamente. Anche in questo caso si ha un accoppiamento tra modo guidato e modi radiativi.\nImperfezioni nella fabbricazione.\nLa perdita di segnale pu\u00f2 essere dovuta anche a imperfezioni nella fabbricazione della fibra: particelle di polvere, microvuoti e fessurazioni. Queste imperfezioni, se hanno dimensione paragonabile alla lunghezza d'onda interferiscono producendo fenomeni di diffrazione, assorbimento, ecc.\nDispersione.\nLavorando con fenomeni fisici a elevatissima frequenza (le onde luminose), con le fibre ottiche sarebbero idealmente possibili velocit\u00e0 di trasmissione molto elevate. In pratica, per\u00f2, intervengono dei fattori fisici che causano distorsione e quindi interferenza intersimbolica limitando la velocit\u00e0 di trasmissione possibile in una fibra ottica.\nIn generale la dispersione aumenta con la distanza in fibra dal trasmettitore.\nUso nelle telecomunicazioni.\nSe negli anni settanta le fibre ottiche erano usate come oggetto decorativo per la produzione di lampade, da qualche decennio ad oggi esse sono gi\u00e0 una realt\u00e0 affermata e un componente essenziale nell'industria delle telecomunicazioni e delle relative comunicazioni ottiche, ancora in corso di ulteriore evoluzione tecnologica. Basta pensare che tutte le dorsali principali della rete telefonica e di Internet, compresi i collegamenti intercontinentali sottomarini, sono gi\u00e0 in fibra ottica avendo sostituito da tempo il classico cavo coassiale.\nI principali vantaggi delle fibre rispetto ai cavi in rame nelle telecomunicazioni sono:\nIn tale ambito la fibra ottica necessita anche di apparati optoelettronici di ricetrasmissione e amplificazione dei segnali ottici quali laser, fotorivelatori, amplificatori ottici e modulatori. Un cavo di fibra ottica, in quanto contiene pi\u00f9 fibre ottiche, \u00e8 solitamente molto pi\u00f9 piccolo e leggero di un filo o cavo coassiale con simili capacit\u00e0 di canale, ed \u00e8 pi\u00f9 facile da maneggiare e installare.\nFinestre di trasmissione.\nNelle comunicazioni ottiche, lo spettro trasmissivo \u00e8 descritto usualmente in termini di lunghezza d'onda invece che di frequenza. Combinando i diversi fenomeni di attenuazione, rifrazione, dispersione, vi sono tre \"finestre\" trasmissive particolarmente adatte all'uso nelle telecomunicazioni, con prestazioni e costi crescenti.\nLe lunghezze d'onda intorno a 1250\u00a0nm e 1470\u00a0nm presentano picchi di assorbimento, overtone del picco di assorbimento vibrazionale del gruppo OH delle molecole della fibra. Tuttavia, esiste un approccio chimico che permette di eliminare il secondo picco, unendo di fatto le ultime due finestre: tali fibre sono dette \"all-waves fibers\".\nTipologia.\nLe fibre utilizzate per collegamenti medio-lunghi (0,5\u201340\u00a0km) sono tutte fibre monomodali, mentre quelle multimodali possono essere utilizzate per brevi collegamenti fino a 2\u00a0km con costi di fabbricazione inferiori. Tra le fibre monomodali si distinguono i seguenti standard: \nGiunzioni e connettorizzazioni.\nDue tratti di fibra ottica dello stesso tipo possono essere giuntati mediante fusione, ottenendo un ottimo accoppiamento del nucleo. Questa operazione \u00e8 effettuata in modo semiautomatico mediante apparecchiature che allineano automaticamente i mantelli o addirittura i nuclei e controllano la fusione. Una giunzione ben eseguita comporta una attenuazione inferiore a 0,05\u00a0dB. Tipicamente le fibre ottiche in lunghi collegamenti sono giuntate in questo modo ogni 1\u20132\u00a0km.\nNell'uso pratico, un collegamento bidirezionale (ad esempio IEEE 802.3) ovvero full duplex viene realizzato utilizzando una coppia di fibre, una per ciascuna direzione. Le fibre ottiche sono collegate agli apparati di telecomunicazione (trasmettitore e ricevitore) mediante connettori che allineano meccanicamente il nucleo della fibra rispettivamente con il laser e con il ricevitore. Un connettore comporta una attenuazione di circa 0,5\u00a0dB ed \u00e8 molto sensibile alla polvere, per cui connettori e cavi inutilizzati vengono normalmente coperti per evitare infiltrazioni. Esistono diversi tipi di connettori, ad esempio SC, LC (in plastica, quadrati), ST (in metallo, tondi, con innesto a baionetta), FC (in metallo, tondi con innesto a vite), MTRJ (di forma simile all'SC, ma leggermente pi\u00f9 larghi e schiacciati).\nI cavi in fibra vengono normalmente installati all'interno di impianti di cablaggio strutturato, attestandoli su pannelli di permutazione. Un collegamento comporta quindi l'uso di almeno due cavi di permuta (da ciascun apparato connesso al pannello di permutazione), e quindi di 4 connettori.\nBilancio di potenza (power budget).\nPer i collegamenti di lunga distanza, i trasduttori sono specificati in termini di potenza del trasmettitore e sensibilit\u00e0 del ricevitore. La differenza tra le due costituisce il \"power budget\", ovvero la massima potenza che pu\u00f2 essere dissipata dal collegamento.\nPer valutare se una certa tecnologia trasmissiva funzioner\u00e0 su un certo collegamento, \u00e8 necessario misurare o stimare la perdita complessiva del collegamento, o \"link loss\". Questo deve essere inferiore al power budget. Normalmente si lascia un margine di 3-6\u00a0dB, per garantirsi contro peggioramenti del collegamento (dovuti a invecchiamento o a interventi di manutenzione) o degli apparati trasmissivi (dovuti tra l'altro a sporcizia). Questa valutazione deve essere effettuata alla lunghezza d'onda utilizzata dagli apparati prescelti.\nSu collegamenti gi\u00e0 realizzati \u00e8 possibile misurare l'attenuazione del segnale tramite strumenti denominati \"power meter\". L'esame analitico degli eventi intercorrenti su un determinato tratto di fibra richiede invece uno strumento denominato OTDR (\"Optical Time Domain Reflectometry\", in italiano \"riflettometria ottica nel dominio del tempo\"), che consente di visualizzare su un grafico cartesiano l'andamento di un segnale entro il tratto di fibra considerato.\nSe il collegamento deve essere ancora realizzato, la sua attenuazione \u00e8 stimabile usando i valori di targa delle fibre e valori prudenziali per giunzioni e connettori.\nAd esempio, il link loss di un collegamento di 20\u00a0km, con fibra da 0,24\u00a0dB/km, 6 giunzioni lungo il collegamento, connettori solo alle estremit\u00e0 \u00e8 stimabile in:\n20\u00a0km \u00d7 0,24\u00a0dB/km + 6 \u00d7 0,1\u00a0dB + 2 \u00d7 0,5\u00a0dB = 4,8\u00a0dB + 0,6\u00a0dB + 1\u00a0dB = 6,4\u00a0dB\naggiungendo 4\u00a0dB di margine di sicurezza, gli apparati dovranno avere un power budget minimo di 10,4\u00a0dB.\nPrestazioni.\nGli apparati commercialmente disponibili arrivano a velocit\u00e0 di trasmissione di 40 Gbit/s. Utilizzando tecnologie WDM \u00e8 possibile trasmettere su una singola coppia di fibre fino ad alcune centinaia di canali in frequenza, arrivando a capacit\u00e0 massime dell'ordine del Tbit/s. Attraverso lo studio di particolari onde elettromagnetiche autorinforzanti, i solitoni, si sfruttano delle caratteristiche non lineari della fibra per compensare tra loro l'effetto Kerr e la dispersione cromatica.\nCon la trasmissione solitonica e l'uso di amplificatori ottici si possono coprire distanze anche dell'ordine delle decine di migliaia di chilometri senza uso di ripetitori.\nDiffusione nelle telecomunicazioni.\nVarie municipalizzate e operatori di telecomunicazioni stanno costruendo reti proprietarie in fibra ottica con ampiezza di banda che arriva a 1000 Mbit/s in accesso, indispensabili per la Tv via Internet e servizi di videoconferenza.\nVarie societ\u00e0 sono dotate di una rete capillare e proprietaria in fibra ottica. La legge impone l'interoperabilit\u00e0 delle reti su doppino, non su altro mezzo trasmissivo; per cui, anche in assenza di copertura ADSL e per pubblica utilit\u00e0, il privato decide autonomamente se e quando entrare nel mercato con un'offerta commerciale.\nNel 1977 Torino divenne la prima citt\u00e0 italiana cablata con una rete ottica sperimentale, su progettazione CSELT e con la collaborazione di Sirti e Prysmian.\nIn Italia, un altro esempio di rete in fibra ottica \u00e8 Metrocore. Nata per scopi di ricerca come rete interna del CNR di Pisa, collega questura, pretura e centro abitato, a una velocit\u00e0 di circa 1 gigabit/secondo. In alcuni tratti della rete, la velocit\u00e0 di connessione cresce significativamente a 10 gigabit/secondo, utilizzando tecnologia WDM; la velocit\u00e0 \u00e8 paragonabile alla rete di Internet 2 che negli USA collega un centinaio di centri di ricerca a grandi societ\u00e0.\nFra le societ\u00e0 citate: la rete di Autostrade S.p.A. (che connette insegne luminose, telecamere, Telepass), la rete di Enel per uso interno di controllo della domanda e offerta (dispacciamento) d'energia elettrica sulla rete elettrica, Rai, BT Italia, la rete GARR che collega le universit\u00e0 italiane, vari operatori di telefonia mobile in quanto le Stazioni radio base sono collegate anche in fibra ottica, le reti di accesso wireless per il collegamento degli hotspot con la rete di trasporto.\nSecondo i dati di AGCOM, a giugno 2019 le linee in fibra ottica in Italia per la prima volta hanno superato quelle in ADSL solo rame. \nNormativa.\nIl Decreto \"Banda larga\" (decreto-legge n. 112/2008, convertito in legge n. 133/2008) ha abolito qualsiasi diritto di esclusiva nella posa e nel passaggio delle dorsali in fibra ottica. Nelle aree sottoutilizzate, ha previsto la gratuit\u00e0 per la posa di cavi e infrastrutture a banda larga, per un congruo periodo dell'utilizzo del suolo pubblico e privato (abolizione della tassa di occupazione del suolo pubblico, delle servit\u00f9 di passaggio e dei diritti di superficie).\nPer l'avvio dei lavori \u00e8 sufficiente una dichiarazione di inizio attivit\u00e0, mentre resta necessaria l'autorizzazione degli enti locali per l'attraversamento di strade, centri storici e abitati di loro propriet\u00e0 o competenza, escludendo le altre aree demaniali. Vale il silenzio-assenso, per cui la richiesta autorizzativa agli enti locali si intende accolta se non riceve risposta entro 60 giorni. Non sono pi\u00f9 necessarie autorizzazioni delle assemblee condominiali (o dei proprietari) per la posa di cavi e infrastrutture avanzate di comunicazione all'interno dei condomini e degli insediamenti residenziali."}
{"id": "2352379", "revid": "1305772", "url": "https://it.wikipedia.org/wiki?curid=2352379", "title": "Fagiano (disambigua)", "text": ""}
{"id": "2352383", "revid": "339392", "url": "https://it.wikipedia.org/wiki?curid=2352383", "title": "Unit\u00e0 di artiglieria israeliana", "text": ""}
{"id": "2352384", "revid": "287204", "url": "https://it.wikipedia.org/wiki?curid=2352384", "title": "Vincenzo De Grazia", "text": "Biografia.\nNacque a Mesoraca dai nobili Baroni Marco e Laura Brondolillo studi\u00f2 a Napoli nel collegio reale di S. Carlo alle Mortelle dove venne condotto, dalla natia Calabria, da uno zio dell'ordine dei Teatini all'et\u00e0 di 5 anni.Frequento' successivamente le scuole della Reale Accademia militare Nunziatella dedicandosi all'approfondimento degli studi di matematica e acquisendo la laurea in ingegneria e nel 1811, durante il regno di Gioacchino Murat, si arruol\u00f2 nel genio militare nell'esercito delle Due Sicilie. Si dedic\u00f2 alla filosofia da autodidatta: il suo pensiero ebbe poca diffusione mentre era in vita, e non riusc\u00ec a succedere a Pasquale Galluppi all'universit\u00e0 di Napoli dopo la morte di quest'ultimo (1846).\nDe Grazia si oppose al Criticismo kantiano e all'Idealismo hegeliano in nome dell'esperienza. Negli ultimi anni cerc\u00f2 di conciliare il suo realismo gnoseologico con la filosofia tomistica.\nOnorificenze e nomine.\nDeputato nel Parlamento napoletano per il distretto di Catanzaro (1848),socio della societa' economica della Calabria dal (1839),socio corrispondente della R.Accademia dei Peloritani (1842),socio dell'Accademia Pontaniana (dopo il 1844),socio onorario dell'Accademia dei Valentini (1842),socio onorario della R.Societ\u00e0 economica della provincia di Cosenza (1853)."}
{"id": "2352386", "revid": "599013", "url": "https://it.wikipedia.org/wiki?curid=2352386", "title": "Al Cueto", "text": ""}
{"id": "2352388", "revid": "1700659", "url": "https://it.wikipedia.org/wiki?curid=2352388", "title": "Jerome Boyd", "text": "Carriera universitaria.\nHa giocato con gli Oregon Ducks squadra rappresentativa dell'universit\u00e0 dell'Oregon.\nNella NFL.\nCon gli Oakland Raiders.\nAl draft NFL 2009 non \u00e8 stato selezionato ma poi \u00e8 stato preso dai \"rookie\" non selezionati dai Raiders. Il 6 settembre 2009 viene inserito nella squadra di allenamento, poi il 30 dicembre viene promosso nei 53 giocatori che compongono il \"roster\" ufficiale della squadra. Ha debuttato nella NFL il 3 gennaio 2010 contro i Baltimore Ravens indossando la maglia numero 30. \u00c8 stato impiegato in difesa nella squadra speciale.\nIl 4 settembre 2010 dopo aver passato la \"preseason\" con i Raiders \u00e8 stato svincolato. Il 2 marzo 2011 ha rifirmato con i Raiders.\nIl 18 ottobre 2011 \u00e8 stato svincolato per far posto alla nuova \"safety\" Chinedum Ndukwe. Il 20 ha firmato con la squadra di allenamento dei Raiders.\nIl 10 novembre \u00e8 stato promosso nei \"roster\" ufficiale della squadra.\nVittorie e premi.\nNessuno."}
{"id": "2352389", "revid": "1305772", "url": "https://it.wikipedia.org/wiki?curid=2352389", "title": "Ale", "text": ""}
{"id": "2352391", "revid": "110157", "url": "https://it.wikipedia.org/wiki?curid=2352391", "title": "Fiorella Mannoia (album 1986)", "text": "Fiorella Mannoia \u00e8 un 33 giri di Fiorella Mannoia pubblicato nel 1986 dalla Ariston Records (Catalogo: AR/LP 12429 - Matrici: 12429-A/12429-B) e distribuito dalla Dischi Ricordi. Il disco viene prodotto da Mario Lavezzi ed arrangiato da Piero Fabrizi e Danilo Madonia. I testi sono composti dai parolieri Mogol e Oscar Avogadro. Dal 2001 \u00e8 disponibile la versione in download digitale pubblicata per la Sony BMG.\nTracce.\nDurata totale: 30 min : 05 s"}
{"id": "2352392", "revid": "599013", "url": "https://it.wikipedia.org/wiki?curid=2352392", "title": "Bob Christian", "text": ""}
{"id": "2352393", "revid": "610351", "url": "https://it.wikipedia.org/wiki?curid=2352393", "title": "Mariela Alcal\u00e1", "text": "Biografia.\nMariela \u00e8 nata a Caracas nel 1964. \u00c8 la maggiore di 4 fratelli e fin da piccola ha manifestato inclinazioni artistiche. \u00c8 stata una delle principali attrici del genere telenovela, ottenendo notevole popolarit\u00e0 anche in Italia nel periodo di maggior successo del genere, tra la fine degli anni ottanta e i primi anni novanta, insieme alle connazionali Mayra Alejandra, Grecia Colmenares, Jeannette Rodr\u00edguez Delgado, Catherine Fulop e Maricarmen Regueiro.\nAiutata da un volto di notevole bellezza, ha iniziato la carriera di attrice nel 1984 con la telenovela venezuelana \"La due\u00f1a,\" del canale televisivo VTV. Successivamente, ha ottenuto il ruolo di Angelica (Inocencia) nella versione originale in spagnolo) nella telenovela \"Cristal\" del canale RCTV, che le ha dato popolarit\u00e0 internazionale nonostante si trattasse di un ruolo secondario ma molto intenso, quello di una giovane bella e piena di vita che scopre di avere un tumore al seno. Dopo il successo di questo personaggio, ha ottenuto diversi ruoli come protagonista in altre telenovele dello stesso canale: \"Un volto, due donne\", \"Selva Mar\u00eda\", e \"Rub\u00ed\". Ha lavorato in seguito anche per produzioni televisive di altri paesi come Argentina, Per\u00f9, Spagna e Ecuador.\nMariela ha anche inciso alcuni dischi come cantante realizzando sigle di diverse sue telenovele come quella di \"Rub\u00ed\", con le canzoni \"Al menos que t\u00fa\" e \"Nada m\u00e1s que hablar\" tra il 1989 e 1990. In Spagna e Italia \u00e8 celebre tra gli appassionati del genere per i ruoli avuti in \"Cristal\", \"Rub\u00ed\" e \"Cuore ferito\".\nMariela ha avuto 2 matrimoni. Il suo primo marito fu Nelson Ortega, direttore dell'Accademia nella quale Mariela studi\u00f2, pi\u00f9 anziano di 18 anni rispetto alla moglie; si sono sposati nel 1983 a Caracas e hanno avuto 2 figli, Marieli, nata nel 1984 e Jos\u00e9 Nelson, nato nel 1990. La coppia ha divorziato nel 1993. Il secondo marito \u00e8 il produttore argentino Rodolfo Hoppe con cui Mariela ha lavorato nelle telenovelas \"Leonela, muriendo de amo\" e \"Luz Mar\u00eda\". La coppia si \u00e8 sposata nel 1998 e ha avuto un figlio, Gerardo Jos\u00e9, nato nel 2000."}
{"id": "2352395", "revid": "111325", "url": "https://it.wikipedia.org/wiki?curid=2352395", "title": "Ranma contro la Leggendaria fenice", "text": ""}
{"id": "2352398", "revid": "1305772", "url": "https://it.wikipedia.org/wiki?curid=2352398", "title": "De Carolis", "text": ""}
{"id": "2352400", "revid": "148107", "url": "https://it.wikipedia.org/wiki?curid=2352400", "title": "Operatore di inversione temporale", "text": "L'operatore di inversione temporale \u00e8 un operatore utilizzato in meccanica quantistica; modifica lo stato a cui viene applicato dando luogo a un nuovo stato \"temporalmente invertito\".\nIntroduzione.\nL'azione dell'operatore di inversione temporale su un sistema fisico \u00e8 pi\u00f9 propriamente descritta come \"inversione del moto\", anzich\u00e9 come \"inversione del tempo\". Si consideri il moto di una particella soggetta ad un certo potenziale; immaginando, in un certo istante di tempo formula_1 di bloccare la particella e sostituire la sua quantit\u00e0 di moto formula_2 con formula_3, la particella torna indietro ripercorrendo (nel verso opposto) la stessa traiettoria. In altre parole, se la curva formula_4 \u00e8 soluzione dell'equazione del moto (non dissipativa):\nformula_5\nallora anche formula_6 soddisfa l'equazione del moto. formula_6 rappresenta la soluzione temporalmente invertita.\nL'operatore di inversione temporale.\nDato uno stato formula_8, lo stato temporalmente invertito si ottiene applicando ad formula_8 l'operatore di inversione temporale, indicato con formula_10:\nformula_11\nPropriet\u00e0.\nUna propriet\u00e0 fondamentale dell'operatore di inversione temporale \u00e8 l'antiunitariet\u00e0.\nUn operatore antiunitario applicato ad uno stato realizza una trasformazione \nformula_12\nformula_13\nche soddisfa le seguenti due propriet\u00e0\nformula_14\nformula_15\nUn generico operatore antiunitario pu\u00f2 essere scritto come prodotto di due operatori\nformula_16\ndove formula_17 \u00e8 un operatore unitario e formula_18 coniuga il numero a cui \u00e8 moltiplicato.\nL'azione dell'operatore formula_18 su uno stato non modifica i ket di base. Infatti uno stato formula_8, scritto come combinazione lineare di autostati formula_21\nformula_22\nsi trasforma, sotto l'azione di formula_18 nel modo seguente:\nformula_24.\nSistemi simmetrici sotto inversione temporale.\nIndicando con formula_25 uno stato al tempo formula_26, lo stato formula_27 corrispondente ad un istante immediatamente successivo formula_28 si ottiene applicando l'operatore di evoluzione temporale (in forma infinitesima):\nformula_29.\nFacendo evolvere allo stesso modo lo stato prima invertito temporalmente si ottiene:\nformula_30.\nPer sistemi simmetrici sotto inversione temporale questo stato deve coincidere con quello che si ottiene facendo prima \"evolvere all'indietro\" formula_25 e poi applicando l'operatore di inversione temporale:\nformula_32,\nda cui si ricava:\nformula_33.\nSiccome il ragionamento \u00e8 valido per ogni ket formula_25, si pu\u00f2 scrivere\nformula_35.\nL'antiunitariet\u00e0 di formula_10 porta alla seguente relazione:\nformula_37.\nIn altre parole l'hamiltoniana di un sistema simmetrico sotto inversione temporale commuta con l'operatore formula_10:\nformula_39"}
{"id": "2352402", "revid": "599013", "url": "https://it.wikipedia.org/wiki?curid=2352402", "title": "Bob Arnzen", "text": ""}
{"id": "2352406", "revid": "198277", "url": "https://it.wikipedia.org/wiki?curid=2352406", "title": "Tata Indica", "text": "La Tata Indica \u00e8 un'autovettura con carrozzeria cinque porte classificata come utilitaria che si pone sul mercato tra il segmento A e il segmento B. Prodotta a partire dal 1998 dalla casa indiana Tata Motors \u00e8 stata sin dal debutto il modello di maggior successo dell'azienda e tuttora risulta il pi\u00f9 venduto. Sono state sviluppate numerose varianti del progetto originale come una versione dotata di motore elettrico e una versione sportiva destinata alle competizioni. Nonostante sia stata presentata la seconda generazione la prima continua a essere prodotta.\nPrima serie (1998-2007).\nLa Prima serie \u00e8 stata lanciata in India il 30 dicembre 1998 denominata Indica V1 sotto lo slogan: \"La grande...piccola auto\". Una versione ristilizzata denominata Indica V2 \u00e8 stata lanciata al Salone Internazionale di Ginevra 2008. Entrambe le versioni dispongono di un bagagliaio di 220 litri che salgono a 610 con il divano posteriore reclinato.\nIndica V1 (1998-2007).\nLa vettura \u00e8 frutto di un progetto nato nei primi anni 90 destinato a motorizzare l'India con una serie di automobili compatte e poco costose quali saranno le varie versioni di Indica e Indigo. Il \"design\" \u00e8 curato dall'italiana I.DE.A Institute mentre le motorizzazioni sia benzina che diesel sono state sviluppate dalla Tata Motors in collaborazione con l'azienda austriaca AVL. Per il modello \u00e8 stata sviluppata la carrozzeria a cinque porte con cinque posti in modo da garantire una notevole flessibilit\u00e0 interna.\nLa V1 dispone di uno schema di sospensioni semplice e utilizzato dalla maggior parte della concorrenza configurato come MacPherson per l'avantreno e a ruote indipendenti, con 2 bracci semioscillanti, per il retrotreno. Per i propulsori si sono scelte cubature ridotte per ridurre gli sprechi di carburante infatti la Indica \u00e8 stata una delle prime vettura a essere equipaggiata con un motore diesel di soli 1,4 litri. Il cambio \u00e8 un manuale a 5 rapporti, la trazione anteriore.\nIn India, al lancio, la vettura \u00e8 stata proposta in un unico allestimento base corrispondente a un prezzo odierno di circa 4.000 Euro personalizzabile con numerosi accessori quali airbag frontali, ABS, climatizzatore, cerchi in lega, vernice metallizzata, vetri elettrici, ecc... Gli esemplari destinati all'Europa invece disponevano di numerosi accessori di sicurezza di serie per rispettare gli standard in vigore. La vettura \u00e8 stata importata in Italia dal 2000 a un prezzo di poco superiore ai 17 milioni di Lire.\nIndica V2 (dal 2007).\nLievemente aggiornata nel 2007 nel gruppo frontale (mascherina, paraurti, fanali) e nel posteriore (nuovo portellone e paraurti inferiore) con la V2 la gamma viene articolata in pi\u00f9 allestimenti che comprendono accessori come gli interni in pelle (\"Indica Fiore\") o il tetto apribile in vetro (\"Indica OpenAir\"). Debuttano nuovi propulsori benzina, bi-fuel (Metano e GPL) e turbodiesel dotati di intercooler e dal 2008 dell'iniezione common-rail (motori \"Tata Dicor\").\nIndica EV Concept.\nPresentata al Salone di Parigi 2008 la Indica EV (Electric Vehicle) \u00e8 la versione elettrica dell'utilitaria indiana sviluppata sulla piattaforma della V2. Progettata dal centro ricerche e sviluppo inglese della Tata Motors grazie a un motore elettrico e batterie agli ioni di litio \u00e8 in grado di percorrere 200 km e di toccare i 120\u00a0km/h di velocit\u00e0 massima. Il modello \u00e8 entraro in produzione nel 2010 e si afferm\u00f2 sul mercato come vetture elettrica low-cost. Una nuova concept car derivata dalla EV \u00e8 stata presentata nel 2009.\nIndica Silhouette Concept.\nUna concept non destinata alla produzione \u00e8 la Indica Silhouette presentata all'Auto Expo di Nuova Delhi nel 2006 ed elaborata dalla Jayem Automotives. Si tratta di una vettura sportiva a trazione posteriore che condivide ben poco con le normali Indica. Dotata di motore 3.5 V6 benzina di origine Nissan capace di 330 cavalli e in grado di raggiungere la velocit\u00e0 massima di 270\u00a0km/h con un'accelerazione da 0 a 100\u00a0km/h in 4,5 secondi. Il peso \u00e8 contenuto in soli 850 kg. La Tata Indica Silhouette Concept dispone di due posti e di un telaio tubolare d'acciaio.\nIndica Rally.\nSviluppata dalla Jayem Automotives la Indica Rally dispone di un motore 1.5, 4 cilindri e 16 valvole da 117 cavalli. La trazione \u00e8 anteriore mentre la velocit\u00e0 massima \u00e8 di 180\u00a0km/h. La vettura \u00e8 stata utilizzata solo in competizioni minori.\nSeconda serie (2008-2014).\nLa seconda serie debutta all'Auto Expo di Nuova Delhi 2008 sotto la denominazione \"Indica V3\". Sviluppata su di una piattaforma totalmente nuova non sostituisce la V2 ma la va ad affiancare. Il prezzo di circa 5.500 Euro in India la differenzia dalla V2 in modo da evitare sovrapposizioni all'interno della gamma Tata. In alcuni mercati \u00e8 conosciuta come Indica Vista. Leggermente pi\u00f9 lunga e pi\u00f9 larga la linea \u00e8 ispirata alle precedenti generazioni bench\u00e9 il progetto risulti inedito.\nLe motorizzazioni sviluppate in joint-venture col gruppo Fiat sono un 1.2 benzina \"Safire\" da 65 cavalli e un turbodiesel 1.3 Multijet common-rail da 75 cavalli. Rimane in produzione anche il vecchio 1.4 TDi da 71 cavalli a iniezione indiretta di gasolio. La gamma si articoler\u00e0 nel corso del 2009 di due nuovi propulsori \"Safire\" 1.4 a fasatura variabile da 76 e 97 cavalli e di un 1.3 Multijet da 90 cavalli. Il cambio \u00e8 un manuale a 5 rapporti mentre in opzione un automatico CVT.\nLa produzione \u00e8 partita il 23 agosto del 2008 presso gli stabilimenti di Pune mentre le motorizzazioni sono prodotte a Ranjangaon. Nel 2009 \u00e8 stata presentata la \"Indica Vista EV Concept\", evoluzione della Indica EV del 2008."}
{"id": "2352407", "revid": "1745361", "url": "https://it.wikipedia.org/wiki?curid=2352407", "title": "Identitarismo nizzardo", "text": "L'identitarismo nizzardo indica l'insieme di movimenti, partiti e correnti politiche e culturali che rivendicano la libert\u00e0, da parte del popolo della citt\u00e0 di Nizza e del suo territorio, di poter decidere liberamente e democraticamente del proprio destino. Tale destino, secondo taluni, si potrebbe configurare in una maggiore autonomia all'interno dello Stato francese, secondo altri nella creazione di una vera e propria entit\u00e0 statuale indipendente e sovrana. L'identitarismo nizzardo trova la propria giustificazione, secondo coloro che vi aderiscono, nella coscienza di appartenere a una realt\u00e0 umana e territoriale con specificit\u00e0 storiche e culturali proprie, diverse da quelle del resto della Francia.\nOrigini e fondamenti.\nPeculiarit\u00e0 storiche.\nSorta come colonia prima greca, poi latina, compresa in et\u00e0 tardo-repubblicana e imperiale nella Regio IX \"Liguria\", alla caduta dell'Impero romano d'Occidente e con l'avvento dell'impero franco, Nizza, pur restando fino all'inizio dell'XI secolo nell'ambito genovese, sviluppa legami con la vicina Provenza, pur godendo fin dal XII secolo di un'ampia autonomia comunale. Nel XIII secolo diviene un protettorato genovese (in funzione anti-aragonese) e, dopo essere rientrata nella Provenza angioina, se ne separa definitivamente nel 1388 e si consegna tramite l'istituto della \"deditio\" ai conti di Savoia. La citt\u00e0 resta fedele alla propria lingua (una variante del provenzale con influenze liguri) e alle proprie tradizioni, ma, a partire dalla seconda met\u00e0 del XVI secolo, \u00e8 sottoposta ad un intenso processo di italianizzazione linguistica e culturale, voluto da Emanuele Filiberto e dai suoi successori, e inizia a ruotare sempre pi\u00f9 nell'orbita piemontese. Ci\u00f2 non impedisce a Nizza e alla propria contea (cos\u00ec chiamata dal 1526) di conservare un soddisfacente grado di autonomia all'interno dello Stato sabaudo. Le varie occupazioni militari francesi in et\u00e0 moderna (l'ultima ha luogo nel corso della Rivoluzione francese e si protrae anche in epoca napoleonica) non alterano la sua fisionomia di citt\u00e0 ligure, pur se integrata con elementi piemontesi, ancora visibile oggigiorno nell'impianto urbanistico e architettonico del centro storico. Nizza e l'alta Savoia furono infatti sottratte al regno di Sardegna da Napoleone come conseguenza dell'Armistizio di Cherasco, il congresso di Vienna ridiede al regno di Sardegna tutti i territori che la Francia si era annessa.\nL'unione alla Francia a seguito del Trattato di Torino (1860), sancita da un plebiscito, \u00e8 inizialmente accolta con favore dalla cittadinanza (secondo i nazionalisti estorta invece con la forza e illegittima). Il centralismo del nuovo Stato di appartenenza fa inoltre tramontare in pochi anni le libert\u00e0 civiche di cui la citt\u00e0 aveva sempre goduto. Viene anzitutto soppressa la stampa non filo-francese e per ordine del governo vengono chiusi i giornali nizzardi di lingua italiana: nel 1861 \"Il diritto di Nizza\" e \"La Voce di Nizza\", momentaneamente riaperto nel 1871 durante i Vespri nizzardi, e pi\u00f9 tardi, nel 1895, \"Il Pensiero di Nizza\", testate per le quali scrivono i pi\u00f9 importanti giornalisti e scrittori di lingua italiana della citt\u00e0, come Giuseppe Bres, Enrico Sappia e Giuseppe Andr\u00e9). Alcune importanti istituzioni cittadine vengono, in quegli stessi anni, soppresse. Fra queste vi \u00e8 la corte di appello e Nizza passa a dipendere, sotto il profilo giuridico, da Marsiglia. Nel decennio successivo cresce il malcontento nei confronti della Francia, alimentato da molti aristocratici restati fedeli alla dinastia sabauda e da frange di sinistra repubblicane e garibaldine. Nel 1871, alla caduta del II Impero, dei quattro deputati eletti nel dipartimento nizzardo delle Alpi Marittime, ben tre hanno fama di essere filo-italiani o comunque separatisti. Fra questi ultimi vi \u00e8 lo stesso Giuseppe Garibaldi, che, nell'impossibilit\u00e0 di parlare nel Parlamento di Bordeaux per rivendicare la riunificazione del Nizzardo alla madrepatria italiana, si dimette da deputato. Negli anni quaranta del Novecento il rapporto con l'Italia, tuttavia, si allenta sempre pi\u00f9 fin quasi a scomparire, complice anche la seconda guerra mondiale e l'aggressione nazifascista alla Francia.. \nLa crescita tumultuosa della citt\u00e0, dovuta principalmente al turismo, fra la fine dell'Ottocento e la prima met\u00e0 del Novecento, e l'arrivo di immigrati provenienti da ogni parte della Francia e dall'estero sommerge l'antico nucleo etnico nizzardo. L'ultima ondata migratoria che interessa la citt\u00e0 si produce negli anni sessanta ed \u00e8 costituita dai profughi di origine europea e di lingua francese provenienti dall'Africa settentrionale, i cosiddetti Pieds-noirs, spesso visti come un corpo estraneo alla citt\u00e0. Tali fenomeni migratori, unitamente agli effetti impopolari causati dalla globalizzazione di fine millennio e al malessere originato dalla crisi economica esplosa nel 2008 spingeranno un certo numero di nizzardi a riporre le proprie speranze in movimenti autonomisti e indipendentisti caratterizzati spesso da un localismo acceso ed escludente.\nL'Identitarismo nizzardo oggi.\nLa Ligue pour la Restauration des Libert\u00e9s Ni\u00e7oises.\nMassima espressione dell'identitarismo nizzardo pi\u00f9 intransigente \u00e8 la \"Ligue pour la Restauration des Libert\u00e9s Ni\u00e7oises\" (LRLN), partito nato alla fine degli anni novanta, ma presentatosi per la prima volta al vaglio dell'elettorato solo (elezioni amministrative) nel 2001, ottenendo un modesto 1,64%. Negli anni successivi l'impegno per sensibilizzare i nizzardi \u00e8 stato costante e la LRNL \u00e8 divenuto nel 2008, con il 5,68% dei voti, il terzo partito pi\u00f9 votato del cantone n\u00ba1 (Nizza).\nLa LRLN \u00e8 guidata da Alain Roullier, scrittore e storico nizzardo che nel suo: \"Nice, demain l'independence\" (2003), oltrech\u00e9 in articoli ed interviste su \"Les Nouvelles ni\u00e7oises\" (giornale legato alla Ligue) ed in interventi radiofonici e televisivi vari, rivendica per la propria citt\u00e0 un'indipendenza piena, che la storia e un'identit\u00e0 etnica peculiare giustificano interamente. Il suo pensiero poggia sui seguenti fondamenti:\nNissa Rebela.\n\"Nissa Rebela\" (\"Nizza Ribelle\"), schierata su posizioni populiste di destra, si limita, a differenza dell'indipendentista \"LRLN\", a rivendicare per Nizza un'ampia autonomia. La propria base elettorale \u00e8 paragonabile, per consistenza, a quella della \"Ligue\" e nelle elezioni amministrative riesce generalmente a raccogliere fra il 2% e il 5% dei consensi. Il suo programma si richiama apertamente a quello della Lega Nord italiana e si basa sui seguenti punti:\nNel dicembre del 2007 il presidente del partito, Philippe Vardon, ha avuto problemi con la giustizia francese per aver ricostituito un movimento politico precedentemente disciolto dalle autorit\u00e0. \nGaribaldi e l'Identitarismo nizzardo.\nFra i patrioti nizzardi, spicca la figura di Giuseppe Garibaldi, che mai si era rassegnato ad essere francese e mai aveva accettato la cessione della propria patria alla Francia. Garibaldi gode pertanto di grande popolarit\u00e0 soprattutto presso i nazionalisti pi\u00f9 intransigenti, e suoi scritti (veri o presunti tali) ed immagini appaiono continuamente nei \"pamphlets\" propagandistici, nei siti web della \"LNLR\", nei manifesti elettorali. Fra i detti attribuiti a Garibaldi, uno ha avuto particolare diffusione fra gli appartenenti alla \"Ligue\" e, pi\u00f9 in generale, fra gli identitari nizzardi: \"Nissa es franc\u00e8sa couma i\u00e9u sieu tartarou\" (in italiano: \u00abNizza \u00e8 francese come io sono tartaro\u00bb). Grande valore viene inoltre attribuito dagli identitari alla protesta dei due deputati nizzardi, Garibaldi e Laurenti-Ribaudi, espressa davanti al parlamento sardo (febbraio 1860), per denunciare l'annessione della propria citt\u00e0 alla Francia. Con tale protesta, infatti, gli ultimi legittimi rappresentanti di Nizza e della sua contea si erano riservati la facolt\u00e0 di far valere un giorno, nei confronti dello Stato transalpino, i diritti del popolo nizzardo su una terra che non apparteneva alla Francia."}
{"id": "2352415", "revid": "22475", "url": "https://it.wikipedia.org/wiki?curid=2352415", "title": "TeleMontecarlo", "text": ""}
{"id": "2352430", "revid": "263989", "url": "https://it.wikipedia.org/wiki?curid=2352430", "title": "Coppa svizzera di hockey", "text": ""}
{"id": "2352435", "revid": "120831371", "url": "https://it.wikipedia.org/wiki?curid=2352435", "title": "Nastro (ginnastica ritmica)", "text": "Il nastro \u00e8 uno dei cinque attrezzi della ginnastica ritmica.\nIl gruppo corporeo predominante \u00e8 quello dei giri, o pivot.\nI lanci del nastro possono essere molto vari, come nelle riprese.\nMovimenti base.\nIl nastro deve essere mosso molto spesso in modo circolare, serpeggiante, etc. e deve essere sempre in movimento, pi\u00f9 generalmente.\nLa bacchetta.\nPu\u00f2 essere di qualunque colore e realizzata in legno, bamboo, plastica o fibra di vetro, con un diametro massimo di 1\u00a0cm nella parte pi\u00f9 spessa. La forma pu\u00f2 essere cilindrica o conica. La lunghezza pu\u00f2 variare da 50 a 60\u00a0cm. L'impugnatura della bacchetta pu\u00f2 essere coperta da materiale antiscivolo della lunghezza massima di circa 10\u00a0cm. L'estremit\u00e0 opposta della bacchetta, dov'\u00e8 attaccato il vero e proprio nastro, \u00e8 costituito da una catenella.\nIl nastro.\nIl nastro \u00e8 fatto di raso. Pu\u00f2 essere di qualsiasi colore, pu\u00f2 essere anche multicolore e presentare dei disegni. Il nastro deve pesare almeno 35g ed essere largo dai 4 ai 6\u00a0cm. Per la categoria senior deve essere lungo almeno 6m, mentre per la categoria juniores pu\u00f2 essere di 5m.\nIl nastro deve essere realizzato con un unico pezzo."}
{"id": "2352445", "revid": "33689", "url": "https://it.wikipedia.org/wiki?curid=2352445", "title": "Aurelio Teodoto", "text": "Biografia.\nTeodoto era un generale dell'imperatore Gallieno appartenente all'ordine equestre. L\"'Historia Augusta\" racconta che era di origine egiziana e che aveva un fratello di nome Causisoleo.\nNegli anni 260 l'Impero romano era sottoposto alla pressione di diversi nemici sulle frontiere e vi furono diversi episodi di usurpazione. In uno di questi, nel 261, il prefetto romano dell'Egitto, Lucio Mussio Emiliano, si ribell\u00f2 contro Gallieno, facendosi proclamare imperatore dall'esercito.\nGallieno non poteva permettere che l'Egitto, granaio dell'impero, gli sfuggisse di mano e nel 262 invi\u00f2 Teodoto contro Emiliano. Teodoto, probabilmente al comando di una spedizione navale, giunse in Egitto e, presso Tebe, sconfisse e cattur\u00f2 Emiliano, mandandolo a Gallieno che lo fece giustiziare per strangolamento in prigione. I soldati tebani di Emiliano furono trattati crudelmente da Teodoto e molti messi a morte.\nL'imperatore nomin\u00f2 Teodoto prefetto d'Egitto in sostituzione di Emiliano. Teodoto \u00e8 attestato in carica dal 14 agosto 262 all'8 novembre 263.\nTeodoto soppresse anche la rivolta di Memor, probabilmente un sostenitore di Emiliano che ne continu\u00f2 la ribellione. Successivamente a questi fatti, alcuni magistrati si lamentarono con l'imperatore di come aveva reagito Teodoto, il quale scrisse all'imperatore, che fece chiudere il caso. Gli storici ritengono che probabilmente Teodoto fu sospettato di aver reagito troppo in anticipo o di aver voluto eliminare un proprio rivale."}
{"id": "2352457", "revid": "1305772", "url": "https://it.wikipedia.org/wiki?curid=2352457", "title": "Velma (geografia)", "text": "Velma \u00e8 un termine del dialetto veneziano (derivato da \"melma\") usato anche in ambito scientifico per indicare una porzione di fondale lagunare poco profondo ma comunque normalmente sommerso, che tuttavia emerge in particolari condizioni di bassa marea. Sono per questo generalmente prive di vegetazione (si possono constatare associazioni di \"Zostera noltii\"), a differenza delle barene che sono sommerse solo durante le alte maree.\nTraggono origine dai sedimenti trasportati da correnti marine e fluviali che poi si depositano sui fondali bassi.\nDal punto di vista ecologico, anche le velme sono particolarmente interessanti, in quanto le forti variazioni di salinit\u00e0 e ossigenazione a cui sono soggette durante le emersioni e le successive sommersioni le rendono un ambiente ancor pi\u00f9 selettivo di quello barenicolo. Ad esempio, il substrato (costituito soprattutto da fango e sabbia) offre riparo a policheti e molluschi durante la bassa marea."}
{"id": "2352459", "revid": "92723", "url": "https://it.wikipedia.org/wiki?curid=2352459", "title": "Lex Roscia", "text": "La Lex Roscia, presentata nel 49 a.C. dal pretore Lucio Roscio Fabato per conto di Gaio Giulio Cesare, concedeva il \"Plenum ius\" ai Transpadani della provincia della Gallia Cisalpina.\nQuesti, con la \"Lex Pompeia de Transpadanis\" avevano ricevuto, nell'89 a.C., la cittadinanza latina, mentre la legge del 49 a.C. concedeva loro la piena cittadinanza romana.\nCon questa legge, Giulio Cesare, cercava di garantirsi l'appoggio delle popolazioni della Transpadana, che aspiravano da molti decenni al \"Plenum ius\", proprio allo scoppio della Guerra Civile contro Pompeo Magno. Una delle pi\u00f9 fedeli legioni a fianco di Giulio Cesare era inoltre la \"Legio X\", in gran parte reclutata nella Cisalpina.\nAltra conseguenza della \"Lex Roscia\" fu la trasformazione delle citt\u00e0 da colonie latine a \"municipia\" romani, un notevole impulso all'urbanizzazione."}
{"id": "2352460", "revid": "62004", "url": "https://it.wikipedia.org/wiki?curid=2352460", "title": "Farofa carioca", "text": ""}
{"id": "2352466", "revid": "767487", "url": "https://it.wikipedia.org/wiki?curid=2352466", "title": "Jonathan Compas", "text": "Carriera Universitaria.\nAtteso all'universit\u00e0 di UC - Davis gioca con la squadra di football americano degli Aggies a partire dal 2004.\nNella NFL.\nStagione 2009\nIl 30 aprile \u00e8 stato preso dai rookie non selezionati dagli Oakland Raiders, per\u00f2 il 31 agosto viene svincolato. Firma con i Tampa Bay Buccaneers giocando 2 partite non da titolare.\nStagione 2010\nVittorie e premi.\nNessuno."}
{"id": "2352474", "revid": "343572", "url": "https://it.wikipedia.org/wiki?curid=2352474", "title": "Peter Jackson's King Kong", "text": ""}
{"id": "2352475", "revid": "339392", "url": "https://it.wikipedia.org/wiki?curid=2352475", "title": "Viaggio al centro della terra 3D", "text": ""}
{"id": "2352476", "revid": "599013", "url": "https://it.wikipedia.org/wiki?curid=2352476", "title": "Greg Wittman", "text": ""}
{"id": "2352478", "revid": "1494169", "url": "https://it.wikipedia.org/wiki?curid=2352478", "title": "Teodoto", "text": ""}
{"id": "2352484", "revid": "1649409", "url": "https://it.wikipedia.org/wiki?curid=2352484", "title": "Linea di successione al trono del Kuwait", "text": "La linea di successione al trono del Kuwait \u00e8 limitata ai discendenti maschi di Mubarak Al-Sabah, sovrano dal 1896 al 1915.\nL'emiro regnante del Kuwait deve nominare un erede entro un anno dalla sua ascesa al trono. La nomina deve essere approvata dalla maggioranza dei membri dell'Assemblea Nazionale.\nL'erede designato deve avere almeno trent'anni di et\u00e0 alla data della nomina, avere buona reputazione ed essere figlio legittimo di genitori musulmani. Il trono \u00e8 anche tradizionalmente alternato fra i due principali rami della famiglia Al-Sabah, Al-Salem ed Al-Jaber.\nL'attuale emiro Nawaf ha nominato il proprio fratellastro Misha'al."}
{"id": "2352487", "revid": "287204", "url": "https://it.wikipedia.org/wiki?curid=2352487", "title": "Desmond Bryant", "text": "Carriera professionistica.\nOakland Raiders.\nBryant non venne scelto al Draft 2009. Il 27 aprile 2009 firm\u00f2 un contratto biennale come rookie free agent del valore di 715.000 dollari di cui 10.000 di bonus alla firma. Debutt\u00f2 nella NFL il 14 settembre contro i San Diego Chargers. Il 22 novembre contro i Kansas City Chiefs forz\u00f2 e recuper\u00f2 il suo primo fumble in carriera.\nNella stagione 2010 salt\u00f2 la prima partita per un infortunio al gomito subito durante la preseason, il 7 novembre contro i Chiefs fece il suo primo sack in carriera. Il 2 gennaio 2011 sempre contro i rivali Chiefs, fece registrare un'ottima prestazione con 6 tackle e un sack.\nIl 31 luglio 2011 firm\u00f2 un contratto annuale. Il 20 novembre contro i Minnesota Vikings forz\u00f2 il suo secondo fumble in carriera. Concluse la stagione con ben 5 sack.\nIl 7 giugno 2012 firm\u00f2 un annuale del valore di 1,927 milioni di dollari. Il 23 settembre contro i Pittsburgh Steelers fece il suo primo fumble forzato stagionale poi recuperato dal compagno di squadra Joselio Hanson. Il 6 dicembre contro i Denver Broncos fece il suo primo sack stagionale ai danni di Peyton Manning. Nella partita successiva contro i Kansas City Chiefs realizz\u00f2 un altro sack su Brady Quinn. Il 23 dicembre contro i Carolina Panthers fece un sack su Cam Newton, nell'ultima partita della stagione regolare contro i San Diego Chargers realizz\u00f2 il suo quarto sack stagionale su Philip Rivers.\nCleveland Browns.\nIl 12 marzo 2013, Bryant firm\u00f2 un contratto quinquennale del valore di 34 milioni di dollari (12 milioni garantiti) di cui 5 milioni di bonus alla firma.\nNella stagione 2013, Bryant gioc\u00f2 12 partite, tutte da titolare, con i Browns collezionando 31 tackle e 3,5 sack. Il 4 dicembre, fu per\u00f2 inserito in lista infortunati per un problema cardiaco che lo costrinse a chiudere in anticipo la stagione.. L'anno successivo si classific\u00f2 al secondo posto nella squadra con 5 sack."}
{"id": "2352488", "revid": "36426", "url": "https://it.wikipedia.org/wiki?curid=2352488", "title": "Daimler M9856", "text": "Il Daimler M9856 era un motore a scoppio prodotto dal 1926 al 1928 dalla Casa automobilistica tedesca Daimler Motoren Gesellschaft.\nStoria e caratteristiche.\nQuesto motore nasceva da una profonda rivisitazione del 6.3 litri M9456 montato sulle Mercedes 24/100/140 PS, note anche come Mercedes-Benz Typ 630, introdotte nel 1924 ed in seguito commercializzate con il marchio Mercedes-Benz.&lt;br&gt;\nSi tratta di uno dei capolavori di ingegneria partoriti dalla brillante mente di Ferdinand Porsche, all'epoca capoufficio tecnico alla Daimler Motoren Gesellschaft, subentrato nel 1923 a Paul Daimler, il quale aveva lasciato la Casa fondata da suo padre per approdare alla Horch.&lt;br&gt;\nPartendo dal 6.3 litri originale, Porsche ha aumentato di 4 mm l'alesaggio, portato da 94 a 98 mm, mantenendo inalterata la misura della corsa, ferma a 150 mm. Come risultato si ottenne una cilindrata maggiorata, pari a 6789 cm\u00b3.&lt;br&gt;\nInvariato lo schema della distribuzione ad un albero a camme in testa. L'alimentazione era affidata ad un carburatore Mercedes.&lt;br&gt;\nIl rapporto di compressione era di 4.7:1, come nella versione base del motore \"M9456\".&lt;br&gt;\nImponente il sistema di raffreddamento, che trovava la sua sede nel monumentale radiatore da ben 24 litri. Notevole, per quanto riguardava la lubrificazione, era anche la coppa dell'olio, realizzata in maniera assai fine, tanto da non richiedere neppure la guarnizione!&lt;br&gt;\nAnche questo motore, come quello da cui derivava, era caratterizzato dalla sovralimentazione mediante compressore volumetrico Roots, un dispositivo che entrava in funzione automaticamente non appena veniva premuto a fondo il pedale dell'acceleratore. Se ci\u00f2 non veniva richiesto dal conducente, il motore funzionava in modalit\u00e0 aspirata. Esistevano quindi due modalit\u00e0 di funzionamento. Quella aspirata, relativa ad andature tranquille, e quella sovralimentata con prestazioni sensibilmente superiori.&lt;br&gt;\nSono esistite tre varianti del motore \"M9856\". due di esse hanno trovato applicazione sulle prime Mercedes-Benz Typ S, prodotte tra il 1926 ed il 1928, mentre la terza \u00e8 stata montata su una delle varie evoluzioni realizzate sulla base del modello \"Typ 630 K\", per essere utilizzata solo in ambito agonistico. Di seguito vengono riassunte le caratteristiche ed applicazioni delle tre varianti del motore \"M9856\":\nIn pratica, con la sigla \"M9856\" vengono indicati i primi motori \"M06\", tant'\u00e8 vero che spesso molte fonti indicano come \"M06\" anche gli \"M9856\", viste i numerosissimi punti in comune."}
{"id": "2352492", "revid": "300067", "url": "https://it.wikipedia.org/wiki?curid=2352492", "title": "Billy Keller", "text": ""}
{"id": "2352502", "revid": "599013", "url": "https://it.wikipedia.org/wiki?curid=2352502", "title": "George Tinsley", "text": ""}
{"id": "2352512", "revid": "599013", "url": "https://it.wikipedia.org/wiki?curid=2352512", "title": "Al Smith (cestista)", "text": ""}
{"id": "2352514", "revid": "1516566", "url": "https://it.wikipedia.org/wiki?curid=2352514", "title": "Legge di Gutenberg-Richter", "text": "In sismologia, la legge di Gutenberg\u2013Richter esprime la relazione fra la magnitudo nella scala Richter e il numero del totale dei terremoti \"almeno\" di quella magnitudo in una data regione e periodo di tempo.\noppure\nDove:\nCaratteristiche.\nLa relazione tra la magnitudo di un terremoto e la frequenza delle scosse fu proposta per la prima volta da Charles Francis Richter e Beno Gutenberg nel 1949, \u00e8 sorprendentemente efficace anche se i valori di \"a\" e \"b\" possono variare significativamente da regione a regione o nel corso del tempo. \nIl valore della costante \"b\" \u00e8 tipicamente molto prossimo a 1,0 nelle regioni sismicamente attive. Ci\u00f2 significa che per ogni evento di magnitudo 4,0 ci saranno 10 scosse di magnitudo 3,0 e 100 scosse di magnitudo 2,0. Il valore di \"b\" pu\u00f2 variare tra 0,5 e 2 in funzione della localizzazione della sorgente.&lt;br&gt;\nUna considerevole eccezione si verifica durante gli sciami sismici quando il valore di \"b\" pu\u00f2 arrivare fino a 2,5, il che indica una proporzione molto alta di piccole scosse rispetto alle grandi scosse. Un valore \"b\" significativamente differente da 1,0 pu\u00f2 indicare un problema con un insieme di dati; per esempio \u00e8 incompleto o contiene errori nel calcolo della magnitudo. L'estratto (\"roll off\") del valore \"b\" \u00e8 un indicatore della totalit\u00e0 della serie di dati alla fine di una bassa magnitudo.\nIl valore \"a\" \u00e8 di minore interesse scientifico e indica semplicemente il tasso di sismicit\u00e0 totale della regione.\nQuesto pu\u00f2 essere visto pi\u00f9 agevolmente esprimendo la legge di Gutenber-Richter in funzione del numero totale di eventi:\n\u00e8 il numero totale di eventi.\nTentativi moderni per comprendere la legge implicano teorie di criticit\u00e0 auto-organizzata o auto similarit\u00e0."}
{"id": "2352524", "revid": "1543377", "url": "https://it.wikipedia.org/wiki?curid=2352524", "title": "Nick Miller", "text": "Carriera professionistica.\nOakland Raiders.\nMiller non fu scelto nel Draft 2009 ma firm\u00f2 con gli Oakland Raiders. Il 12 settembre 2009 riport\u00f2 durante un allenamento un infortunio allo stinco che lo costrinse a saltare 15 settimane della stagione regolare prima di esser messo il 30 dicembre definitivamente in lista infortunati.\nDopo essersi ripreso dall'infortunio si guadagn\u00f2 il posto come kick returner sui punt. Il 10 ottobre 2010 debutt\u00f2 nella NFL contro i San Diego Chargers.\nIl 3 ottobre 2011 venne svincolato.\nSt. Louis Rams.\nIl 6 ottobre 2011 venne acquisito dagli svincolati dai Rams. Chiuse la stagione con 6 partite e un touchdown di 88 yard su ritorno di punt. Il 12 marzo 2012 venne svincolato.\nPhiladelphia Eagles.\nL'8 gennaio 2013, Miller firm\u00f2 un contratto biennale del valore di 1,36 milioni di dollari con gli Eagles. Il 26 agosto 2013 fu svincolato."}
{"id": "2352527", "revid": "352448", "url": "https://it.wikipedia.org/wiki?curid=2352527", "title": "Gutenberg-Richter", "text": ""}
{"id": "2352530", "revid": "4175", "url": "https://it.wikipedia.org/wiki?curid=2352530", "title": "Gran Premio di Spagna 1990", "text": "Il Gran Premio di Spagna 1990 \u00e8 stato un Gran Premio di Formula 1 disputato il 30 settembre 1990 al Circuito di Jerez. La gara \u00e8 stata vinta da Alain Prost su Ferrari.\nPrima della gara.\nBernd Schneider sostituisce Alex Caffi alla .\nQualifiche.\nDurante le qualifiche del venerd\u00ec il britannico Martin Donnelly fin\u00ec sul cordolo della curva Ferrari e perse il controllo dell'auto a pi\u00f9 di impattando violentemente contro un guardrail e distruggendo avantreno e abitacolo Il pilota riport\u00f2 fratture a gambe e clavicole, rimanendo in prognosi riservata. Seppur scampato alla morte, Donnelly (che nelle qualifiche aveva ottenuto il quattordicesimo tempo) dovette - in seguito - abbandonare le corse, poco pi\u00f9 che venticinquenne.\nClassifica.\nFonte:"}
{"id": "2352535", "revid": "767487", "url": "https://it.wikipedia.org/wiki?curid=2352535", "title": "Ed Johnson (cestista)", "text": ""}
{"id": "2352536", "revid": "1605525", "url": "https://it.wikipedia.org/wiki?curid=2352536", "title": "I ribelli del Bounty", "text": "I ribelli del Bounty (in francese \"Les R\u00e9volt\u00e9s de la Bounty\") \u00e8 un racconto di Jules Verne ispirato alla vicenda del famoso ammutinamento sul \"Bounty\" del 28 aprile 1789. Venne pubblicato nel 1879 insieme al romanzo \"I cinquecento milioni della B\u00e9gum\" all'interno della serie dei \"Viaggi straordinari\".\nVerne preferisce concentrarsi sulla figura del capitano della nave, William Bligh, e infatti l'opera narra del difficile viaggio, compiuto a bordo di una scialuppa di soli 7 metri, con cui Bligh e i diciotto uomini rimastigli fedeli raggiunsero la colonia olandese di Timor dopo aver navigato per quarantasette giorni e percorso 3618 miglia nautiche."}
{"id": "2352541", "revid": "2171879", "url": "https://it.wikipedia.org/wiki?curid=2352541", "title": "Greyfriars Bobby", "text": "Greyfriars Bobby (1855 o 1856 - 14 gennaio 1872) fu un cane di razza terrier divenuto famoso nel diciannovesimo secolo ad Edimburgo, Scozia, per aver passato quattordici anni della sua vita davanti alla tomba del padrone, fino alla propria morte.\nUn anno dopo la scomparsa del cane, la filantropa Angela Burdett-Coutts eresse sulla sua tomba una statua e una fontana per commemorarlo. Parecchi libri e film sono ispirati alla vita di Bobby, tra cui il noto film \"Greyfriars Bobby\" di Don Chaffey tratto dall'omonimo romanzo di Eleanor Atkinson.\nLa storia.\nBobby apparteneva a John Gray, che lavorava per la Polizia di Edimburgo come guardia notturna, e i due furono inseparabili per quasi due anni. Il 15 febbraio 1858 Gray mor\u00ec di tubercolosi. Fu seppellito nel Greyfriars Kirkyard, il cimitero circostante Greyfriars Kirk nella citt\u00e0 vecchia di Edimburgo. Bobby, che sopravvisse a John per ben quattordici anni, trascorse tutto il resto dei suoi giorni facendo la guardia alla tomba del proprio padrone. Si allontanava per\u00f2 per mangiare al ristorante vicino al cimitero e, a detta di alcuni, passava i freddi inverni nelle case dei vicini.\nNel 1867, quando fu disposto che i cani randagi avrebbero dovuto essere abbattuti, Lord Provost di Edimburgo, Sir William Chambers (che era anche direttore della Societ\u00e0 Scozzese per la Prevenzione della Crudelt\u00e0 sugli Animali) pag\u00f2 per rinnovare la propriet\u00e0 di Bobby, assumendosi la responsabilit\u00e0 del cane davanti al consiglio cittadino.\nBobby mor\u00ec nel 1872, e non avendo potuto essere seppellito nello stesso cimitero, in quanto terra consacrata, fu sepolto sotto il South Bridge presso il Greyfriars Kirkyard, non lontano dalla tomba di John Gray."}
{"id": "2352544", "revid": "767487", "url": "https://it.wikipedia.org/wiki?curid=2352544", "title": "Don Sidle", "text": ""}
{"id": "2352553", "revid": "642594", "url": "https://it.wikipedia.org/wiki?curid=2352553", "title": "Gruppo Rcs", "text": ""}
{"id": "2352558", "revid": "767487", "url": "https://it.wikipedia.org/wiki?curid=2352558", "title": "Fred Foster", "text": ""}
{"id": "2352562", "revid": "1444886", "url": "https://it.wikipedia.org/wiki?curid=2352562", "title": "Energia nucleare nel mondo", "text": "Lo sfruttamento dell'energia nucleare nel mondo per la produzione di energia elettrica \u00e8 iniziato negli anni cinquanta ed \u00e8 cresciuto molto rapidamente fino a riguardare gran parte dei paesi sviluppati.\nHa sub\u00ecto un rallentamento nel corso degli anni ottanta e novanta e una successiva riaccelerazione a partire dagli anni duemila.\nA dicembre 2011 sulla Terra si contano 435 reattori nucleari in funzione, presenti in 31 nazioni di quattro diversi continenti e per una potenza complessiva di , a cui si aggiungono i 63 in costruzione.\nQuelli in progettazione sono 154 mentre quelli in discussione sono diverse centinaia.\nTutti i membri del G8 e tutte le 14 nazioni pi\u00f9 ricche al mondo in termini di PIL producono attualmente energia elettrica da fonte nucleare con l'unica eccezione dell'Italia, che comunque ne importa grandi quantit\u00e0, in ordine di importanza, da Svizzera, Francia e Slovenia.\nAlcuni Stati hanno annunciato in passato piani per disattivare la loro intera capacit\u00e0 elettro-nucleare. Segnatamente, il Parlamento svedese nel 1980, dopo un \"referendum\" popolare non vincolante, quello olandese nel 1994, quello tedesco nel 2002, quello belga nel 2003 e quello spagnolo nel 2008 votarono a favore dell'abbandono di tale tecnologia (da completarsi rispettivamente nel 2010, 2003, 2027, 2025 e 2028) ma solo l'Italia tra il 1987 e il 1990 ha compiuto alla fine, sulla scia dei referendum del 1987 seguiti all'incidente di \u010cernobyl', una tale scelta politica visto che i casi del Kazakistan nel 1999 e della Lituania nel 2009 sono stati dovuti a cause di forza maggiore (e rispettivamente in virt\u00f9 della mancanza di risorse finanziarie, dopo la sopraggiunta indipendenza dall'Unione Sovietica, atte a sostituire l'unico reattore presente nel Paese chiuso per raggiunti limiti di et\u00e0 e a seguito degli accordi stipulati per l'ingresso nell'Unione europea) e non hanno riguardato la volont\u00e0 di costruire nuove centrali appena possibile. Anche la Svizzera, nel 2017, attraverso un referendum, ha votato per un graduale abbandono dell'energia nucleare.\nStoria, stato attuale e prospettive per il futuro.\nStoria.\nLa pausa di riflessione (anni ottanta e novanta).\nTra il 1970 ed il 1990 erano in previsione pi\u00f9 di di nuova capacit\u00e0 produttiva (con picchi di oltre a cavallo del 1980) ma pi\u00f9 di due terzi di questi progetti sono stati poi cancellati.\nLe ragioni contingenti che hanno portato a queste cancellazioni sono stati sostanzialmente tre:\nDue Paesi (l'Austria nel 1978 e le Filippine nel 1984) hanno deciso per motivi diversi tra loro di non mettere in esercizio le due loro uniche centrali elettronucleari appena ultimate.\nL'interruzione nel 1995 dei lavori per la centrale nucleare cubana di Juragua \u00e8 avvenuta invece solo a causa di difficolt\u00e0 finanziarie e non per scelta politica mentre quella nel 2003 per l'impianto nordcoreano di Kumho \u00e8 stata messa in atto unicamente in virt\u00f9 delle pressioni internazionali dovute a questioni di carattere militare legate al pericolo di proliferazione).\nIn Svizzera nel 1990 \u00e8 stata invece decretata la semplice sospensione della durata di dieci anni alla costruzione di nuove centrali nucleari.\nIl \"rinascimento nucleare\" (anni duemila e duemiladieci).\nNell'ambito dell'Europa occidentale la scelta del Parlamento finlandese del 2002 di costruire un quinto reattore nucleare a Olkiluoto (seguita poi da quella dell'aprile 2010 relativa a un ulteriore ampliamento di tale sito e alla costruzione di una nuova centrale a nord del paese per un totale di 4.300 MW di potenza installata aggiuntiva) \u00e8 stata vista come il primo concreto segnale di un'inversione di tendenza in quanto da pi\u00f9 di dieci anni non veniva presa una decisione simile in detta zona geografica.\nQuesto atto \u00e8 stato preceduto due anni prima dal \"referendum\" con il quale la Svizzera decise di non rinnovare pi\u00f9 la moratoria del 1990.\nAnche i Paesi Bassi nel 2005 (dopo che nel 2003 vi fu un iniziale rinvio al 2013 del \"decommissioning\") e la Svezia all'inizio del 2009 hanno fatto marcia indietro e hanno definitivamente annullato le deliberazioni sulla propria rinuncia alla produzione elettronucleare (nel caso dei Paesi Bassi proponendo subito dopo anche la realizzazione di un nuovo reattore).\nDal febbraio 2009 \u00e8 al vaglio una proposta di legge mirante al prossimo avvio dell'impianto filippino.\nAlla fine degli anni duemila, Kazakistan e Lituania, dopo la rinuncia forzosa di cui si \u00e8 parlato sopra, hanno dato il via alla progettazione (il Kazakistan in maniera autonoma, dopo il parere favorevole del 2007, mentre la Lituania insieme agli altri due Stati baltici) di due nuovi reattori a fini di elettro-generazione.\nSempre in tale lasso di tempo, Argentina, Armenia, Bangladesh, Bielorussia, Brasile, Bulgaria, Canada, Cile, Cina, Corea del Nord, Corea del Sud, Egitto, Emirati Arabi Uniti, Francia, Giappone, Giordania, India, Indonesia, Iran, Israele, Kuwait, Malaysia, Marocco, Messico, Nigeria, Pakistan, Polonia, Regno Unito, Repubblica Ceca, Romania, Russia, Slovacchia, Slovenia, Stati Uniti d'America, Sudafrica, Taiwan, Thailandia, Tunisia, Turchia, Ucraina, Ungheria, Uruguay e Vietnam hanno pianificato o proposto di costruire nuovi reattori o di rimetterne in esercizio altri.\nIn base a ci\u00f2, nel corso del biennio 2008-2010 i paesi che hanno deciso di iniziare a generare energia elettrica da fonte nucleare sono passati da 4 a 10 mentre quelli che stanno considerando di dare avvio a programmi orientati in tal senso sono saliti da 30 a 45 (complessivamente entro il 2030 tra le 10 e le 25 nazioni faranno il loro esordio nella produzione elettro-nucleare tramite fissione).\nAnche il Parlamento spagnolo il 16 febbraio 2011 ha annullato la decisione precedente di chiudere tutti i propri reattori.\nA seguito dell'impressione suscitata dall'incidente di Fukushima Dai-ichi dell'11 marzo 2011, il \"rinascimento nucleare\" ha subito alcune battute d'arresto.\nIl 31 marzo 2011 in Italia il Governo Berlusconi IV ha abrogato le disposizioni di legge approvate nel biennio 2008-2010 con le quali era stato deliberato di ritornare a edificare impianti atomici sul proprio territorio e sulle quali era pendente un referendum abrogativo tenutosi ugualmente il 12 e il 13 giugno 2011: il 94.05% degli italiani si \u00e8 espresso contro il ritorno al nucleare (terzo quesito - abrogazione delle nuove norme che consentono la produzione nel territorio nazionale di energia elettrica nucleare). Sono stati quindi annullati sia gli accordi intergovernativi Italia-Francia sul ritorno dell'Italia nel nucleare civile, sia la partnership industriale Enel-EDF.\nA met\u00e0 maggio 2011, il \"premier\" giapponese Naoto Kan ha annunciato l'abbandono dei piani per 14 nuovi reattori e l'arresto temporaneo, per verifiche di sicurezza, di tutti i 40 reattori allora in esercizio. Il primo reattore a rientrare in esercizio \u00e8 stata l'unit\u00e0 1 della centrale di Sendai nella prefettura meridionali di Kagoshima ad agosto 2015.\nA luglio 2011 il Parlamento tedesco, che il 26 novembre 2010 aveva annullato la scelta del 2002 di chiudere gradualmente tutte le proprie centrali nucleari approvando il disegno di legge (entrato in vigore il 1\u00ba gennaio 2011) che estendeva l'esercizio dei 17 reattori in funzione nel Paese, \u00e8 ritornato sui suoi passi e ha deciso il loro definitivo spegnimento entro il 2022.\nDi segno contrario la scelta dell'esecutivo del Belgio di fine ottobre 2011 che ha annunciato di aver messo sotto condizione sospensiva l'uscita dall'energia nucleare che era stata invece disposta senza riserve nel 2003. La clausola \u00e8 che entro il 2025 siano state individuate fonti alternative adeguate a garantire la sicurezza e l'economicit\u00e0 delle forniture elettriche. Il Belgio ha deciso di prolungare di 10 anni la vita utile della centrale nucleare di Tihange1 (con una legge del 13 novembre 2013) e delle centrali nucleari di Doel1 e Doel2 (legge del 18 giugno 2015).\nIl 6 dicembre 2011 la camera bassa del Parlamento svizzero ha deciso di fatto, tramite l'approvazione di tre mozioni, l'abbandono graduale dell'elettro-generazione da fonte atomica, chiedendo che non venga autorizzata la costruzione di nuove centrali (compresi i tre nuovi reattori proposti e che erano in attesa di deliberazione finale dopo aver incassato il 13 febbraio 2011 anche il parere favorevole dei cittadini dei due cantoni interessati) e confermando il calendario di chiusura (tra il 2019 e il 2034) di quelle attualmente attive, pur non vietando in alcun modo l'uso nel Paese della tecnologia nucleare e raccomandando anche di non rinunciare alla formazione e alla ricerca in questo campo. In caso di futuro cambiamento d'indirizzo non sar\u00e0 dunque necessaria una modifica di legislazione ma solo un provvedimento amministrativo (sotto forma di una nuova mozione) per rimanere nel settore.\nStato attuale.\nNel 2008 la produzione mondiale di elettricit\u00e0 da fonte nucleare era pari al 13,5% del totale (il 21,1% nei trenta paesi dell'OCSE e il 24,9% in Europa).\nNell'Unione europea l'energia nucleare si attesta stabilmente come la seconda fonte nell'elettro-generazione, producendo nel 2008 il 27,8% dell'energia elettrica complessiva, poco al di sotto del carbone (937 TWh contro 940 TWh).\nSessantadue reattori nucleari per di potenza elettrica netta complessiva sono in costruzione a luglio 2012 in vari Paesi del mondo: Argentina 1, Brasile 1, Cina 26, Corea del Sud 3, Finlandia 1, Francia 1, Giappone 2, India 7, Pakistan 2, Russia 11, Slovacchia 2, Stati Uniti d'America 1, Taiwan 2, Ucraina 2.\nProspettive per il futuro.\nNel 2010 l'AIEA ha previsto due scenari (uno \"di minima\", in base alla situazione attuale, e uno \"di massima\", che prevede una ripresa economica e normative pi\u00f9 forti sulle emissioni di gas serra) per il futuro dell'energia nucleare nel mondo fino al 2050.\nIn entrambi i casi aumenter\u00e0 di molto la potenza nucleare globale: gli attuali diventeranno nello scenario minimale nel 2020, nel 2030 e nel 2050 mentre nello scenario massimale le stime sono di nel 2020, nel 2030 e nel 2050.\nAnaloghe le previsioni per quanto riguarda la produzione di energia elettrica: dagli attuali a nel 2020, nel 2030 e nel 2050 nello scenario minimale mentre nell'ipotesi massimale la produzione salir\u00e0 a nel 2020, nel 2030 e nel 2050 (ossia oltre quattro volte la produzione attuale).\nIn merito alla percentuale della produzione mondiale annua di elettricit\u00e0 da fonte nucleare rispetto a quella totale, secondo le stime della \"Nuclear Energy Technology Roadmap\", pubblicata dall'Agenzia internazionale dell'energia e dall'Agenzia per l'energia nucleare, considerando uno scenario che prevede un dimezzamento delle emissioni di anidride carbonica entro il 2050, tale quota potr\u00e0 salire al 24% se entro lo stesso 2050 la capacit\u00e0 nucleare installata nel mondo raggiunger\u00e0 i .\nQuesti dati sono stati sostanzialmente confermati dal rapporto \"\"The Outlook for Energy: A View to 2040\" pubblicato dalla ExxonMobil a inizio 2012 che ha stimato fino al 2040 nel mondo una crescita media annua della produzione elettro-nucleare pari al 2,2% (pi\u00f9 in dettaglio, si passer\u00e0 dall'1,7% degli anni tra il 2010 e il 2025 al 2,7% di quelli tra il 2025 e il 2040) che far\u00e0 salire conseguentemente la percentuale dell'energia nucleare nella generazione globale di elettricit\u00e0 dal 15% del 2010 al 20% nel 2040.\nIn un'ottica pi\u00f9 di breve termine, secondo il rapporto \"Nuclear Power Industry: A Global Strategic Business Report\"\" redatto a ottobre 2011 dalla \"Global Industry Analysts\", societ\u00e0 specializzata nelle ricerche di mercato, nel 2017 la produzione mondiale di elettricit\u00e0 ricavata dalle centrali nucleari aumenter\u00e0 di quasi il 18% rispetto al 2010, passando da a .\nQuadro della situazione nelle singole nazioni.\nI dati della tabella successiva provengono dalle seguenti fonti:\nOve non specificato altrimenti, essi sono aggiornati a aprile 2018."}
{"id": "2352563", "revid": "767487", "url": "https://it.wikipedia.org/wiki?curid=2352563", "title": "Ron Nelson", "text": ""}
{"id": "2352564", "revid": "192549", "url": "https://it.wikipedia.org/wiki?curid=2352564", "title": "Germanicia", "text": ""}
{"id": "2352566", "revid": "104458", "url": "https://it.wikipedia.org/wiki?curid=2352566", "title": "Origene Adamanzio", "text": ""}
{"id": "2352567", "revid": "70217", "url": "https://it.wikipedia.org/wiki?curid=2352567", "title": "Incidenza delle imposte", "text": ""}
{"id": "2352571", "revid": "666668", "url": "https://it.wikipedia.org/wiki?curid=2352571", "title": "Calcio a 5 2007", "text": ""}
{"id": "2352572", "revid": "767487", "url": "https://it.wikipedia.org/wiki?curid=2352572", "title": "Rich Peek", "text": ""}
{"id": "2352573", "revid": "599013", "url": "https://it.wikipedia.org/wiki?curid=2352573", "title": "Jerry Pettway", "text": ""}
{"id": "2352574", "revid": "767487", "url": "https://it.wikipedia.org/wiki?curid=2352574", "title": "Matt Aitch", "text": ""}
{"id": "2352578", "revid": "300067", "url": "https://it.wikipedia.org/wiki?curid=2352578", "title": "Rubin Russell", "text": ""}
{"id": "2352581", "revid": "156341", "url": "https://it.wikipedia.org/wiki?curid=2352581", "title": "Telemarket Forl\u00ec", "text": ""}
{"id": "2352582", "revid": "23695264", "url": "https://it.wikipedia.org/wiki?curid=2352582", "title": "Peugeot 206 Plus", "text": ""}
{"id": "2352583", "revid": "108253034", "url": "https://it.wikipedia.org/wiki?curid=2352583", "title": "Passatel", "text": "Passatel \u00e8 un programma radiofonico - tra i pi\u00f9 importanti di Radio Popolare - in onda il sabato dalle 14.30 alle 15.30; \u00e8 basato sui piccoli annunci degli ascoltatori.\nCondotto attualmente da Gianpiero Jam Kesten con la partecipazione in veste di co-conduttori di diversi redattori/collaboratori della radio, Passatel consta di un'ora di trasmissione nella quale gli ascoltatori della radio possono offrire e cercare oggetti e servizi.\nNata nel 1993 da un'idea di Cristiano Valli, autodefinitasi \"suq radiodiffuso\", la rubrica gode da diversi lustri di un evidente successo dovuto all'immediata pervasivit\u00e0 dell'annuncio radiodiffuso ed alla conduzione leggera e ironica. Gli annunci non sono letti dai conduttori, ma direttamente dagli inserzionisti, come \u00e8 nello stile \"microfono aperto\" di Radio Popolare.\nProprio per il successo della trasmissione prendere la linea risulta a volte piuttosto difficoltoso e quando ci si riesce si viene pungolati con domande a volte pertinenti, a volte stralunate che hanno l'intento di rendere pi\u00f9 vivace l'ascolto. Da questo spirito nasce il motto della trasmissione: \"Dallo spillo al passaggio, dall'amore al messaggio\".\nPer molti anni il programma \u00e8 andato in onda ogni giorno dal luned\u00ec al venerd\u00ec, e dal 2008, per 5 anni, il marted\u00ec c'\u00e8 stato un appuntamento fisso con \"Passatel Job\", che si occupava in modo specifico di inserzioni di offerta e ricerca di lavoro.\nTra i conduttori del passato: Cristiano Valli, Filippo Solibello, Elisabetta Fusconi, Elisabetta Jankovic; Davide Facchini e Luca Gattuso (fino al 2011), Leonardo Verzaro (2011-12), Disma Pestalozza (2013), Matteo Villaci (fino ad aprile 2015), Alessandro Diegoli (2016-18), Marta Zambon e Giacomo Panzeri (trasmissioni del Sabato, 2016-18 e del Venerd\u00ec, 2018-19)\nPer motivi etici non sono ammessi annunci riguardanti pellicce ed armi. Inoltre, per evitare il sovraffollamento di questo tipo di richieste, non sono ammesse le offerte di vetture, salvo che in regalo. Inoltre, sono vietati annunci di vendita o affitto di immobili.\nIl nome deriva dalla frase \"passaggio in Videotel\", nelle prime edizioni gli annunci erano anche replicati su quella piattaforma."}
{"id": "2352587", "revid": "767487", "url": "https://it.wikipedia.org/wiki?curid=2352587", "title": "Rick Weitzman", "text": ""}
{"id": "2352591", "revid": "300067", "url": "https://it.wikipedia.org/wiki?curid=2352591", "title": "Rod McDonald", "text": ""}
{"id": "2352594", "revid": "15756", "url": "https://it.wikipedia.org/wiki?curid=2352594", "title": "Versamento pleurico", "text": "Per versamento pleurico si intende una raccolta di liquido nel cavo pleurico superiore a quella fisiologicamente presente (10-20\u00a0ml).\nEpidemiologia.\nLa prevalenza di versamento pleurico negli stati industrializzati \u00e8 di 320 casi ogni 100.000 abitanti, mentre l'incidenza negli USA \u00e8 stimata intorno a 1.300.000 nuovi casi per anno. Le malattie che rappresentano pi\u00f9 del 90% delle cause di versamento pleurico sono lo scompenso cardiaco, le malattie infettive polmonari, le malattie neoplastiche e l'embolia polmonare.\nEziologia e patogenesi.\nIl versamento pleurico si verifica o per un'aumentata produzione di liquido o per un inadeguato riassorbimento. Moltissime malattie sono in grado di interferire con questi due processi; in particolare si riconoscono 2 grandi gruppi di patologie, in base alla capacit\u00e0 di dare un versamento di tipo essudatizio o trasudatizio (vedi \"profilo diagnostico\").\nClinica.\nI segni e i sintomi apprezzabili in corso di versamento pleurico sono strettamente correlati alla patologia di base; in relazione all'entit\u00e0 del versamento, il soggetto mostrer\u00e0 dispnea, dolore toracico, cianosi, anemia e febbre. I segni apprezzabili all'esame obiettivo sono (nel polmone colpito):\nUn reperto estremamente suggestivo di versamento pleurico \u00e8 l'ottusit\u00e0 plessica che pu\u00f2 comparire anche associata ottusit\u00e0 mobile e declive demarcata dalla linea di Damoiseau-Ellis valutabile con la percussione.\nDiagnostica.\nNel soggetto con un quadro anamnestico ed obiettivo compatibile con il versamento pleurico, l'esame di primo livello \u00e8 rappresentato dalla radiografia del torace che mostra la presenza di liquido declive e radiopaco nel polmone colpito. La TC \u00e8 invece un esame di secondo livello utilizzato nei casi in cui si voglia identificare un quadro peculiare o la patologia causale sottostante.\nAnalisi del liquido pleurico.\nUna volta raccolto il liquido pleurico attraverso la toracentesi, si deve procedere all'analisi del liquido pleurico, procedura in grado di discriminare tra liquido essudatizio e trasudatizio. Macroscopicamente, si presenta in condizioni normali di colore giallo citrino.\nI reperti suggestivi per l'origine essudativa sono i cosiddetti criteri di Light:\nNei casi in cui sia ancora dubbia la natura del liquido pu\u00f2 essere opportuno valutare il gradiente tra l'albumina sierica e l'albumina nel liquido pleurico; se il gradiente \u00e8 &gt;1,2\u00a0mg/dL si pu\u00f2 ragionevolmente ritenere che il liquido sia di origine trasudatizia.\nVersamenti pleurici trasudatizi.\nI versamenti pleurici trasudatizi pi\u00f9 comuni sono dovuti a Insufficienza cardiaca congestizia, Cirrosi epatica, Embolia polmonare, Sindrome nefrosica.\nVersamenti pleurici essudatizi.\nI versamenti pleurici essudatizi pi\u00f9 comuni sono dovuti a Polmonite batterica (versamento parapneumonico), Neoplasie maligne, Infezioni virali, Embolia polmonare.\nChilotorace.\nUn'entit\u00e0 clinico-patologica a s\u00e9 stante \u00e8 rappresentata dal chilotorace, spesso dovuto alla rottura del dotto toracico in seguito a tumori, traumi toracici o post chirurgia. In questi casi la concentrazione di trigliceridi nel liquido pleurico \u00e8 superiore a 110\u00a0mg/dl.\nEmotorace.\nSi parla di emotorace quanto l'ematocrito del liquido pleurico \u00e8 maggiore del 50% rispetto a quello del sangue periferico. Ogni causa in grado di ledere un vaso polmonare o un vaso pleurico pu\u00f2 associarsi ad emotorace; frequentemente si riscontra in corso di neoplasie o traumi toracici.\nTerapia.\nIn tutti i casi di \"scarso\" versamento pleurico anamnesticamente trasudatizio, la terapia \u00e8 sintomatologica, associando all'ossigenoterapia la somministrazione di un diuretico (soprattutto nei casi di insufficienza cardiaca); la terapia del versamento pleurico in corso di polmonite batterica \u00e8 invece basata sull'uso di antibiotici quali le penicilline e le cefalosporine. Nei casi di batteri atipici e resistenti \u00e8 necessario l'allestimento di un antibiogramma. I versamenti pleurici \"massivi\" complicati da gravi quadri sintomatologici (dispnea ingravescente) devono invece essere trattati con la toracocentesi o l'inserimento di un tubo di drenaggio. Nei soggetti con neoplasie in cui il versamento pleurico \u00e8 recidivante pu\u00f2 essere opportuno indurre la pleurodesi attraverso procedure come l'abrasione meccanica o anche talcaggio per via toracoscopica o attraverso infusione di doxiciclina."}
{"id": "2352595", "revid": "110157", "url": "https://it.wikipedia.org/wiki?curid=2352595", "title": "Wrap Me Up in Plastic", "text": "Wrap Me Up in Plastic \u00e8 il secondo album studio del gruppo pop punk statunitense Sugarcult, autoprodotto e pubblicato nel 2000. Comprende alcune canzoni che saranno in seguito ripubblicate nell'album \"Start Static\", oltre ad una cover di Elvis Costello, \"No Action\"."}
{"id": "2352596", "revid": "106908", "url": "https://it.wikipedia.org/wiki?curid=2352596", "title": "Franchina", "text": ""}
{"id": "2352597", "revid": "729019", "url": "https://it.wikipedia.org/wiki?curid=2352597", "title": "Linea di successione al trono di Georgia", "text": "La linea di successione al trono di Georgia segue il criterio della primogenitura: i figli legittimi hanno la precedenza rispetto ai figli naturali, i quali hanno la precedenza rispetto alle femmine. Il titolo di pretendente al trono di Georgia era precedentemente conteso fra il principe Nugzar Bagration-Gruzinsky ed Irakli Bagrationi-Mukhraneli, i rappresentanti rispettivamente delle linee Gruzinsky e Mukhrani. Il padre del principe Irakli, Jorge, \u00e8 stato riconosciuto dal governo georgiano come capo della Casa Reale nel 1991.\nLinea di successione a Nugzar Bagration-Gruzinsky.\nL'attuale linea di successione a Nugzar Bagration-Gruzinsky \u00e8 la seguente:\nLinea di successione a Irakli Bagration-Mukhranski.\nL'attuale linea di successione ad Irakli Bagration-Mukhranski \u00e8 la seguente:\nSoluzione alla controversia dinastica.\nLa controversia fra le due linee \u00e8 stata risolta con un matrimonio dinastico: l'8 febbraio 2009, infatti, David Bagration-Mukhrani, primo nella linea di successione Bagration-Mukhranski, ha sposato Anna Nugzarovna Bagration-Gruzinsky, prima nella linea di successione Bagration-Gruzinsky."}
{"id": "2352606", "revid": "1566286", "url": "https://it.wikipedia.org/wiki?curid=2352606", "title": "Tonino Guerra", "text": "Biografia.\nTonino Guerra nacque a Santarcangelo da Odoardo e Penelope Carabini, ultimo di quattro figli. Segu\u00ec corsi regolari di studi. Alle Scuole medie ebbe come insegnante Augusto Campana, che divenne poi un famoso docente universitario. Si diplom\u00f2 all'istituto magistrale di Forl\u00ec. Poi s'iscrisse all'universit\u00e0. Dapprima scelse Venezia, poi si trasfer\u00ec nella pi\u00f9 vicina Urbino, alla Facolt\u00e0 di Magistero, corso di laurea in Pedagogia. Sin da giovane era appassionato di pittura. Dipingeva ad acquerello e a inchiostro. \nAll'inizio di agosto 1944, terminata la sessione estiva degli esami, torn\u00f2 a casa. Ma il giorno stesso in cui arriv\u00f2 fu fermato e condotto alla locale Casa del Fascio. Individuato come antifascista, fu portato dapprima a Forl\u00ec e di qui a Fossoli (MO), nel locale Centro di raccolta per la manodopera in Germania. Venne deportato in Germania e rinchiuso in un campo d'internamento a Troisdorf.\nGuerra, che conosceva a memoria i \"Sonetti romagnoli\" di Olindo Guerrini, li recit\u00f2 ai compagni di prigionia per distrarli dall'angoscia e dalla nostalgia di casa. Poi inizi\u00f2 ad inventare nuove poesie, che un compagno di prigionia copiava per lui a mano.\nDopo la fine del conflitto mondiale, nell'agosto 1945 ritorn\u00f2 a casa. Nel 1946 si laure\u00f2 in Pedagogia all'Universit\u00e0 di Urbino discutendo con Francesco Valli, professore di Storia e letteratura italiana e agiografo, la tesi dal titolo \"Poesia dialettale romagnola nel Novecento\". Avendo conservato le poesie composte nel campo di prigionia, le fece leggere a Carlo Bo, che ne rimase piacevolmente colpito. Il docente (e futuro rettore) riconobbe in esse \u00abuna volont\u00e0 di pulizia interiore, un senso esatto delle cose e delle voci\u00bb. Guerra decise dunque di pubblicarle, a sue spese. La raccolta s'intitol\u00f2 \"I scarabocc\" (Gli scarabocchi); lo stesso Bo ne firm\u00f2 la prefazione. Attorno a lui si form\u00f2 a Santarcangelo un gruppo spontaneo di giovani poeti, di cui facevano parte anche Raffaello Baldini, Nino Pedretti e Gianni Fucci. Il gruppo si riuniva al \"Caff\u00e8 Trieste\", il bar gestito dai genitori di Raffaello Baldini. Alcuni concittadini chiamarono ironicamente questo sodalizio E' circal de' giud\u00e9izi (traducibile come \"Il circolo del giudizio\"). Guerra insegn\u00f2 in una scuola di avviamento agrario nella vicina Savignano sul Rubicone.\nNel 1950 partecip\u00f2 al \"Premio letterario Cattolica\", nel cui ambito vinse il \"Premio Emilia\", dedicato alla poesia dialettale emiliana o romagnola. In giuria sedevano tra gli altri Salvatore Quasimodo ed Eduardo De Filippo. Nel 1952 avvenne l'esordio narrativo con un breve romanzo, \"La storia di Fortunato\", pubblicato nella collana Einaudiana \"I gettoni\". La collana era diretta da Elio Vittorini, che avvi\u00f2 con il poeta romagnolo un lungo sodalizio, mantenuto anche dopo il passaggio alla Bompiani (\"L'equilibrio\", \"L'uomo parallelo\"). Nello stesso anno si spos\u00f2 con Paola Grotti. Dall'unione nacquero due figli, Costanza e Andrea Guerra. Nel 1953 Tonino Guerra si trasfer\u00ec a Roma, dove avvi\u00f2 una fortunata carriera di sceneggiatore. Durante la sua lunga attivit\u00e0 collabor\u00f2 con alcuni fra i pi\u00f9 importanti registi italiani del tempo (Michelangelo Antonioni, Francesco Rosi, Federico Fellini, i fratelli Taviani, ecc.). Dalla collaborazione con il regista ferrarese Antonioni gli giunse anche la candidatura al premio Oscar nel 1967, per il film \"Blow-Up\".\nNegli anni settanta Tonino Guerra scrisse oltre venti film (sia per il cinema che per la televisione) e pi\u00f9 di dieci libri. Nel 1974 firm\u00f2 \"Amarcord\", la sua prima sceneggiatura per Fellini. Nel 1975 conobbe, durante uno dei suoi viaggi in Russia, Eleonora Kreindlina. Se ne innamor\u00f2, sciolse il precedente matrimonio e la spos\u00f2 nel 1977. La frequentazione della Russia, dell'Armenia e della Georgia (il romanzo \"La pioggia tiepida\" \u00e8 dedicato \u00abA tutti gli amici georgiani e alla loro bella terra\u00bb) gli fece tornare la voglia di dipingere, passione che prese piede a partire dagli anni ottanta e che divenne la sua attivit\u00e0 prevalente nell'ultima parte della vita.\nNel 1983 scrisse per il regista russo Andreij Tarkovskij \"Nostalghia\". Collabor\u00f2 poi con Rosi (\"Carmen\", 1984) e i fratelli Taviani (\"La notte di San Lorenzo\", \"Kaos\", \"Good Morning Babilonia\" e \"Il sole anche di notte\"). Con Fellini realizz\u00f2 ancora \"Ginger e Fred\" (1986).\nNel 1989, quasi settantenne, decise di non andare in pensione ma di ricominciare e si reinvent\u00f2 come pittore, pur continuando a lavorare intensamente come sceneggiatore (collaborando principalmente con Theo Anghelopoulos e ancora con Michelangelo Antonioni in tutti gli ultimi film del regista ferrarese). Dopo avere sceneggiato film per grandi registi, dopo essere stato urbano e cosmopolita, lasci\u00f2 Roma e si stabil\u00ec a Pennabilli, dove trascorse il resto della sua vita. Il centro dell'Appennino riminese gli confer\u00ec la cittadinanza onoraria in riconoscenza dell'amore dimostrato nei suoi confronti.\nA Pennabilli Tonino Guerra dette vita a numerose installazioni artistiche e mostre permanenti, che prendono il nome de \"I Luoghi dell'anima\" tra cui: \"L'Orto dei frutti dimenticati\", \"Il Rifugio delle Madonne abbandonate\", \"La Strada delle meridiane\", \"Il Santuario dei pensieri\", \"L'Angelo coi baffi\" e \"Il Giardino pietrificato\" (quest'ultimo \u00e8 stato materialmente realizzato dallo scultore Giovanni Urbinati). Una sua installazione artistica, \"L'albero della chiarezza\", \u00e8 presente anche a Forl\u00ec, presso i Giardini Orselli. Guerra riscopr\u00ec anche il suo iniziale amore per la pittura. Una delle sue opere \u00e8 esposta nella frazione Ca' Gallo del comune di Montecalvo in Foglia (PU). Diceva della Romagna: \"Qui ti senti bene\".\nGuerra divenne famoso presso il grande pubblico nel 2001, come testimonial della catena di negozi di elettronica UniEuro, creando il tormentone dell'ottimismo(\"Gianni, l'ottimismo \u00e8 il profumo della vita!\"), ripreso tra gli altri dal suo compaesano, e pronipote, Fabio De Luigi in un suo personaggio comico, l'Ingegner Cane. Nel 2006 apparve nel documentario \"Mattotti\" di Renato Chiocca, leggendo un estratto dalla sua raccolta di racconti \"Cenere\". Nel 2010, in occasione dei suoi 90 anni, ricevette il David di Donatello alla carriera. Il 10 novembre 2010 fu insignito dall'Universit\u00e0 di Bologna del Sigillum Magnum.\nMor\u00ec all'et\u00e0 di 92 anni a Santarcangelo il 21 marzo 2012, in coincidenza con la celebrazione della Giornata Mondiale della Poesia istituita dall'UNESCO. Le sue ceneri sono state incastonate nella roccia, al di sopra della sua Casa dei mandorli a Pennabilli, nel punto in cui si ammira la vallata, paese in cui ha abitato negli ultimi 25 anni e di cui ha detto \"\u00e8 il posto dove trovi te stesso!\". Tonino Guerra era ateo. \nIl suo archivio \u00e8 conservato presso il Centro per gli studi sulla tradizione manoscritta di autori moderni e contemporanei dell\u2019Universit\u00e0 di Pavia.\nIntitolazioni.\nLa scuola superiore di secondo grado \"Luigi Einaudi\" di Novafeltria ha assunto il nuovo nome di \"Tonino Guerra\".\nL'Istituto Alberghiero IPSEOA di Cervia (RA), nel 2015, \u00e8 stato intitolato a Tonino Guerra.\nA partire dal 2009 il Bif&amp;st di Bari assegna un Premio intitolato a Tonino Guerra per il \"miglior soggetto\" (dal 2012 \"miglior sceneggiatura\") tra i film del festival.\nOmaggi e citazioni.\nNel 2004 gli Apr\u00e9s la classe, gruppo musicale ska-punk italiano, nell'album \"Un numero\" gli dedicano una canzone dal titolo \"Ninetto Guerra\". \nNel 2012 la rock band bresciana dei NoAlter gli dedica il CD \"D\u00e9mod\u00e9\". All'interno della copertina si pu\u00f2 infatti leggere la dicitura \"Dedicato a Tonino Guerra e Fernanda Pivano\".\nDurante la cerimonia per la consegna dei Premi Oscar 2013, Tonino Guerra compare all'interno del video \"Ad Memoriam\".\nBibliografia.\nCritica letteraria (elenco parziale).\nPer una bibliografia critica completa aggiornata al 2006 si veda: G. Fucci, \"Dizionario dei poeti dialettali romagnoli del Novecento\", Verucchio, Pazzini, 2006."}
{"id": "2352608", "revid": "767487", "url": "https://it.wikipedia.org/wiki?curid=2352608", "title": "Sergej Nikiforovi\u010d Vasilenko", "text": "Biografia.\nSergej Nikiforovi\u010d Vasilenko () come in uso al suo tempo, oltre ad appassionarsi e approfondire lo studio della musica, studi\u00f2 inizialmente legge all'Universit\u00e0 di Mosca, poi pass\u00f2 al Conservatorio di Mosca dal 1896 al 1901 come allievo di Sergej Taneev e di Michail Ippolitov-Ivanov. Si diplom\u00f2 tardivamente, nel 1903, in composizione con la cantata \"La leggenda dell'invisibile citt\u00e0 di Kite\u017e\", che probabilmente ispir\u00f2 a Rimskij-Korsakov, nel 1907, la composizione dell'opera omonima. La sua produzione sinfonica (in particolar modo il \"Poem Epic\" Op. 4, il \"Giardino della morte\", poema sinfonico Op. 12, e \"Soleil dell'Au\", poema sinfonico Op. 17) rivela una tendenza alla teosofia e alla mistica compositiva di Skrjabin attraverso l'utilizzo della costruzione armonica per quarte eccedenti.\nDivenuto professore al medesimo conservatorio (1906-1941), ebbe fra i suoi allievi Aram Khachaturian, Nikolai Roslavets, Nikolai Rakov e Leonid Alekseevi\u010d Polovinkin. Dal 1943 all'anno della morte \u00e8 stato nominato professore emerito sempre al Conservatorio di Mosca. Per diversi anni \u00e8 stato il direttore artistico dei \"Historic Concerts of the Russian Musical Society\" (1907-1917) e direttore d'orchestra della Mamontov Private Opera in Mosca (1903-05). Nel 1939 gli \u00e8 stato conferito il titolo di \"Artista del Popolo dell'Unione Sovietica\".\nImpatto culturale.\nA differenza del suo collega al Conservatorio di Mosca, Nikolaj Jakovlevi\u010d Mjaskovskij, che ebbe notevoli contrasti con l'ambiente socio-politico del regime di Lenin-Stalin, Vasilenko mostr\u00f2, sin dagli inizi, un impegno sociale e politico nella struttura del regime di Stalin.\nVasilenko prese le distanze sia dalla Radical Association for Contemporary Music (ACM), sia dalla posizione di Sergej Prokof'ev che ebbe contrasti artistici con l'Associazione dei Musicisti. Gli fu commissionata la composizione della Marcia dell'Armata Rossa nel 1929; in seguito fu insignito del titolo di \"Artista del Popolo dell'Unione Sovietica\", e dopo il pensionamento fu richiamato a collaborare come professore emerito (dal 1943 sino alla morte) al Conservatorio di Mosca.\nComposizioni.\nFonti ed edizioni.\nI manoscritti delle opere sono conservati e catalogati al Conservatorio di Mosca. Sono custoditi degli spartiti presso il Conservatorio Russo \"Alexander Scriabin\" di Parigi. In Italia le fonti digitalizzate delle musiche per pianoforte sono presenti nel dipartimento di pianoforte dell'Istituto Europeo di Musica e musiche a stampa di Tomlen'e / slova K. Bal'monta [IT\\ICCU\\CFI\\0582033], Maorijskija lesni: op. 23 / slova K. Bal'monta [IT\\ICCU\\CFI\\0582032] Djesjat' Russkih Narodnyh Pjesjen: Op. 110 / [IT\\ICCU\\TO0\\1319262] sono conservate alla Biblioteca nazionale centrale di Firenze."}
{"id": "2352609", "revid": "767487", "url": "https://it.wikipedia.org/wiki?curid=2352609", "title": "Franca Sebastiani", "text": "Biografia.\nScoperta da Franco Migliacci, ottenne un contratto discografico con la ARC, etichetta di propriet\u00e0 della RCA Italiana, e debutt\u00f2 giovanissima al Cantagiro 1966 con la canzone \"Per orgoglio\", con lo pseudonimo Franchina.\nProsegu\u00ec l'attivit\u00e0 musicale negli anni successivi, partecipando a numerose manifestazioni come il \"Festival del Belgio\", il \"Festival di Melfi\", il \"Cantaestate\".\nCon il suo vero nome partecip\u00f2 nel 1979 al Girofestival presentando il pezzo \"Sar\u00e0\".\nNel 1984 pass\u00f2 alla Drums per cui incide \"Posto vuoto\", canzone scritta per lei da Tony Del Monaco ed Enrico Polito con cui partecip\u00f2 l'anno successivo nuovamente al Girofestival.\nIntrapresa l'attivit\u00e0 di scrittrice e giornalista, non abbandon\u00f2 tuttavia la musica; come cantante negli anni '90 si avvicin\u00f2 alla canzone religiosa, partecipando poi nel 2005 al \"Primo Festival internazionale della canzone sacra\".\nMor\u00ec a Roma il 27 maggio 2015 all'et\u00e0 di 66 anni per un tumore che l'affliggeva da tempo, lasciando due figlie, Cristiana, nata il 9 luglio 1970 dalla sua relazione con Massimo Ranieri, e Amalia.\nDiscografia.\nSingoli"}
{"id": "2352612", "revid": "275619", "url": "https://it.wikipedia.org/wiki?curid=2352612", "title": "Konan (personaggio)", "text": ""}
{"id": "2352613", "revid": "111311074", "url": "https://it.wikipedia.org/wiki?curid=2352613", "title": "Grand Assaly", "text": "Il Grand Assaly (3.174 - detta anche \"Poite du Petit\") \u00e8 una montagna delle Alpi della Grande Sassi\u00e8re e del Rutor nelle Alpi Graie. Si trova in Valle d'Aosta alla testata del Vallone di La Thuile nei pressi del confine con la Francia.\nToponimo.\nIn patois valdostano locale, \"assaly\" o \"arsal\u00e9\" significa sorbo. Conseguentemente il nome della montagna significa \"Grande Sorbo\".\nIl toponimo \"Pointe du Petit\" di riferisce al fatto che il Grand Assaly domina il piccolo \"Glacier du Petit\", e il \"Petit Assaly\" \u00e8 situato a est del Grand.\nCaratteristiche.\nNei pressi della montagna e separata dal \"Col d'Assaly\" si trova il Petit Assaly (3.147\u00a0m - detto anche \"Pointe du Grand\").\nSi pu\u00f2 salire sulla vetta partendo dal Rifugio Alberto Deffeyes."}
{"id": "2352614", "revid": "110157", "url": "https://it.wikipedia.org/wiki?curid=2352614", "title": "Start Static", "text": "Start Static \u00e8 il terzo album in studio del gruppo pop punk statunitense Sugarcult, pubblicato il 21 agosto 2001 da Ultimatum Records.\nQuesto fu l'ultimo album della band con il primo batterista Ben Davis prima del suo abbandono. L'album ha avuto come ospite Chris Shiflett, poi in No Use for a Name e Foo Fighters; Shifflett suona una parte di chitarra in \"Bouncing Off the Walls\"."}
{"id": "2352617", "revid": "1005847", "url": "https://it.wikipedia.org/wiki?curid=2352617", "title": "Sergej Vladilenovi\u010d Kirienko", "text": "Biografia.\nFiglio di padre ebreo, Kirienko \u00e8 nato a Sukhumi, nella RSS Georgiana, ed \u00e8 cresciuto a So\u010di, nel sud della Russia. \u00c8 nipote di Jakov Israitel', un devoto comunista e membro della \u010ceka, cui Lenin in persona confer\u00ec una pistola incisa per i servizi resi al PCUS.\nDopo il diploma di scuola superiore, Kirienko si \u00e8 iscritto alla facolt\u00e0 di costruzione navale dell'Istituto degli ingegneri del trasporto marittimo di Gor'kij, dove insegnava il padre. Dopo il divorzio dei genitori, ha deciso di mantenere il cognome ucraino della madre.\nCarriera politica.\nKirienko \u00e8 stato nominato primo ministro il 23 marzo del 1998, dopo la destituzione presidenziale di Viktor \u010cernomyrdin, diventando cos\u00ec il pi\u00f9 giovane capo del Governo nella storia russa, a 35 anni. La Duma di Stato, dominata dal Partito Comunista della Federazione Russa, per due volte si \u00e8 rifiutata di confermare la sua nomina, ma il presidente Boris El'cin lo ha nominato una terza volta e Kirienko \u00e8 stato pertanto confermato ufficialmente. \nInsieme al vice primo ministro Boris Nemcov e ad Anatolij \u010cubajs, Kirienko si \u00e8 distinto come uno dei \"giovani riformisti\" che hanno cercato di modernizzare l'economia russa utilizzando i crediti del Fondo Monetario Internazionale, aumentando per\u00f2 il debito nazionale fino a 22,6 miliardi di dollari. Il Governo \u00e8 stato successivamente incapace di ripagare i titoli di Stato emessi sul mercato, il che ha portato alla svalutazione del rublo e alla crisi finanziaria russa del 1998. Responsabile della crisi, Kirienko si \u00e8 quindi dimesso il 23 agosto 1998.\nNel 1999 \u00e8 stato candidato a sindaco di Mosca. Alle elezioni arriv\u00f2 secondo con l'11,2% dei voti, perdendo contro il rieletto Yuri Luzhkov.\nIl 18 dicembre 1998, ha guidato il suo movimento politico pubblico russo \"New Force\" che in seguito, il 20 maggio 2000, \u00e8 diventato parte della nuova organizzazione politica Unione delle Forze di Destra (SPS). Una lista formata insieme a Boris Nemtsov e Irina Hakamada. Alle elezioni per la Duma di Stato, la lista \u00e8 giunta al quarto posto con l'8,52% e ricevendo 29 seggi. Alla vigilia delle elezioni, Kirienko incontrato il primo ministro russo Vladimir Putin per conto dell'SPS consegnandogli il programma pre-elettorale del blocco. Dal 1999 al 2000 \u00e8 stato membro della commissione legislativa della Duma. \nIl 30 novembre 2005 Kiriyenko \u00e8 stato nominato a capo di Rosatom, l'Agenzia federale per l'energia atomica. \u00c8 diventato anche presidente del consiglio di amministrazione della societ\u00e0 nucleare Atomenergoprom. \nDal 5 ottobre 2016 \u00e8 il primo vice-capo di gabinetto del presidente Putin. Il 15 ottobre 2020 \u00e8 stato inserito nella lista di 6 persone sanzionate dal Regno Unito e dall'Unione europea per l'avvelenamento di Alexei Navalny, il dissidente russo che \u00e8 stato male nell'agosto 2020 mentre viaggiava su un volo all'interno della Russia. E poi salvato dall'avvelenamento in Germania e arrestato (e poi condannato) al suo rientro in patria. Nel marzo 2021 anche gli Stati Uniti, amministrazione Joe Biden, hanno varato sanzioni contro 7 alti funzionari russi, tutti vicini a Putin, tra cui Kirienko: non potranno entrare in Usa e fare affari con gli americani. \nVita privata.\nSergey Kirienko si \u00e8 sposato all'et\u00e0 di 19 anni. Sua moglie \u00e8 Maria Vladislavovna Storova. Tre i figli: Vladimir (nato nel 1983), Love (1990), Hope (2002).\nKirienko \u00e8 stato presidente del consiglio di amministrazione di Nizhny Novgorodpromstroybank dal 2008 al 2011 e dal 2011 al 2016 \u00e8 stato presidente del consiglio di amministrazione di Nizhny Novgorod Capital LLC. A fine settembre 2016 \u00e8 stato nominato senior vice president di Rostelecom, dove \u00e8 impegnato nel marketing aziendale, nel coordinamento dei macro-file dell'operatore e nelle nuove aree di sviluppo del business. Ha co-fondato Titanium Investments, una societ\u00e0 di investimento di capitale di rischio.\nKirienko \u00e8 quarto dan aikido. Subacqueo, \u00e8 impegnato nel tiro, nella caccia e nella pesca. "}
{"id": "2352620", "revid": "599013", "url": "https://it.wikipedia.org/wiki?curid=2352620", "title": "Ashraf Amaya", "text": ""}
{"id": "2352622", "revid": "125300475", "url": "https://it.wikipedia.org/wiki?curid=2352622", "title": "WrestleMania X8", "text": "WrestleMania X8 \u00e8 stata la diciottesima edizione dell'omonimo pay-per-view prodotto dalla World Wrestling Federation. L'evento si \u00e8 svolto il 17 marzo 2002 presso lo SkyDome di Toronto. L'evento \u00e8 stato commercializzato come ultima edizione sotto il marchio WWF. La tagline dell'evento \u00e8 stata \"The One and Only\", le theme song, invece, \"Superstar\" dei Saliva e \"Tear Away\" dei Drowning Pool.\nStoryline.\nIl 17 febbraio, a \"No Way Out\", Kurt Angle sconfisse Triple H grazie all'aiuto di Stephanie McMahon, arbitro speciale dell'incontro, diventando cos\u00ec lo sfidante all'Undisputed WWF Championship per WrestleMania X8 al posto dello stesso Triple H, il quale aveva ottenuto tale nomina dopo aver vinto il Royal Rumble match dell'omonimo evento. Nella puntata di \"Raw\" del 18 febbraio il co-proprietario della World Wrestling Federation, Ric Flair, concesse tuttavia a Triple H una rivincita per la sera stessa, con Stephanie bandita da bordo ring, dove quest'ultimo sconfisse poi Angle per riconquistare lo status di contendente n\u00b01 dell'Undisputed WWF Champion Chris Jericho. Un match tra Jericho e Triple H con in palio il titolo fu quindi sancito per WrestleMania X8.\nA No Way Out, dopo che aveva sconfitto The Undertaker, The Rock ebbe un'accesa discussione nel backstage con l'nWo (Hollywood Hulk Hogan, Kevin Nash e Scott Hall), con Hogan che lo insult\u00f2 pesantemente una volta finito il litigio. Nella puntata di \"Raw\" del 18 febbraio The Rock interruppe un promo di Hogan e lo sfid\u00f2 ad un match per WrestleMania X8 tra il tripudio generale del pubblico; con Hogan stesso che accett\u00f2, salvo poi venir colpito da una \"Rock Bottom\" di The Rock.\nA No Way Out, Chris Jericho difese con successo l'Undisputed WWF Championship contro \"Stone Cold\" Steve Austin grazie all'intervento dell'nWo (Hollywood Hulk Hogan, Kevin Nash e Scott Hall), i quali attaccarono Austin anche a match terminato. Nella puntata di \"SmackDown\" del 21 febbraio Austin si vendic\u00f2, attaccando brutalmente Hall con un tubo di piombo e tormentando psicologicamente sia Hogan che Nash. Nella puntata di \"Raw\" del 25 febbraio Hall sfid\u00f2 Austin ad un match per WrestleMania X8, con quest'ultimo che poi accett\u00f2.\nNella puntata di \"Raw\" dell'11 febbraio il co-proprietario della World Wrestling Federation, Ric Flair, redargu\u00ec pesantemente The Undertaker dopo che questi aveva brutalmente assalito The Rock nel parcheggio dell'arena, colpendolo prima con una \"Chokeslam\" e poi con un \"Tombstone Piledriver\" sul tetto di una limousine. A No Way Out, The Rock sconfisse The Undertaker grazie all'intervento di Flair, il quale colp\u00ec il secondo con un tubo d'acciaio. Nella puntata di \"Raw\" del 18 febbraio The Undertaker sfid\u00f2 Flair ad un match per WrestleMania X8, ma questi si rifiut\u00f2 poich\u00e9 non si riteneva pi\u00f9 un wrestler a tempo pieno (\"kayfabe\"). Nelle puntate di \"Raw\" del 25 febbraio e 4 marzo The Undertaker attacc\u00f2 prima Arn Anderson, amico di lunga data di Flair, e poi suo figlio, David Flair, il quale si trovava nello spogliatoio di una palestra, per ottenere il suo match a WrestleMania X8. Nella puntata di \"SmackDown\" del 7 marzo, al cospetto di tali azioni, Flair attacc\u00f2 The Undertaker per poi accettare la sua sfida per WrestleMania X8, trasformando poi l'incontro in un No Disqualification match.\nNella puntata di \"Raw\" del 25 febbraio Rob Van Dam vinse un Triple Threat match che comprendeva anche Big Show e Lance Storm, diventando cos\u00ec il contendente n\u00b01 dell'Intercontinental Champion William Regal. Un match tra Regal e Van Dam con in palio l'Intercontinental Championship fu poi annunciato per WrestleMania X8.\nA No Way Out, gli APA (Bradshaw e Faarooq) vinsero un Tag Team Turmoil match dopo aver eliminato per ultimi Billy e Chuck, diventando cos\u00ec i contendenti n\u00b01 al WWF Tag Team Championship per WrestleMania X8. Nella puntata di \"SmackDown\" del 21 febbraio Billy e Chuck sconfissero tuttavia Tazz e Spike Dudley, conquistando cos\u00ec il WWF Tag Team Championship per la prima volta. Un match per i titoli di coppia tra Billy e Chuck e gli APA fu quindi sancito per WrestleMania X8. Successivamente, qualche giorno dopo, anche i Dudley Boyz (Bubba Ray Dudley e D-Von Dudley) e gli Hardy Boyz (Jeff Hardy e Matt Hardy) vennero aggiunti a tale incontro, trasformandolo in un Four Corners Elimination match per il WWF Tag Team Championship.\nNella puntata di \"SmackDown\" del 21 febbraio Kane rispose alla \"Open Challenge\" di Kurt Angle ma, poco dopo, l'incontro termin\u00f2 con la vittoria per squalifica dello stesso Kane a causa della brutalit\u00e0 di Angle, il quale lo colp\u00ec con una sedia per poi scaraventarlo attraverso un tavolo dei commentatori con un \"german suplex\". Nella puntata di \"Raw\" del 25 febbraio Kane interfer\u00ec durante il match tra Angle e l'Undisputed WWF Champion Chris Jericho, distraendo il primo e causandone la sconfitta. Nella puntata di \"SmackDown\" del 7 marzo Angle attacc\u00f2 brutalmente Kane nel parcheggio dell'arena, colpendolo poi al volto con una sedia. Nella puntata di \"Raw\" dell'11 marzo Angle sfid\u00f2 Kane ad un match per WrestleMania X8, con quest'ultimo che accett\u00f2.\nNella puntata di \"SmackDown\" del 28 febbraio Edge rub\u00f2 a Booker T la parte da protagonista in uno spot pubblicitario inerente ad uno shampoo giapponese (\"kayfabe\"), facendolo arrabbiare. Nella puntata di \"Raw\" dell'11 marzo, dopo un ulteriore confronto tra i due, Edge sfid\u00f2 Booker ad un match per WrestleMania X8 e quest'ultimo accett\u00f2.\nNella puntata di \"SmackDown\" del 28 febbraio Maven difese con successo l'Hardcore Championship contro Goldust; poco dopo, pi\u00f9 avanti nella serata, lo stesso Goldust conquist\u00f2 tuttavia il titolo per la prima volta dopo aver schienato Maven nel backstage dell'arena. Dopo che Goldust aveva perso il titolo contro Al Snow nella puntata di \"Raw\" dell'11 marzo, Maven lo riconquist\u00f2 per la seconda volta nella successiva puntata di \"SmackDown\" del 14 marzo, schienando Snow prima dello stesso Goldust. Un Hardcore match tra Maven e Goldust con in palio l'Hardcore Championship fu poi annunciato per WrestleMania X8.\nNella puntata di \"SmackDown\" del 31 gennaio Diamond Dallas Page sconfisse Christian, conquistando cos\u00ec l'European Championship per la prima volta. Nonostante lo avesse sconfitto per conquistare il titolo, Page si alle\u00f2 con Christian diventando il suo \"motivatore personale\" durante i suoi incontri che, per\u00f2, iniziarono a concludersi sempre con delle sconfitte. Nella puntata di \"Raw\" dell'11 marzo Christian sconfisse Billy per porre fine alla propria striscia di sconfitte grazie all'aiuto di Page ma, poco dopo, attacc\u00f2 brutalmente il suo \"motivatore\" e conferm\u00f2 il suo status da \"heel\". Nella puntata di \"SmackDown\" del 14 marzo, dopo che aveva dichiarato di non aver bisogno di alcun aiuto, Christian sfid\u00f2 Page ad un match per WrestleMania X8 con in palio l'European Championship e quest'ultimo accett\u00f2.\nNella puntata di \"Raw\" del 4 febbraio Jazz sconfisse Trish Stratus, conquistando cos\u00ec il Women's Championship per la prima volta. Nella puntata di \"Raw\" del 4 marzo Jazz difese con successo il titolo contro la Stratus dopo che quest'ultima si era fatta squalificare. Un match tra le due con in palio il titolo fu quindi sancito per WrestleMania X8. Nella puntata di \"SmackDown\" del 14 marzo, dopo che aveva riportato una serie di vittorie contro le due contendenti al titolo, Lita venne aggiunta all'incontro di WrestleMania X8 tra Jazz e la Stratus, trasformandolo in un Triple Threat match per il Women's Championship.\nEvento.\nPrima della messa in onda dell'evento, Albert, Rikishi e Scotty 2 Hotty sconfissero Mr. Perfect, Lance Storm e Test in un Six-man Tag Team match, con Jacqueline come arbitro speciale, a \"Sunday Night Heat\". I primi tre vinsero il match dopo l'esecuzione di un \"Banzai Drop\" da parte di Rikishi ai danni di Mr. Perfect.\nMatch preliminari.\nL'evento si apr\u00ec con l'esibizione dal vivo dei Saliva, che cantarono il loro singolo \"Superstar\".\nIl primo match della serata fu quello valevole per il WWF Intercontinental Championship tra il campione William Regal e lo sfidante Rob Van Dam. Durante il match, Regal cerc\u00f2 per ben due volte di colpire Van Dam con la sua \"Power of the Punch\" utilizzando un tirapugni, ma in entrambe le occasioni quest'ultimo contrattacc\u00f2. Van Dam effettu\u00f2, poi, una \"Five-Star Frog Splash\" su Regal per vincere il match e conquistare per la prima volta tale titolo.\nIl match successivo fu quello valevole per il WWF European Championship tra il campione Diamond Dallas Page e lo sfidante Christian. Christian esegu\u00ec un \"neckbreaker\" su Page, ma ottenne solamente un conto di due. Page effettu\u00f2, poi, un \"roll-up\" per schienare Christian, ma quest'ultimo si liber\u00f2 al conto di due. Nel finale, DDP sconfisse Christian dopo l'esecuzione di una \"Diamond Cutter\", mantenendo il titolo.\nIl terzo incontro fu l'Hardcore match valevole per il WWF Hardcore Championship tra il campione Maven e lo sfidante Goldust. Il match termin\u00f2 quando entrambi rimasero a terra dopo che si colpirono a vicenda con dei coperchi dei bidoni della spazzatura. In seguito, Spike Dudley si present\u00f2 sul ring e schien\u00f2 Maven per vincere il titolo (secondo la \"regola 24/7\" vigente sul WWF Hardcore Championship, Spike divent\u00f2 il nuovo campione ufficiale). Successivamente, Goldust, Maven e Crash Holly inseguirono Spike attraverso il pubblico presente all'interno dello stadio. Dopo che i Drowning Pool cantarono dal vivo \"Tear Away\", Spike riusc\u00ec a sfuggire a Holly lanciandolo contro una porta del \"backstage\". Tuttavia, The Hurricane sorprese Spike colpendolo con un \"superkick\" per schienarlo e vincere l'Hardcore Championship.\nIl match che segu\u00ec fu quello tra Kane e Kurt Angle. Durante il match, Angle colp\u00ec Kane con una \"flying clothesline\". In confidenza con quanto appena fatto, Angle riprov\u00f2 a colpire Kane con la medesima mossa, ma quest'ultimo contrattacc\u00f2 eseguendo una \"clothesline\" ai danni di Angle. Kane tent\u00f2, in seguito, un \"Tombstone Piledriver\", ma Angle lo afferr\u00f2 per la maschera per liberarsi dalla morsa del \"Big Red Monster\" per poi atterrarlo con una \"Angle Slam\". Angle applic\u00f2, poi, la \"Ankle Lock\" su Kane, ma quest'ultimo usc\u00ec dalla presa dopo aver toccato le corde del ring. Nonostante Kane avesse toccato le corde, l\"'Olympic Hero\" gli tenne bloccato un piede, ma Kane riusc\u00ec a liberarsi eseguendo un \"enzuigiri\" con il piede libero. Successivamente, Angle svent\u00f2 un attacco aereo di Kane atterrandolo con un \"belly to belly suplex\" dalla terza corda del ring. Nel finale, Angle rovesci\u00f2 un tentativo di \"chokeslam\" da parte di Kane e lo schien\u00f2 con un \"roll-up\" facendo illegalmente leva sulle corde per vincere il match.\nIl quinto incontro della serata fu il No Disqualification match tra The Undertaker e Ric Flair. Il match inizi\u00f2 con una rissa tra i due all'esterno del ring, dove The Undertaker lanci\u00f2 Flair contro il paletto del quadrato. Ritornati sul ring, The Undertaker tent\u00f2 una \"Old School\", ma Flair contrattacc\u00f2 facendolo cadere. Flair applic\u00f2, poi, la \"figure-four leglock\" ai danni dell'\"American Badass\", ma quest'ultimo riusc\u00ec a liberarsi dalla presa eseguendo una \"chokeslam\" sul \"Nature Boy\". In seguito, Arn Anderson interfer\u00ec in favore di Flair effettuando una \"Spinebuster\" su The Undertaker, ma Flair ottenne solo un conto di due. The Undertaker applic\u00f2 una \"dragon sleeper\" ai danni di Anderson, ma Flair interruppe l\"'American Badass\" colpendolo con una sedia d'acciaio. The Undertaker si riprese e svent\u00f2 un altro colpo di sedia da parte di Flair colpendo quest'ultimo con un \"big boot\" per poi tentare una \"Last Ride\", ma il tentativo fall\u00ec a causa della stanchezza accusata dallo stesso The Undertaker. Nonostante fu esausto, The Undertaker esegu\u00ec un \"Tombstone Piledriver\" su Flair per vincere il match e per portare la sua \"Streak\" sul 10-0.\nIl match successivo fu tra Edge e Booker T. Il match inizi\u00f2 con Booker in controllo della contesa. Edge si riprese ed effettu\u00f2 una \"Hurricanrana\" su Booker, per evitare un attacco dalla terza corda del ring di quest'ultimo, per poi colpirlo con uno \"spinning heel kick\" dalla corda pi\u00f9 alta. Booker esegu\u00ec, poi, un \"Scissors Kick\" ai danni di Edge, ma ottenne solamente un conto di due. Edge rispose, in seguito, con una \"Spear\" su Booker, ma ottenne solo un conto di due. Dopo aver effettuato una versione personale dello \"Spinaroonie\" di Booker T, Edge evit\u00f2 un \"superkick\" di Booker per poi eseguire su di lui una \"Edgecution\" per schienarlo e vincere il match.\nDopodich\u00e9, nel \"backstage\", Jonathan Coachman intervist\u00f2 The Hurricane riguardo alla vittoria dell'Hardcore Championship, ma Mighty Molly appar\u00ec e colp\u00ec The Hurricane alla nuca con una pentola per friggere per poi schienarlo e conquistare il titolo.\nIl settimo match fu tra Stone Cold Steve Austin e Scott Hall (con Kevin Nash). Essendo Nash all'angolo di Hall, Austin dovette fare attenzione ad entrambi. Il lavoro di squadra da parte dei due membri della nWo permise a Hall di lanciare Austin con un \"Irish Whip\" contro un tenditore delle corde esposto. Austin riusc\u00ec, poi, ad eseguire una \"Stunner\" su Hall, ma Nash ferm\u00f2 il conteggio trascinando l'arbitro fuori dal ring per poi attaccare Austin. In seguito, Austin effettu\u00f2 una \"Stunner\" sia su Hall che su Nash, ma quest'ultimo si riprese e ferm\u00f2 ancora il conteggio colpendo con una gomitata un secondo arbitro, accorso in sostituzione di quello originale. Hall ne approfitt\u00f2 per tentare una \"Razor's Edge\" ai danni di Austin, ma il \"Texas Rattlesnake\" contrattacc\u00f2 con un \"back body drop\" facendo cadere Hall all'esterno del quadrato. Contemporaneamente, la sicurezza intervenne per portare Nash nel \"backstage\". Hall esegu\u00ec una \"Stunner\" ai danni di Austin, ma ottenne solamente un conto di due. Nel finale, Austin colp\u00ec Hall con due \"Stunner\" per schienarlo e vincere il match.\nL'incontro che segu\u00ec fu il Four Corners Elimination match valevole per il WWF Tag Team Championship tra la coppia campione Billy e Chuck, gli APA (Bradshaw e Faarooq), i Dudley Boyz (Bubba Ray Dudley e D-Von Dudley) (con Stacy Keibler) e gli Hardy Boyz (Matt Hardy e Jeff Hardy). I primi ad essere eliminati furono gli APA dopo l'esecuzione di una \"3D\" da parte dei Dudley Boyz ai danni di Bradshaw, il quale venne schienato ed eliminato da D-Von. I Dudley Boyz piazzarono, poi, un tavolo all'esterno del ring. Successivamente, Stacy Keibler (valletta dei Dudley Boyz) tent\u00f2 di distrarre Jeff Hardy mostrandogli il proprio perizoma, ma quest'ultimo la sculacci\u00f2 e la baci\u00f2 per poi spingerla gi\u00f9 dall\"'apron ring\". I Dudley Boyz cercarono, in seguito, di eseguire un \"Whassup headbutt\" dalla terza corda del quadrato, ma Billy anticip\u00f2 D-Von buttandolo all'esterno del ring e quest'ultimo and\u00f2 ad impattare contro il tavolo, piazzato in precedenza dagli stessi Dudleys, mandandolo in frantumi. Matt Hardy esegu\u00ec, poi, una \"Twist of Fate\", seguita da una \"Swanton Bomb\" di Jeff, su Bubba Ray per schienarlo ed eliminare di conseguenza i Dudley Boyz. Nel finale, Billy colp\u00ec Jeff al volto con una cintura dei titoli di coppia e Chuck ne approfitt\u00f2 per schienare Jeff e mantenere il WWF Tag Team Championship.\nIn seguito, nel \"backstage\", Mighty Molly corse per scappare dallo stadio con l'Hardcore Championship appena conquistato, ma Christian apr\u00ec una porta e centr\u00f2 in pieno Molly lasciandola a terra esanime. Christian approfitt\u00f2 della situazione e schien\u00f2 Molly per conquistare l'Hardcore Championship.\nMatch principali.\nIl nono match della serata fu l'atteso scontro tra The Rock e Hollywood Hulk Hogan. Nonostante The Rock fosse un \"face\" e Hogan fosse un \"heel\", il pubblico canadese presente nello stadio inizi\u00f2 a tifare molto di pi\u00f9 per quest'ultimo. Durante il match, The Rock applic\u00f2 la \"Sharpshooter\" su Hogan, che cedette alla presa, ma poich\u00e9 l'arbitro fu messo accidentalmente \"KO\" pochi istanti prima dallo stesso The Rock, egli non pot\u00e9 vedere. Dato ci\u00f2, The Rock lasci\u00f2 la presa per sincerarsi delle condizioni dell'arbitro, ma Hogan lo colp\u00ec prima con un \"low-blow\" e poi con una \"Rock Bottom\". Nonostante l'arbitro si riprese, Hogan ottenne solamente un conto di due. In seguito, i due eseguirono le loro rispettive mosse finali per colpirsi a vicenda (The Rock esegu\u00ec la \"Rock Bottom\", mentre Hogan il \"Leg Drop\"), ma entrambi si liberarono dallo schienamento al conto di due. Dopo aver effettuato ancora due \"Rock Bottom\" e un \"People's Elbow\", The Rock schien\u00f2 Hogan per vincere il match. Al termine del match, entrambi si strinsero la mano in segno di reciproco rispetto. Nel momento in cui The Rock stava lasciando il ring, Kevin Nash e Scott Hall si presentarono per attaccare Hogan sancendo, di fatto, l'uscita definitiva di quest'ultimo dalla nWo. The Rock rientr\u00f2, poi, nel quadrato per salvare Hogan da ulteriori attacchi da parte di Hall e Nash e li scacci\u00f2. In segno di rispetto, The Rock convinse Hogan a rimanere un attimo all'interno del ring per rivolgere al pubblico le sue caratteristiche pose e, dato ci\u00f2, Hogan effettu\u00f2 un \"turn face\" per la prima volta dal 1996.\nL'incontro successivo fu il Triple Threat match valevole per il WWF Women's Championship tra la campionessa Jazz e le sfidanti Trish Stratus e Lita. Vicino alla fine del match, Trish tent\u00f2 di eseguire una \"Stratusfaction\" su Lita, ma quest'ultima contrattacc\u00f2 lanciando Trish all'esterno del ring. Nel finale, Jazz effettu\u00f2 un \"fisherman suplex\" ai danni di Lita per vincere il match e mantenere il titolo femminile.\nSuccessivamente, nel parcheggio coperto dello SkyDome, Christian cerc\u00f2 di lasciare l'impianto utilizzando un taxi, ma prima di salirci sopra fu sorpreso da Maven, che lo schien\u00f2 con un \"roll-up\" per riconquistare l'Hardcore Championship. Maven sal\u00ec immediatamente sul taxi al posto di Christian e lasci\u00f2, dunque, lo stadio con il titolo.\nIl \"main event\" dell'evento fu il match valevole per l'Undisputed WWF Championship tra il campione in carica Chris Jericho (con Stephanie McMahon) e lo sfidante Triple H. Dato che Triple H ebbe la gamba sinistra bendata, durante il corso del match, sia Jericho che Stephanie diedero numerosi colpi alla suddetta gamba. Triple H riusc\u00ec, poi, ad evitare un attacco di Jericho e quest'ultimo fin\u00ec addosso a Stephanie, la quale cadde all'esterno del ring. In seguito, i due si spostarono fuori dal quadrato e Triple H tent\u00f2 di eseguire un \"Pedigree\" su Jericho attraverso il tavolo dei commentatori, ma \"Y2J\" contrattacc\u00f2 con un \"back body drop\" gettando \"The Game\" attraverso l'altro tavolo dei commentatori, posto di fianco, mandandolo in frantumi. Jericho intrappol\u00f2, in seguito, Triple H nella \"Walls of Jericho\", ma quest'ultimo si liber\u00f2 afferrando le corde del ring. Stephanie cerc\u00f2, poi, di colpire Triple H con una sedia d'acciaio, ma l'arbitro la ferm\u00f2. Data la distrazione del direttore di gara, Jericho prov\u00f2 a colpire Triple H con la sedia, ma \"The Game\" rovesci\u00f2 il tentativo di \"Y2J\" eseguendo una DDT sulla sedia. Triple H effettu\u00f2, poi, un \"Pedigree\" ai danni di Stephanie e, mentre l'arbitro si sincerava delle condizioni di quest'ultima, Jericho ne approfitt\u00f2 e colp\u00ec Triple H in volto con la sedia, ma ottenne solamente un conto di due. Jericho tent\u00f2 di eseguire un \"Pedigree\" sullo stesso Triple H, ma \"The Game\" rovesci\u00f2 il tutto lanciando il campione all'angolo con un \"catapult\". Jericho riusc\u00ec ad attaccarsi alle corde dell'angolo per evitare l'impatto contro il tenditore delle corde e, nel tentativo di atterrare Triple H con un attacco aereo, quest'ultimo contrattacc\u00f2 colpendo Jericho con un calcio allo stomaco per poi eseguire un \"Pedigree\" per schienarlo e vincere il titolo.\nConseguenze.\nLa faida fra Triple H e Chris Jericho andr\u00e0 a finire a favore del primo: a Judgment Day, The Game batter\u00e0 Jericho in un Hell in a Cell Match.\nHollywood Hogan ritorner\u00e0 a vestire i panni di Hulk Hogan con i quali vincer\u00e0 il WWE Undisputed Championship a Backlash affrontando Triple H. Successivamente il titolo verr\u00e0 da lui perso a WWE Judgment Day 2002 contro The Undertaker.\nMaven perder\u00e0 il WWE Hardcore Championship il 28 marzo 2002 in un Hardcore Match contro Raven che vincer\u00e0 per la dodicesima volta quella cintura.\nRob Van Dam perder\u00e0 il WWE Intercontinental Championship il 21 aprile 2002 contro Eddie Guerrero. RVD poi tenter\u00e0, senza successo, di riconquistare la cintura a Judgment Day.\nIl 19 maggio 2002, Billy e Chuck perderanno i World Tag Team Championship contro Rico e Rikishi. Essi riconquisteranno i titoli il 4 giugno 2002.\nTrish Stratus rivincer\u00e0 il WWE Women's Championship il 13 maggio 2002 a Toronto in un Tag Team Match in coppia con Bubba Ray Dudley sconfiggendo Jazz e Steven Richards.\nDDP perder\u00e0 il WWE European Championship il 19 marzo 2002 contro William Regal in un'edizione di \"SmackDown!\"."}
{"id": "2352623", "revid": "1442080", "url": "https://it.wikipedia.org/wiki?curid=2352623", "title": "Fed Cup 2009 Zona Asia/Oceania", "text": "La Zona Asia/Oceania (\"Asia/Oceania Zone\") \u00e8 una delle 3 divisioni zonali nell'ambito della Fed Cup 2009. Essa \u00e8 a sua volta suddivisa in due gruppi (\"Group I, Group II\") formati rispettivamente da 8 e 4 squadre, inserite in tali gruppi in base ai risultati ottenuti l'anno precedente."}
{"id": "2352627", "revid": "51323", "url": "https://it.wikipedia.org/wiki?curid=2352627", "title": "Hars\u00e1nyi J\u00e1nos K\u00e1roly", "text": ""}
{"id": "2352629", "revid": "51323", "url": "https://it.wikipedia.org/wiki?curid=2352629", "title": "Janos Karoly Harsanyi", "text": ""}
{"id": "2352631", "revid": "51323", "url": "https://it.wikipedia.org/wiki?curid=2352631", "title": "Janos Harsanyi", "text": ""}
{"id": "2352633", "revid": "51323", "url": "https://it.wikipedia.org/wiki?curid=2352633", "title": "George A. Akerlof", "text": ""}
{"id": "2352638", "revid": "183114", "url": "https://it.wikipedia.org/wiki?curid=2352638", "title": "Karl Doenitz", "text": ""}
{"id": "2352643", "revid": "110157", "url": "https://it.wikipedia.org/wiki?curid=2352643", "title": "Palm Trees and Power Lines", "text": "Palm Trees and Power Lines \u00e8 il quarto album studio del gruppo pop punk statunitense Sugarcult, pubblicato il 13 aprile 2004.\n\"Memory\" \u00e8 stata inclusa nelle colonne sonore dei videogiochi e NHL 2005."}
{"id": "2352644", "revid": "7336", "url": "https://it.wikipedia.org/wiki?curid=2352644", "title": "Risuonatore di Helmholtz", "text": ""}
{"id": "2352647", "revid": "287204", "url": "https://it.wikipedia.org/wiki?curid=2352647", "title": "A Hard Day's Night (Sugarcult)", "text": "A Hard Day's Night \u00e8 un EP del gruppo pop punk statunitense Sugarcult, pubblicato solo per il mercato giapponese il 16 novembre 2005 e contenente una cover dei The Beatles."}
{"id": "2352650", "revid": "767487", "url": "https://it.wikipedia.org/wiki?curid=2352650", "title": "Jason Sasser", "text": ""}
{"id": "2352658", "revid": "213136", "url": "https://it.wikipedia.org/wiki?curid=2352658", "title": "Adolfo De Karolis", "text": ""}
{"id": "2352659", "revid": "7", "url": "https://it.wikipedia.org/wiki?curid=2352659", "title": "Verezzi", "text": ""}
{"id": "2352661", "revid": "7", "url": "https://it.wikipedia.org/wiki?curid=2352661", "title": "Borgio", "text": ""}
{"id": "2352663", "revid": "661526", "url": "https://it.wikipedia.org/wiki?curid=2352663", "title": "Back to the Disaster", "text": "Back to the Disaster \u00e8 un CD/DVD live del gruppo pop punk statunitense Sugarcult, pubblicato il 15 novembre 2005. Prende nome da una strofa del singolo \"Memory\", il primo del precedente album \"Palm Trees and Power Lines\"."}
{"id": "2352680", "revid": "63727", "url": "https://it.wikipedia.org/wiki?curid=2352680", "title": "Benz 27/70 PS", "text": "La Benz 27/70 PS \u00e8 un'autovettura di gran lusso prodotta dal 1918 al 1923 dalla Casa automobilistica tedesca Benz &amp; Cie.\nProfilo e caratteristiche.\nQuesto modello \u00e8 stato l'ultima Benz appartenente alla fascia di gran lusso. \u00c8 stata introdotta nell'immediato primo dopoguerra per rimpiazzare due modelli anch'essi di gran lusso: uno era la Benz 33/75 PS, mentre l'altro era la Benz 25/65 PS, entrambi tolti di produzione nel 1918.\nLa \"27/0 PS\" era equipaggiata da un possente propulsore da 7.1 litri, in grado di erogare fino a 70 CV. Fu prodotta soprattutto in versione torpedo e rappresent\u00f2 il top della gamma Benz a cavallo tra gli anni dieci e venti del XX secolo.\nAnche le dimensioni della vettura erano assai imponenti, poich\u00e9 la \"27/70 PS\" arrivava a superare tranquillamente i 5 metri di lunghezza e a pesare tra i 22 ed i 24 quintali. Ciononostante, la vettura riusciva a spuntare delle discrete prestazioni, sfiorando i 100\u00a0km/h di velocit\u00e0 massima.\nDi seguito vengono mostrate le caratteristiche tecniche della \"27/70 PS\":\nLa \"27/70 PS\" fu l'ultima Benz di altissima fascia di mercato. Per rivedere un modello di fascia simile, bisogner\u00e0 attendere fino al 1926, anno in cui la Casa di Mannheim si fonder\u00e0 con la Daimler Motoren Gesellschaft per dare vita alla Daimler-Benz ed al marchio Mercedes-Benz, con il quale verr\u00e0 commercializzata la Typ 400."}
{"id": "2352688", "revid": "765509", "url": "https://it.wikipedia.org/wiki?curid=2352688", "title": "Media di Detective Conan", "text": ""}
{"id": "2352689", "revid": "116893759", "url": "https://it.wikipedia.org/wiki?curid=2352689", "title": "Renault Clio Storia", "text": ""}
{"id": "2352690", "revid": "599013", "url": "https://it.wikipedia.org/wiki?curid=2352690", "title": "David Wood", "text": ""}
{"id": "2352691", "revid": "729019", "url": "https://it.wikipedia.org/wiki?curid=2352691", "title": "Gran Premio di Francia 1957", "text": "Il Gran Premio di Francia 1957 fu la quarta gara della stagione 1957 del Campionato mondiale di Formula 1, disputata il 7 luglio sul Circuito di Rouen."}
{"id": "2352697", "revid": "228446", "url": "https://it.wikipedia.org/wiki?curid=2352697", "title": "Kalnoky", "text": ""}
{"id": "2352698", "revid": "22356", "url": "https://it.wikipedia.org/wiki?curid=2352698", "title": "Siroccopteryx", "text": ""}
{"id": "2352700", "revid": "287204", "url": "https://it.wikipedia.org/wiki?curid=2352700", "title": "Gustav Kalnoky", "text": ""}
{"id": "2352701", "revid": "287204", "url": "https://it.wikipedia.org/wiki?curid=2352701", "title": "Gustav K\u00e0lnoky", "text": ""}
{"id": "2352712", "revid": "45951", "url": "https://it.wikipedia.org/wiki?curid=2352712", "title": "Scythopolis", "text": ""}
{"id": "2352714", "revid": "124895282", "url": "https://it.wikipedia.org/wiki?curid=2352714", "title": "Revisionismo del Risorgimento", "text": " \nPer revisionismo del Risorgimento, nella storiografia italiana, si intendono le interpretazioni revisionistiche, elaborate attraverso teorie pseudostoriche sfociate anche nella falsificazione storica, del Risorgimento.\nL'analisi posta in essere dai vari autori non \u00e8 univoca, poich\u00e9 diverse sono le \"anime\" rintracciabili nell'ampio panorama dell'interpretazione o reinterpretazione del Risorgimento e, in particolare, degli eventi che condussero all'unificazione politica dell'Italia peninsulare e insulare in una sola entit\u00e0 statuale, delle istanze e dei presupposti alla base di tali eventi, delle condizioni economiche e sociali degli stati preunitari, degli interventi legislativi e militari attuati dal neonato Regno d'Italia per mantenere il nuovo assetto istituzionale, delle politiche economiche, fiscali, daziarie e sociali realizzate dai diversi governi unitari nelle \"province meridionali\" e degli effetti di queste stesse politiche.\nContesto e premesse storiche.\nLe idee alla base della critica revisionista cominciarono a sorgere e consolidarsi gi\u00e0 negli anni immediatamente successivi agli eventi che condussero il Regno di Sardegna a trasformarsi in Regno d'Italia, ancor prima della nascita di un dibattito storiografico in materia.\nI primi dubbi sulle ragioni alla base della politica estera di Casa Savoia furono sollevate da Giuseppe Mazzini, uno dei teorici e fautori dell'unificazione italiana. Questi, al proposito, teorizz\u00f2 sul suo giornale \"Italia del popolo\" che il governo di Cavour non fosse stato interessato al principio di un'Italia unita, ma semplicemente ad allargare i confini dello Stato sabaudo.\nAnche una volta unificata l'Italia, Mazzini torn\u00f2 ad attaccare in proposito il governo della nuova nazione:\nLe dichiarazioni di Mazzini sono antesignane della disputa ideale sul processo di unificazione, che inizi\u00f2 gi\u00e0 nel corso del Novecento, come continuazione del dibattito polemico tra i partiti risorgimentali moderato e democratico.\nLe prime critiche contro le ricostruzioni agiografiche provennero dagli stessi esponenti liberali, i quali avevano promosso con entusiasmo ogni attivit\u00e0 politica utile alla causa nazionale. Tra i principali bersagli polemici vi fu la politica accentratrice del nuovo Stato unitario, definita negativamente con il neologismo di \"piemontesizzazione\".\nLe interpretazioni revisionistiche.\nVari autori e personaggi politici hanno espresso una visione critica del fenomeno dell'unificazione italiana, con letture spesso diverse ma accomunate da una visione critica di fondo.\nIl processo di revisione inizi\u00f2 gi\u00e0 nell'immediatezza dell'unificazione italiana, trovando in Giacinto de' Sivo una delle prime voci critiche per quanto riguarda la descrizione degli eventi che nel 1860 portarono all'annessione del sud Italia al regno di Sardegna. In epoca successiva, si segnalano i contributi critici di numerosi meridionalisti, tra cui Piero Gobetti, Antonio Gramsci, Gaetano Salvemini e Francesco Saverio Nitti. In et\u00e0 contemporanea, la critica revisionista si \u00e8 accentrata soprattutto sull'analisi delle vicende che hanno portato all'unificazione del Regno delle Due Sicilie al resto della penisola italiana, mentre quelle riguardanti gli altri Stati preunitari sono state molto meno trattate. Tra gli autori di questa nuova fase, che ha visto negli ultimi anni un aumento del numero di opere pubblicate, \u00e8 possibile citare Carlo Alianello, Gigi Di Fiore, Lorenzo Del Boca, Eugenio Di Rienzo, Nicola Zitara, Michele Topa, Tommaso Pedio, e Roberto Martucci; e tra gli storici stranieri, e .\nCome quasi unico esempio di autore dedicatosi alle vicende dello Stato della Chiesa, \u00e8 possibile ricordare la revisionista di estrazione cattolica Angela Pellicciari.\nLe argomentazioni.\nTra i revisionisti una corrente di pensiero sostiene che l'invasione del Regno delle Due Sicilie non sia stata dettata da motivi ideali legati alla volont\u00e0 di unire l'Italia, ma sia piuttosto derivata dalla volont\u00e0 del Regno di Sardegna di allargare i propri confini a danno degli stati contigui, incamerandone inoltre le ricchezze per sanare il proprio deficit. Al fine di conseguire questo scopo, il Regno di Sardegna, attraverso soprattutto l'opera diplomatica di Cavour, si sarebbe assicurato l'appoggio sia dell'Inghilterra, che della Francia, che a diverso titolo avevano interesse in proposito.\nIn quest'ottica, la spedizione dei Mille non sarebbe stata un moto spontaneo di pochi idealisti, ma la testa di ponte di un'invasione pianificata a tavolino. In preparazione di quest'ultima, sarebbe stata effettuata una vasta opera di mistificazione e propaganda ai danni del governo borbonico, la quale aveva lo scopo di accentuarne l'isolamento diplomatico. Contemporaneamente, il governo piemontese avrebbe effettuato una vasta manovra di corruzione degli alti gradi dell'esercito e della marina del Regno delle Due Sicilie. Oltre che con l'appoggio del Regno Unito e marginalmente francese, nonch\u00e9 della massoneria internazionale, l'impresa dei Mille sarebbe stata effettuata con l'appoggio della mafia in Sicilia, e della camorra a Napoli, e sarebbe stata successivamente consolidata con l'invasione del Regno delle Due Sicilie da parte delle truppe sabaude, senza che tale atto fosse preceduto da una dichiarazione di guerra.\nSempre secondo tali autori, in seguito all'invasione, sarebbero stati organizzati dei plebisciti-farsa, tesi a dipingere come moto popolare spontaneo degli abitanti delle Due Sicilie il rivolgimento in atto, e a giustificare l'operato piemontese di fronte all'opinione pubblica europea.\nDopo l'annessione, il Piemonte avrebbe infine proceduto ad un'opera di estensione della propria organizzazione statale, con norme e persone piemontesi, all'intero territorio del neonato Regno d\u2019Italia, cancellando leggi ed ordinamenti secolari, e smantellando pi\u00f9 o meno coscientemente le attivit\u00e0 economiche del sud Italia a favore di quelle del nord.\nIl peggiorare improvviso delle condizioni economiche ed il forte contrasto sociale e culturale tra piemontesi e abitanti delle regioni meridionali annesse sarebbe stato alla base dell'esplosione del fenomeno del brigantaggio, interpretato dai revisionisti come movimento di resistenza (durante il quale i sabaudi si resero colpevoli di crimini di guerra quali deportazioni, eccidi e stupri) ed alla successiva massiccia emigrazione che colp\u00ec i territori meridionali. Alcuni autori sostengono che nell'opera di annichilimento culturale e sociale avrebbero avuto un'influenza le teorie razziste elaborate da Lombroso a partire dal 1864, e pubblicate a partire dal 1876, che furono adottate come base pseudoscientifica per giustificare le repressioni in atto, ma questo punto \u00e8 tuttora oggetto di dibattito.\nPresupposti economici.\nSituazione economica e sociale del Regno delle Due Sicilie.\nIl primo argomento su cui si basano diversi autori di questo orientamento storiografico \u00e8 il dato secondo il quale il Regno delle Due Sicilie, generalmente descritto come uno Stato povero e oppresso, sia stato in realt\u00e0 un regno in cui si viveva un certo benessere, con un buon tasso di progresso economico, sociale e culturale e che stava attraversando una fase di sviluppo crescente, bruscamente fermata dalle modifiche indotte dalla piemontesizzazione.\nA supporto di questa tesi pu\u00f2 essere citata l'opera dell'economista lucano Francesco Saverio Nitti, che fu tra l'altro Presidente del consiglio dei ministri del Regno d'Italia tra il 1919 e il 1920. Agli inizi del Novecento, quest'ultimo comp\u00ec studi approfonditi sulla situazione economica del regno borbonico e degli altri stati che comporranno in seguito l'Italia unita, sostenendo che le Due Sicilie fossero lo Stato che apport\u00f2 al bilancio italiano minori debiti e la pi\u00f9 grande ricchezza pubblica sotto tutte le forme. In particolare, nelle sue opere \"Scienza delle Finanze\" e \"Nord e Sud\", Nitti riport\u00f2 che al momento dell'introduzione della lira, nel Regno delle Due Sicilie furono ritirate 443,3 milioni di monete di vario conio pari al 65,7% di tutte le monete circolanti nella penisola (il che, per la storiografia consolidata, sarebbe semmai indice di un alto tasso inflazionistico caratterizzante il regno borbonico); mentre il Regno di Sardegna ne aveva 27,1 milioni. Nitti pose inoltre l'accento sulle condizioni economiche del Regno delle Due Sicilie, all'epoca quello dotato di maggiore solidit\u00e0 finanziaria, e sulle condizioni opposte dello Stato piemontese:\nA sostegno di quanto affermato da Nitti, riportano che l'entit\u00e0 del risparmio pubblico e privato nelle Due Sicilie era di notevoli dimensioni. Nel periodo immediatamente precedente alla spedizione dei Mille, il solo Banco delle Due Sicilie (evoluzione del Banco di Napoli fondato nel 1584) gestiva una somma pari a 33 milioni di ducati tra depositi pubblici e privati, equivalenti a circa 140 milioni di lire piemontesi (il tasso di cambio tra le due monete era infatti pari ad un rapporto di 4,25:1, in favore di quella napoletana). A tale somma andavano aggiunti due milioni di sterline, pari a circa 60 milioni di ducati (e quindi a 255 milioni di lire piemontesi) di propriet\u00e0 personale di Francesco II. Altri 30 milioni di ducati (equivalenti ad altri 127,5 milioni di lire piemontesi) erano invece custoditi dalle banche siciliane. Oltre al gi\u00e0 citato Banco di Napoli, nella capitale era presente una delle uniche quattro filiali europee (le altre erano a Londra, Parigi e Vienna) della banca della famiglia Rothschild.\nQuanto sostenuto dagli autori suddetti sulla base di aspetti qualitativi dell'economia, \u00e8 stato di recente oggetto di studio scientifico da parte di ricercatori moderni. Gli economisti Vittorio Daniele dell'Universit\u00e0 di Catanzaro e Paolo Malanima dell'\"Istituto di Studi sulle Societ\u00e0 del Mediterraneo del Consiglio Nazionale delle Ricerche\" (ISSM - CNR) di Napoli hanno di recente pubblicato un'analisi delle serie storiche del prodotto delle regioni nel periodo 1861-2004. Nell'ambito delle conclusioni del loro lavoro, essi sostengono che al momento dell'annessione non vi fosse alcun reale divario economico tra nord e sud e che esso inizi\u00f2 a manifestarsi nell'ultimo ventennio dell'800.\nLe posizioni di Malanima e Daniele vengono corroborate dal recente studio quantitativo di Stefano Fenoaltea e Carlo Ciccarelli \"\"Through the Magnifying Glass: Provincial Aspects of Industrial Growth in Post-Unification Italy\", pubblicato dalla Banca d'Italia nella collana Quaderni di Storia Economica. In questo lavoro, gli studiosi indagano le ragioni per le quali il Mezzogiorno non ha tenuto dopo l'unificazione lo stesso passo di sviluppo industriale del resto d'Italia, lamentando, tra l'altro, che la discussione sulla Questione Meridionale in proposito si sia a lungo basata non su stime quantitative. Nell'ambito delle conclusioni del proprio lavoro, Fenoaltea e Ciccarelli affermano:\nLa studiosa St\u00e9phanie Collet, docente e storica della finanza della ESCP Europe Business School, ha recentemente apportato un contributo a tali ipotesi attraverso il suo scritto \"A unified italy? sovereign debt and investor scepticism\", premiato dalla Economic History Society di Cambridge con il \"New researcher Prize\". Nell'ambito del suo lavoro, la Collet ha ricostruito le serie storiche per gli anni 1847-1873 dei prezzi settimanali dei titoli di Stato nelle borse di Parigi e Anversa per gli stati pre-unitari (25 emissioni riunite nei gruppi Regno di Piemonte e Sardegna, Lombardo-Veneto, Due Sicilie e Stato Pontificio). Secondo la studiosa, i dati indicano che il Regno di Napoli era lo stato che pagava i rendimenti pi\u00f9 bassi, attestandosi intorno a un valore pari al 4,3%. Tale valore era circa 140 punti base inferiore sia ai rendimenti pagati dai titoli papali, che da quelli piemontesi, i quali inoltre dopo l'unificazione apportarono il 29% ed il 44% del debito del neonato Regno d'Italia. Il valore suddetto era inoltre circa 160 punti base minore di quello del Lombardo-Veneto, il quale dopo il 1861 apport\u00f2 circa il 2% del debito. Secondo la Collet, \"A quel tempo Napoli era economicamente pi\u00f9 importante di qualunque altra citt\u00e0 in Italia, anche in confronto a Roma\"\", e le condizioni economiche del Regno di Napoli, erano paragonabili a quelle odierne della Germania:\nDopo il 1861 i mercati internazionali accolsero con scetticismo l'unificazione italiana, e questo si tradusse in un aumento del fattore di rischio (risk premium) per tutti i titoli degli stati preunitari. In particolare, i bond del Regno di Napoli (Italy-Neapolitan) persero 260 punti base, che divennero 460 nel 1870.\nAltri studiosi riportano i numerosi primati del Regno in campo scientifico e tecnologico, sostenendone su questa base il progresso civile e sociale. \u00c8 ad esempio accertato che nelle Due Sicilie sia stata costruita la prima nave a vapore nel Mediterraneo (1818); la prima linea ferroviaria italiana (Napoli-Portici, 1839); la prima illuminazione a gas in Italia (1839); il primo osservatorio vulcanologico del mondo (Osservatorio Vesuviano (1841) ed emanate le prime norme antisismiche d'Europa (1783)\n. Gli stessi autori sottolineano inoltre la presenza di impianti industriali avanzati come la fabbrica metalmeccanica di Pietrarsa (la pi\u00f9 grande di tutta la penisola),; il Cantiere navale di Castellammare di Stabia, il Polo siderurgico di Mongiana e quello tessile, settecentesco, di San Leucio (oggi sito patrimonio dell'umanit\u00e0 dell'UNESCO). Tra gli esempi di maggiore importanza per quanto riguarda il tessuto produttivo industriale, possono inoltre essere citati gli stabilimenti della Real Fabbrica d'Armi di Torre Annunziata, la Fabbrica d'armi di Mongiana, le Ferriere Fieramosca, il Polo siderurgico di Mongiana le Officine di Pietrarsa, il Cantiere navale di Castellammare di Stabia, l'Opificio Zino &amp; Henry, la Fonderia Ferdinandea, le Fonderie Pisano, la Fonderia Oretea e le Flotte Riunite Florio. Oltre ai primati del Regno nella sua totalit\u00e0, i revisionisti riportano inoltre alcuni dati su Napoli. L'allora capitale, tra i numerosi primati, aveva quelli di prima citt\u00e0 d'Italia (e la terza d'Europa) per numero di abitanti; di citt\u00e0 d'Italia con il pi\u00f9 alto numero di tipografie (113) e per pubblicazioni di giornali e riviste; ed il pi\u00f9 alto numero di conservatori musicali e di teatri, fra cui il famoso San Carlo (1737), tuttora il pi\u00f9 antico teatro d'opera d'Europa in attivit\u00e0. A Napoli era infine stata fondata la prima cattedra di economia politica a livello mondiale, nata ad opera di Antonio Genovesi nel 1754 nell'ambito dell'universit\u00e0 Federico II, la pi\u00f9 antica universit\u00e0 statale d'Europa.\nStato delle finanze del Regno di Sardegna.\nIn contrasto con quanto riportato per il Regno delle Due Sicilie, una parte della corrente revisionista sostiene che il vero motivo della conquista degli stati preunitari, ed in particolare del Regno delle Due Sicilie, non sia stato di natura ideale, ma piuttosto riconducibile alla crisi finanziaria del regno sabaudo, in quanto all'opposto di quanto riportato per il Regno delle Due Sicilie, numerosi autori di questa corrente sostengono che il regno sabaudo fosse gravato da una pesante crisi finanziaria,; il quale, tra il 1848 e il 1859, avrebbe accumulato un debito di circa 910 milioni di lire. Fin dal luglio 1850, lo stesso conte di Cavour, pur dichiarando la sua fiducia in un prossimo recupero della situazione, cos\u00ec esprimeva in un intervento alla Camera le sue preoccupazioni riguardo allo Stato delle finanze piemontesi: \nAd incidere sul passivo del bilancio dello Stato sabaudo furono le spese sostenute per le diverse guerre espansionistiche volute per inserirsi nel gioco diplomatico internazionale. In particolare, la guerra di Crimea, che Cavour considerava un buon trampolino di lancio per introdurre il Piemonte sullo scacchiere politico europeo, comport\u00f2 a Torino un importante sacrificio economico, che fu finanziato con la contrazione di un debito con la Gran Bretagna che verr\u00e0 saldato solo nel 1902, andando a gravare per oltre quarant'anni sul bilancio dello Stato unitario.\nIn realt\u00e0, osservando l\u2019andamento del bilancio del Regno di Sardegna tra 1830 e 1860, si nota un raddoppio delle entrate, ma anche picchi notevolissimi di spesa in corrispondenza con le due guerre di indipendenza (1847-50 e 1859-60), che provocarono elevati deficit di bilancio, con il decennio 1850 anch\u2019esso sempre in deficit, sia pur contenuto, per la politica fortemente espansiva di Cavour. Gli ambienti diplomatici internazionali erano al corrente di questa situazione e i giornali inglesi, francesi e tedeschi arrivarono a mettere in dubbio la sopravvivenza del nuovo Regno a causa delle difficolt\u00e0 di bilancio.Era dunque un obiettivo prioritario la costruzione di una nuova impalcatura fiscale, ma si comprende come mai essa non potesse essere concepita in poco tempo, anche a causa degli episodi bellici nel frattempo occorsi; ci volle un decennio perch\u00e9 fosse interamente completata e qualche anno in pi\u00f9 perch\u00e9 andasse a regime con il raggiungimento del pareggio di bilancio alla met\u00e0 degli anni 1870.\nDiverse fonti confermano lo stato di forte indebitamento del Regno di Sardegna, riportando, invece, una situazione opposta per il Regno delle Due Sicilie. Ci\u00f2 che si evidenzia fu la grande preponderanza del debito ereditato dal Regno di Sardegna (60% circa del totale a fronte del 30% del Regno delle Due Sicilie) con le altre aree che avevano contribuito solo marginalmente. Il livello di indebitamento totale del nuovo Regno non era troppo elevato, ma era destinato rapidamente ad aumentare perch\u00e9 la copertura della spesa in essere da parte delle entrate si attestava solo al 60%. Rispetto alla popolazione del nuovo Regno, questi debiti erano pari a 69 lire pro-capite. Ma le quote procapite risultavano abbastanza diversificate tra i diversi Stati preunitari: Piemonte (142 lire), Toscana (67 lire), Napoli (63 lire), Lombardia (56 lire), Sicilia (49 lire), altri Stati unificati (13 lire). \u00c8 una realt\u00e0, poco controvertibile, che i cittadini del nuovo Regno furono chiamati ad accollarsi gli oneri di debiti contratti dal Regno di Sardegna, senza poter usufruire dei benefici delle opere finanziate con l'emissione di questi debiti.\nIn un suo studio del 1862, il barone Giacomo Savarese, gi\u00e0 ministro del Regno delle Due Sicilie ed esponente nel periodo postunitario della corrente neoguelfa, confront\u00f2 le emissioni di titoli di debito pubblico di Piemonte e Regno di Napoli nel periodo 1848-1859. In particolare, evidenzi\u00f2 che il Piemonte aveva nel 1847 un debito pubblico limitato a 9.342.707,04 lire, il quale negli anni successivi lievit\u00f2 a tal punto che al 1860 esso ammontava a 67.974.177,10 lire. Il debito di nuova contrazione per il periodo suddetto ammontava quindi a \"annue lire 58.611.470,03\". Per contro, il totale delle emissioni di titoli del debito pubblico del Regno di Napoli, nel decennio 1848-1859, assomm\u00f2 a 5.210.731,00 lire. Savarese, inoltre, mise a confronto, sempre nel decennio preso a periodo di riferimento, i bilanci e le leggi allegate del Regno di Napoli e del Piemonte deducendone che quest'ultimo aveva accumulato, un disavanzo maggiore del primo di 234.966.907,40 lire (369.308.006,59 lire del Piemonte contro 134.341.099,19 lire delle Due Sicilie \u2013 che, negli anni 1856 e 1859, avevano fatto registrare finanche un avanzo di bilancio). Sempre nello stesso periodo, il Piemonte aveva approvato 22 provvedimenti legislativi che introducevano nuove tasse o aggravavano quelle gi\u00e0 esistenti (contro nessuna nuova tassa o aggravio nel Regno di Napoli), nonch\u00e9 altre disposizioni che decretarono l'alienazione di una serie di beni pubblici per ridurre il disavanzo.\nLa solidit\u00e0 finanziaria del Regno di Napoli e la contemporanea situazione opposta a carico del Piemonte, \u00e8 stata esemplificata in questo modo dall'economista Francesco Saverio Nitti:\nAnche la storica revisionista di impostazione cattolica Angela Pellicciari sostiene quanto sopra, riportando una frase di Pier Carlo Boggio, deputato del Regno di Sardegna. Quest'ultimo scrisse nella sua opera \"Fra un mese!\" (1859) che \u00ab\"la pace ora significherebbe per il Piemonte la riazione e la bancarotta\"\u00bb affermando che i gravi problemi finanziari del Piemonte erano conseguenza delle ingenti spese derivanti dal suo impegno per la causa nazionale:\nAl contrario Luigi Einaudi comparando le due economie pose l'accento sull'aspetto propulsivo per l'economia degli investimenti pubblici piemontesi:\nLa politica internazionale del Regno delle Due Sicilie.\nCon l'ascesa al trono di Ferdinando II, la politica estera del Regno delle Due Sicilie fu caratterizzata da un orientamento molto chiaro: il sovrano voleva trasformare il regno in uno Stato \"nelle cui faccende nessun altro stato avesse da immischiarsi, tale da non dar noia agli altri e da non permetterne per s\u00e9\".\nAlcuni revisionisti sostengono che, in seguito alle politiche adottate dal sovrano, il regno borbonico fosse caduto in una situazione di isolamento diplomatico. Ferdinando II, infatti, aveva effettuato la scelta di perseguire una politica autarchica nella gestione dello Stato, che sul fronte estero si tradusse nella non adesione ad un \"partito\" specifico. Il Regno delle Due Sicilie era piuttosto legato all'Austria (Maria Teresa, moglie di Ferdinando II, era austriaca) ed aveva relazioni di lunga data sia con la Francia di Napoleone III, che con l'Inghilterra (queste ultime risalenti proprio al periodo speso in Sicilia da Ferdinando I). Ferdinando II, tuttavia, aveva dato segni fin dall'inizio del suo regno di volere assicurare al proprio paese un'indipendenza diplomatica, convinto com'era che la sua posizione di paese \"tra l'acqua santa e l'acqua salata\" lo avrebbe protetto da ingerenze estere, a condizione di avere una potente marina militare.\nIn ossequio alle proprie posizioni di stretta neutralit\u00e0, Ferdinando II rifiut\u00f2 di intervenire in occasione della prima guerra Carlista (1833-1840). Tale conflitto era scoppiato per la successione a Ferdinando VII sul trono di Spagna, e vedeva contrapposti Isabella II, figlia dello scomparso sovrano, ed il fratello di quest'ultimo, don Carlos. A fianco della prima erano schierate Francia ed Inghilterra, e sulla base delle alleanze in essere, fu richiesto l'intervento anche da parte del Regno delle Due Sicilie. Il rifiuto di Ferdinando II fu considerato un \"atto di insubordinazione\" e fu determinante nel danneggiare irrimediabilmente i rapporti con la Gran Bretagna. Esso fu infatti interpretato dal governo di Londra come un eloquente segnale che indicava una precisa volont\u00e0 del governo borbonico: liberare il Regno delle Due Sicilie da qualsiasi condizione di subalternit\u00e0, elevandolo al rango di medio-grande potenza.\nIl deterioramento dei rapporti tra Regno delle Due Sicilie e Inghilterra.\nCoerentemente alla volont\u00e0 di mantenere una stretta neutralit\u00e0, ed eliminare qualunque ingerenza estera dalla propria politica interna ed internazionale, il reame di \"Sua Maest\u00e0 Siciliana\" mantenne un \"contegno non servile verso l'Inghilterra\"; ma tale atteggiamento non fu gradito al Regno Unito, poich\u00e9 Londra riteneva che l'aver protetto la monarchia borbonica in et\u00e0 napoleonica \"le desse i titoli per poter ottenere una totale subalternit\u00e0 da parte di Ferdinando II\". Del progressivo deterioramento dei rapporti anglo-napoletani riferisce anche lo storico Ernesto Pontieri, che definisce la politica britannica verso le Due Sicilie come una \"politica di rancori, di insidie, di mal celata avversione verso chi, non senza ragione, conservava rispetto all'Inghilterra, immutata la sua diffidenza\".\nSecondo alcuni autori, il contrasto diretto tra la Gran Bretagna ed il Regno delle Due Sicilie avrebbe avuto radici anche nella progressiva affermazione di quest'ultimo quale potenza marinara posta al centro del Mediterraneo, e, quindi, in diretto contrasto con gli interessi inglesi. A tal proposito, diverse fonti riportano come, in particolare sotto il regno di Ferdinando II di Borbone, la marina mercantile napoletana fosse progressivamente cresciuta dalle 5.328 unit\u00e0 (102.112 tonnellate) del 1834 alle 9.847 unit\u00e0 (259.917 tonnellate) del 1860, e come, soprattutto, fosse mutata la tipologia del naviglio a favore di unit\u00e0 a pi\u00f9 elevato tonnellaggio, le quali consentivano, quindi, di condurre traffici commerciali su lunghe distanze. Ferdinando II diede inoltre \"una svolta decisiva (alla) politica militare marittima del Regno delle Due Sicilie\". Convinto che le forze armate fossero lo strumento fondamentale del mantenimento dello Stato, egli diede infatti un forte impulso all'Armata di Mare, rendendo possibile il varo in pochi anni di numerose unit\u00e0 a vela, il forte aumento degli effettivi, e l'intrapresa di azioni di intimidazione dei confronti del bey di Tunisi e del sultano del Marocco, che portarono alla stipula di trattati dove il Regno delle Due Sicilie veniva riconosciuto come nazione pi\u00f9 favorita. L'aumento del numero e del tonnellaggio delle navi misero in condizione l'Armata di Mare, che fino a quel momento si era mossa principalmente nelle acque del Mediterraneo, di intraprendere alcune crociere oceaniche, che ebbero come risultato il migliore addestramento dei marinai alla manovra, alla navigazione ed al calcolo astronomico. A completamento del processo di evoluzione dell'Armata di Mare, Ferdinando II dispose, primo tra i sovrani italiani, che essa fosse equipaggiata con unit\u00e0 a vapore. Tra il 1839 e il 1846, 19 di queste, sia realizzate localmente, che acquistate all'estero, entrarono in servizio. A sostenere tale sforzo, il bilancio per la Marina militare aument\u00f2 dal 1.850.000 ducati del 1842, ai 3.258.000 del 1843, ai 3.265.000 del 1844, ai 3.050.000 del 1845, ai 2.730.000 del 1846 e ai 2.530.000 del 1847.\nIn questo contesto, la contesa su Ferdinandea, un'isola di circa quattro chilometri quadrati emersa dal mare nel luglio del 1831 tra Sciacca e Pantelleria e, quindi, entro le acque territoriali siciliane, viene generalmente considerata una spia del contrasto tra la Gran Bretagna e le Due Sicilie. La disputa sull'isolotto cominci\u00f2 con la presa di possesso dello stesso da parte della Gran Bretagna, che, da Malta, invi\u00f2 la corvetta \"Rapid\", comandata dal tenente di vascello Charles Henry Swinburne, per sbarcare sull'isola alcuni fanti affinch\u00e9 la occupassero. L'atto dei britannici viene considerato come un segno inequivocabile delle mire britanniche sulla Sicilia, dalla quale Londra importava non solo prodotti agroalimentari, ma soprattutto lo zolfo e che, quindi, avrebbe avuto interesse a tenere sotto il proprio controllo. Il 10 agosto, dunque, gli inglesi piantarono per primi il loro vessillo sull'isolotto, che fu battezzato \"isola di Graham\". Il 17 agosto, tuttavia, ritenendo la neonata isola posta all'interno delle proprie acque territoriali, lo Stato borbonico ne rivendic\u00f2 l'appartenenza dandole il nome del proprio sovrano. Questa disputa, risolta velocemente con la scomparsa dell'isola a fine dicembre, \u00e8 generalmente interpretata come un altro indice della volont\u00e0 di Ferdinando II di affermare le Due Sicilie come potenza marinara tesa al controllo del Mediterraneo centro-meridionale, in contrasto diretto con gli interessi inglesi.\nSecondo alcune fonti, il comportamento degli inglesi sarebbe correlato anche con la \"questione dello zolfo siciliano\". La produzione di tale preziosa materia prima, propria soprattutto dell'agrigentino, era gestita prevalentemente da cittadini inglesi. A quei tempi, lo zolfo era una risorsa strategica per la fabbricazione di polvere da sparo, e la produzione delle miniere siciliane copriva i quattro quinti della domanda mondiale. Nel 1836, Ferdinando II irritato dalle continue lamentele per l'eccessiva produzione ed il crollo dei prezzi, ritenne svantaggiose per le casse dello Stato le condizioni economiche della concessione assegnata agli inglesi. Il sovrano, che nel frattempo aveva ribassato il dazio fiscale sul macinato e rimossa la parte detta consumo rurale, si trovava in condizione di dover cercare altri mezzi con cui incamerare contributi per le casse del regno. La gestione dello zolfo venne cos\u00ec affidata a una ditta francese, la Taix &amp; Aycard di Marsiglia, la quale si impegn\u00f2 a versare 400.000 ducati annui al governo borbonico, e a calmierare la produzione a 600.000 quintali l'anno, di cui 20.000 sarebbero stati consegnati alla Regia polveriera.\nTutto ci\u00f2 provoc\u00f2 una forte reazione della Gran Bretagna per bocca dell'incaricato d'affari Kennedy, il quale protest\u00f2 che il nuovo accordo era in palese violazione della convenzione stipulata il 26 settembre 1816 tra il suo paese ed il Regno delle Due Sicilie, la quale accordava alla Gran Bretagna dello status di \"nazione maggiormente favorita\". Il ministro Palmerston fece recapitare a Ferdinando II una nota minacciosa, che mand\u00f2 quest'ultimo su tutte le furie. Dopo lunghe schermaglie diplomatiche, che furono complicate anche dal rapporto tra il re ed il fratello Carlo, che aveva sposato senza consenso una cittadina inglese, Ferdinando II adott\u00f2 la linea della fermezza e si dispose a difesa:\nOltre a preannunciare il sequestro delle navi siciliane, la Gran Bretagna mand\u00f2 nel 1840 una flotta navale nel golfo di Napoli, l'ordine era di bloccare le navi battenti bandiera delle Due Sicilie. Ferdinando II come risposta ordin\u00f2 l'embargo contro tutti i legni mercantili britannici presenti nei porti del regno o lungo le sue coste. Il tutto sarebbe sfociato in una vera e propria guerra se il sovrano francese Luigi Filippo non fosse riuscito a fare da arbitro tra i due stati. La contesa venne conclusa con l'annullamento da parte dello Stato borbonico del contratto stipulato con la Taix Aycard, l'obbligo di rifondere agli inglesi le perdite che sostenevano di aver avuto causa la rescissione del contratto, e di rimborsare ai francesi il mancato guadagno derivante dall'annullamento del nuovo accordo.\nLa politica internazionale del Regno di Sardegna.\nI rapporti tra Regno di Sardegna e Inghilterra.\nSecondo talune interpretazioni revisioniste, le politiche adottate da Ferdinando II nelle relazioni diplomatiche e il conseguente contrasto con l'Inghilterra furono tra le circostanze che determinarono una convergenza di interessi internazionali verso l'annessione delle Due Sicilie al Piemonte. Per i sostenitori di queste interpretazioni il processo di annessione sarebbe stato un'operazione pianificata, attuata con il sostegno pi\u00f9 o meno palese della Gran Bretagna.\nSecondo alcuni filoni revisionisti, una macchinazione contro il Regno delle Due Sicilie sarebbe stata ordita dal Regno di Sardegna e l'Inghilterra, con lo scopo di trarre entrambi profitto dal collasso dello Stato borbonico. Carlo Alianello sostenne che, oltre al regno sardo, anche la Gran Bretagna, una delle maggiori potenze mondiali, aveva i suoi punti deboli (come la Grande carestia in Irlanda, a quel tempo parte del Regno Unito, che, oltre a provocare migliaia di morti, port\u00f2 un elevato tasso di emigrazione verso le Americhe)..\nTuttavia non vi \u00e8 ancora molta chiarezza sul ruolo di Cavour nell'annessione del regno delle Due Sicilie. Secondo Arrigo Petacco, il primo ministro piemontese disapprovava la conquista del regno borbonico e cerc\u00f2 persino di stipulare un accordo con Francesco II per una formazione di uno Stato federale, ma quest'ultimo si sarebbe rifiutato.\nAltri scrittori come Lorenzo Del Boca e Aldo Servidio riportano invece che nel 1856, quattro anni prima della Spedizione dei Mille, Cavour e il conte di Clarendon, emissario di Lord Palmerston nonch\u00e9 ministro degli esteri inglese, ebbero contatti per organizzare rivolte antiborboniche nelle Due Sicilie. Cavour avrebbe ordinato a Carlo Pellion di Persano di prendere contatti a Napoli con l'avvocato Edwin James, uomo di fiducia del governo inglese.\nIl conte di Clarendon si scagli\u00f2 contro Ferdinando II, al quale, a suo dire, le potenze progredite dovevano imporre di ascoltare la voce della giustizia e dell'umanit\u00e0.\nLa guerra di Crimea e la politica estera di Cavour.\nLa politica internazionale neutralista voluta da Ferdinando II, secondo alcune interpretazioni storiografiche, si estrinsec\u00f2 anche nella scelta di non intervenire in alcun modo nella guerra di Crimea (1853-1856), non solo non inviando un proprio contingente, ma non concedendo l'uso dei suoi porti alle flotte inglesi e francesi, il che gli alien\u00f2 non poche simpatie. Secondo Paolo Mieli, la guerra di Crimea fu per Ferdinando II l'occasione per affermare nuovamente le Due Sicilie come stato libero da qualsiasi forma di subalternit\u00e0. Dopo essersi dichiarato neutrale, infatti, Ferdinando II adott\u00f2 ogni provvedimento possibile per non favorire il fronte anglo-francese. Il governo borbonico, infatti, eman\u00f2 disposizioni sanitarie, giustificate dall'epidemia di colera sviluppatasi in Crimea, che obbligavano i vascelli provenienti dall'Impero ottomano a una quarantena di quindici giorni. Inoltre, viet\u00f2 il rilascio di passaporti ai cittadini siciliani, temendo che avversatori isolani della dinastia si potessero arruolare nella Legione anglo-italiana, composta da fuoriusciti politici italiani. In conseguenza di ci\u00f2, il 7 agosto 1855, il primo ministro britannico Palmerston, in una seduta della Camera dei Comuni, accus\u00f2 il governo di Napoli di essersi schierato a favore dell'Impero russo, poich\u00e9, secondo il capo del governo britannico, il Regno delle Due Sicilie ne era divenuto uno Stato vassallo. .\nDifferentemente da Ferdinando II, in tutto il decennio precedente l'unit\u00e0 d'Italia, Cavour fu molto attivo nella diplomazia europea per assicurare allo Stato sabaudo la simpatia, se non l'alleanza, di Inghilterra e Francia. \u00c8 noto, infatti, che nel 1855 egli invi\u00f2 un contingente di truppe per combattere a fianco di quelle inglesi nella Guerra di Crimea. In questo modo, si guadagn\u00f2 un seggio alla successiva conferenza di pace, dove riusc\u00ec far prendere ai rappresentanti inglesi e francesi una posizione sulla questione italiana. L'amicizia piemontese con la Gran Bretagna venne confermata dalla visita di stato che re Vittorio Emanuele II fece alla Regina Vittoria al termine del conflitto. Sul fronte diplomatico francese, invece, Cavour riusc\u00ec ad avvicinare a s\u00e9 Napoleone III e lo fece, secondo quanto riportato da Gigi Di Fiore, anche grazie alle arti seduttive di una sua parente nei confronti dell'Imperatore. L'amicizia con la Francia da parte del Piemonte si concretizz\u00f2 in alleanza militare con gli accordi di Plombi\u00e8res, che posero le basi per la collaborazione tra francesi e sabaudi contro l'Austria durante la Seconda guerra di indipendenza italiana e per la successiva annessione della Lombardia al Piemonte.\nLa politica di appoggio inglese.\nLe dichiarazioni di Gladstone.\nIl politico conservatore del Regno Unito William Gladstone, tra l'autunno del 1850 e l'inverno del 1851, soggiorn\u00f2 a Napoli, con la sua famiglia, per circa quattro mesi: la motivazione ufficiale del suo viaggio riguardava i problemi di salute di una delle sue figlie, Mary, di soli 3 anni. Rientrato in patria, in febbraio, scrisse due lettere al Parlamento britannico, in cui sosteneva che lo Stato borbonico fosse in una terribile situazione sociale. Gladstone, assistette a Napoli al processo contro Luigi Settembrini e Carlo Poerio e si reco' a visitare il carcere di Nisida, nel quale erano incarcerati senza distinzione e nelle medesime condizioni i detenuti politici e i delinquenti civili; nelle lettere scrisse di essere rimasto scioccato dalle condizioni in cui versavano i detenuti.\nQueste lettere ebbero un vasto diffusione e provocarono un vasto eco nell'opinione pubblica europea.\nNell'introduzione alle lettere, era scritto, tra l'altro:\nLe due lettere vennero anche date alle stampe divenendo note come: \"Two Letters to the Earl of Aberdeen, on the State Prosecutions of the Neopolitan Government\"; ebbero diverse ristampe e ne venne pubblicata anche una loro traduzione in francese, intitolata \"Deux Lettres Au Lord Aberdeen Sur Les Poursuites Politiques Exerc\u00e9es Par Le Gouvernement Napolitain\". Le missive, dunque, si diffusero in tutta Europa e le affermazioni in esse contenute furono accreditate come vere. A nulla valsero i tentativi del governo borbonico di smentire le asserzioni del britannico. La diffusione di tali assunti, inoltre, cost\u00f2 le dimissioni del primo ministro napoletano Giustino Fortunato, per non aver informato il re della vicenda.\nSecondo Gianni Oliva la denuncia di Gladstone era data dalla preoccupazione che il regno borbonico, dopo gli eventi del 1848, avrebbe continuato ad essere un fattore d'instabilit\u00e0 politica senza un suo cambiamento su posizioni meno rigide.\nImmediatamente dopo la loro pubblicazione, le accuse di Gladstone suscitarono reazioni tra i contemporanei, ed i primi commenti in risposta alle lettere si concentrarono sulla confutazione delle affermazioni del politico britannico. Alphonse Balleydier, ad esempio, in \"La v\u00e9rit\u00e9 sur les affaires de Naples, r\u00e9futation des lettres de m. Gladstone\", si propose di demolire gli assunti su cui Gladstone basava le sue \"fabuleux \u00e9chafaudage\", deplorando, tra l'altro, il fatto che una volta giunto a Napoli, in luogo di visitare il ministro Fortunato o rendere omaggio al sovrano, si fosse recato subito nelle prigioni a parlare con i pi\u00f9 accaniti avversari del governo napoletano ivi detenuti.\nSempre in Francia, Jules Gondon, al fine di respingere le accuse di Gladstone, pubblic\u00f2 il libro \"La terreur dans le royaume de Naples, lettre au right honorable W.E. Gladstone en r\u00e9ponse \u00e0 ses Deux lettres \u00e0 lord Aberdeen\". Il conte Walewski, ambasciatore francese che soggiorn\u00f2 a Napoli per quasi due anni, scrisse, invece, una lettera a Lord Palmerston, in cui afferm\u00f2:\nAd ogni modo, taluni autori collocano le lettere di Gladstone tra gli episodi che potrebbero essere ascritti all'ipotesi del complotto internazionale ai danni delle Due Sicilie. Gli antirisorgimentali, infatti, ritengono che le denunce sul presunto malgoverno dei Borbone fossero un chiaro appoggio ai liberali italiani e che esse avrebbero permesso a piemontesi e inglesi di indebolire la posizione delle Due Sicilie nello scacchiere della diplomazia internazionale. Secondo Gigi Di Fiore, la motivazione ufficiale della visita di Gladstone a Napoli, cio\u00e8 i problemi di salute di sua figlia, fu soltanto un pretesto: in realt\u00e0, il motivo del viaggio sarebbe stato quello di relazionare il governo di Londra circa gli eventi del 1848 nelle Due Sicilie. Inoltre, per Di Fiore, le lettere di Gladstone sarebbero state finalizzate esclusivamente a screditare lo Stato borbonico.\nPaolo Mieli, sposando la tesi della cospirazione orchestrata dai due politici britannici, arriva a sostenere che Palmerston e Gladstone furono \"i pi\u00f9 implacabili nemici della dinastia napoletana\".\nIn particolare, alcuni autori hanno sostenuto che le affermazioni di Gladstone fossero false, che egli non sarebbe mai entrato in alcun carcere borbonico e che quanto da lui riportato sarebbe stato partorito dalla mente del politico inglese di concerto con il segretario di stato per gli affari esteri del governo britannico, Lord Palmerston. Ad esempio, Giacinto de' Sivo in \"Storia delle Due Sicilie\" sostenne che Gladstone fosse stato inviato a Napoli \"col segreto onorevole ufficio\", conferitogli da Palmerston, di divulgare calunnie riguardanti lo stato delle cose nel reame di \"Sua Maest\u00e0 Siciliana\". Domenico Razzano, invece, nell'opera \"La Biografia che Luigi Settembrini scrisse di Ferdinando II\" sostenne che Gladstone, tornato a Napoli tra il 1888 e il 1889, avrebbe confessato di non essere mai stato in alcun carcere e di aver scritto le due missive dietro incarico di Palmerston, basando le sue dichiarazioni sulle affermazioni di alcuni rivoluzionari antiborbonici. Anche Di Fiore riporta che, a distanza di quaranta anni, il politico britannico sarebbe stato costretto a smentire le affermazioni contenute nelle sue missive, ammettendo che le sue denunce sarebbero state da lui stesso inventate e che egli non avrebbe visitato alcun penitenziario napoletano. In un articolo comparso sulla pubblicazione \"Rassegna storica del Risorgimento\", Maria Gaia Gajo, per\u00f2, avanza dei dubbi in merito alla possibilit\u00e0 di un'intesa tra Palmerston e Gladstone, poich\u00e9, ritiene assurdo che, un liberale ed un conservatore (che in passato si era dimostrato un tenace oppositore della linea politica di Palmerston) avessero potuto collaborare in tal senso.\nAi dubbi sull'effettiva presenza di Gladstone nelle carceri borboniche si ricollega un documento che indusse coloro che lo hanno considerato come un elemento probatorio. Un \"memorandum per S. M.\" Ferdinando II del 22 marzo 1850, che descrive le visite di un \"personaggio distinto\" a due carceri napoletane e le conversazioni intrattenute con le autorit\u00e0 delle prigioni, riguardo al trattamento dei detenuti (sia comuni, sia politici), e con i detenuti politici stessi (e con il Carlo Poerio in particolare), \u00e8 stato, talvolta, interpretato come prova della presenza del Gladstone in quei luoghi.\nNelle sue missive Gladstone fece ampio riferimento alla prigionia che Carlo Poerio scont\u00f2 sotto il governo borbonico, spendendo, a giudizio di Gigi Di Fiore, \"parole di fuoco\", per il liberale napoletano. Ferdinando Petruccelli della Gattina, in un articolo pubblicato, il 22 gennaio 1861, sul giornale \"Unione\" di Milano, parl\u00f2 di Gladstone e di Poerio, senza, peraltro, negare l'imprigionamento di quest'ultimo:\nLa figura di Poerio, come persona di riferimento dei liberali napoletani, quindi, sarebbe stato una creazione mediatica, costruita ad hoc per incarnare la figura del \"tipico\" rivoluzionario liberale da contrapporre ad un'altra creazione mediatica, il \"mostro \"Bomba\"\", frutto, secondo Harold Acton, di una stampa, da un lato, suggestionata dal \"giocoliere\" Gladstone e, dall'altro, disprezzata dallo stesso Ferdinando II; il Cotugno, in merito alle affermazione del Petrucelli sul Poerio, riporta che: \u00abdimentico di quel che aveva scritto in onore del Poerio nel suo libro su \"La Rivoluzione di Napoli del 1848\", per odio di parte, lo aggrediva con plateali insulti ne \"I moribondi del Palazzo Carignano\"\u00bb. Nel 1885, l'ex Ministro degli esteri inglese lord James Howard Harris, III conte di Malmesbury, richiamando il caso Poerio nelle sue memorie, scrisse che le torture denunciate relativamente al Poerio non avrebbero potuto corrispondere a verit\u00e0 poich\u00e9, avendolo incontrato alla Camera dei Lords (a Londra) tre mesi dopo la sua liberazione dalla prigione borbonica avvenuta nel 1859, nove anni dopo la visita di Gladstone, lo ritenne in buone condizioni fisiche\nSecondo la linea assunta dal re Ferdinando II verso i condannati per reati politici non sarebbe stata delle pi\u00f9 dure. Tra il 1851 ed il 1854, riporta Angela Pellicciari, i tribunali meridionali comminarono 42 condanne a morte per delitti politici, ma, non ne fu eseguita alcuna, poich\u00e9 furono tutte commutate da Ferdinando II (19 in ergastoli, 11 in trenta anni di reclusione e 12 in pene minori), viceversa Lord James Howard Harris, nella stessa pagina delle sue memorie in cui parla di Poerio, osserva che a Napoli i prigionieri politici venivano tenuti in carcere per anni, senza condanna, prima di subire un processo.\nLa polemica tra il regno delle due Sicilie e Galverston non si attenuo' nel tempo, quando nel 1856 re Ferdinando II cerc\u00f2 un accordo col governo argentino per creare lungo il rio della Plata \u00abuna colonia di sudditi napoletani, gi\u00e0 condannati o in attesa di giudizio per delitti politici, che in quelle terre sarebbero stati confinati in commutazione della pena da espiare nella madrepatria\u00bb per risolvere la questione dei detenuti politici nelle carceri borboniche, Galverston arriv\u00f2 ad affermare alla Camera dei comuni che: \"l'invio dei detenuti in Argentina non poteva costituire un passo soddisfacente per riallacciare le normali relazioni diplomatiche con Napoli, perch\u00e9 le carceri napoletane, una volta svuotate, sarebbero state immediatamente riempite con nuove vittime della tirannia dei Borbone\".\nUna parte della stampa italiana, seguendo l'eco delle dichiarazioni di Gladstone, che continu\u00f2 a propagarsi negli anni, si scagli\u00f2 contro il sistema carcerario borbonico. Il 19 marzo 1857, il \"Corriere Mercantile\" di Genova, quindi l'Italia del Popolo nell'aprile dello stesso anno pubblicarono articoli in cui si sosteneva che nelle carceri meridionali era adoperata \"la cuffia del silenzio\", che sarebbe stata inventata da Baione, ispettore di polizia di Palermo, ed utilizzata soprattutto nei riguardi di due prigionieri politici Lo Re e De Medici, il console generale delle Due Sicilie a Genova rispose al Corriere Mercantile dichiarando falso che a Napoli sia stato istituito lo strumento di tortura qualificato cuffia del silenzio. Nel 1863, ancora, Pietro Corelli sostenne che, dopo l'arresto di Francesco Riso, in seguito alla rivolta della Gancia, la polizia di Palermo, avrebbe minacciato di adoperare \"la cuffia del silenzio\" su costui, se egli non avesse rivelato i nomi degli altri rivoltosi. Si trattava, in sostanza, di uno strumento di tortura composto da una serie di fasce metalliche, da assicurare intorno alla testa del detenuto, e recante una lingua di ferro ricurva che entrava nella bocca fino al palato per impedire a questi di parlare. A queste affermazioni, risalenti al periodo risorgimentale, la storica revisionista Pellicciari, ribatte affermando che tale dispositivo di costrizione, sarebbe stato ampiamente adoperato dal sistema carcerario britannico, e sarebbe stato sconosciuto a Napoli e mai impiegato nei penitenziari delle Due Sicilie. Secondo il Dizionario biografico degli italiani la cuffia del silenzio venne usata dal capo della polizia siciliana Salvatore Maniscalco durante l'azione repressiva susseguente al moto di Mezzojuso (1856) capitanato da Francesco Bentivegna e la caccia alla banda armata di Salvatore Spinuzza\nLa questione degli aiuti inglesi ai Mille.\nSecondo pi\u00f9 fonti revisioniste, il governo inglese avrebbe rivestito un ruolo importante nella spedizione dei Mille, finanziando la campagna militare di Garibaldi con 3 milioni di franchi francesi, forniti anche con il contributo della massoneria statunitense e canadese. Prima che i Mille giungessero in Sicilia, il contrammiraglio George Rodney Mundy, vicecomandante della \"Mediterranean Fleet\" della Royal Navy, aveva ricevuto ordine, dal suo governo, di assumere il comando del grosso delle unit\u00e0 navali della sua flotta e di incrociare nel Tirreno e nel canale di Sicilia, effettuando frequenti scali nei porti siciliani, oltre che a scopo intimidatorio, come riporta Alberto Santoni, e di raccolta di informazioni, anche al fine di attenuare la capacit\u00e0 di reazione borbonica, come sostiene Roberto Martucci.\nAl momento dello sbarco a Marsala, erano presenti due navi da guerra britanniche nei pressi della costa. I due vascelli inglesi \"Argus\" e \"Intrepid\", giunsero circa tre ore prima della comparsa delle navi \"Piemonte\" (a bordo della quale si trovava Garibaldi) e \"Lombardo\". \u00c8 tuttora controverso il motivo della presenza delle imbarcazioni inglesi a Marsala, diversi storici revisionisti e fonti sia coeve che moderne danno per certo che essa fosse diretta ad appoggiare lo sbarco dei garibaldini. Secondo D. M. Smith, le navi borboniche arrivarono a distanza di tiro quando i garibaldini erano tutti sbarcati.\nDopo lo sbarco, vi fu a tal proposito un dibattito nel parlamento della Gran Bretagna, durante il quale il deputato Sir Osborne accus\u00f2 le imbarcazioni britanniche di aver favorito l'approdo di Garibaldi a Marsala. Nella seduta parlamentare del 21 maggio 1860, Osborne chiese se corrispondesse a verit\u00e0 quanto era stato riportato da alcuni giornali sulla vicenda. Lord Russell sostenne che l'invio di navi britanniche presso Marsala era stato ordinato dall'ammiraglio Fanshawe, in seguito alle richieste di protezione avanzate dai numerosi sudditi inglesi, aventi case e interessi commerciali a Marsala (come i magazzini vinicoli di Woodhouse e Ingham), preoccupati dalla voce di una possibile insurrezione siciliana e del progetto della spedizione di Garibaldi. Lord Russell, basandosi anche sul dispaccio telegrafico spedito dall'ufficiale in capo dell'Intrepid ricevuto dall'ammiragliato, cos\u00ec ricostru\u00ec la vicenda: mentre era in corso lo sbarco dei garibaldini una fregata ed un vapore della marina militare napoletana si avvicinarono a Marsala, ma si astennero dallo sparare sulle navi garibaldine e sugli uomini durante lo sbarco, per quanto l'ufficiale dell'Intrepid affermasse che avessero l'opportunit\u00e0 di far fuoco su entrambi gli obiettivi. Successivamente allo sbarco il comandante del vapore napoletano chiese a Marryatt, comandante dell'Intrepid di prendere possesso dei due vascelli, l'ufficiale inglese rifiut\u00f2 non avendo ricevuto istruzioni contrarie all'ordine di condotta del governo inglese di mantenersi neutrale. Lord Russell aggiunse che sembrerebbe che il comandante napoletano avesse chiesto il richiamo a bordo dei vascelli inglesi degli ufficiali eventualmente a terra, richiesta prontamente accetta ed eseguita con l'innalzamento dell'apposito segnale sul pennone, dopo l'imbarco degli ufficiali inizi\u00f2 il bombardamento da parte delle due navi borboniche; questa richiesta, secondo Lord Russell potrebbe essere interpretabile come un atto di cortesia internazionale da parte dell'ufficiale borbonico ma rimarc\u00f2 non implicasse che le due navi inglesi si opponessero al suo fuoco. Il rappresentante inglese concluse la sua risposta affermando che non risultava che l'ufficiale inglese abbia ecceduto nello svolgere suo dovere, e trovandosi col\u00e0 per proteggere gli interessi britannici nulla fece di pi\u00f9.\nLo stesso Garibaldi, durante il suo viaggio in Inghilterra compito nel 1864, il 16 aprile durante un pubblico discorso al Crystal Palace Londra, ove era invitato dal Comitato Italiano, ringrazi\u00f2 ampiamente l'Inghilterra per l'aiuto ricevuto: \u00ab\"... L'Inghilterra ci ha aiutato nei buoni e cattivi giorni. Il popolo inglese ci prest\u00f2 assistenza nella guerra dell'Italia meridionale, ed anche ora gli ospizi di Napoli sono in gran parte mantenuti dalle largizioni mandate da qui. ... Se non fosse stato per l'Inghilterra gemeremmo tuttavia sotto il giogo dei Borboni di Napoli. Se non fosse stato pel governo inglese, non avrei mai potuto passare lo stretto di Messina. Concittadini il nostro arrivo a Napoli sarebbe stato impedito, se fosse stato possibile, dagli stessi despoti che oggi si sforzano di schiacciare la povera e piccola Danimarca. ... \"\u00bb e, dopo altre frasi inneggianti all'Inghilterra concludeva il discorso promettendo che sarebbe stato pronto contraccambiare l'aiuto ad accorrere per assistere l'Inghilterra, se questa fosse stata attaccata e invasa da un nemico.\nAlcuni storici sostengono, che non vi siano prove dirette di un'azione inglese volta a rovesciare il governo borbonico. A tal proposito, la storica Lucy Riall, autrice di un saggio sulla demitizzazione di Garibaldi scrive: \u00abTuttavia, pur tenendo presenti i vantaggi derivanti dall'aiuto britannico, non vi \u00e8 alcuna prova che il governo della Gran Bretagna avesse cospirato con Garibaldi per rovesciare la monarchia borbonica\u00bb. Si osserva inoltre che gli inglesi non ostacolarono l'organizzazione e il funzionamento di una struttura borbonica nell'isola di Malta, a quel tempo possedimento inglese, che, a partire dalla caduta del Regno delle Due Sicilie, organizzava e spediva aiuti e volontari sul continente, tra cui la spedizione di Borjes salpato da Malta con 21 uomini armati, per alimentare la rivolta antiunitaria, questo nonostante le rimostranze italiane espresse sia sull'isola che a Londra, arrivando ad arrestare due ufficiali della Marina italiana per un alterco con redattori di un giornale maltese filoborbonico.\nL'inventore statunitense Samuel Colt, affiliato alla loggia massonica \"St John's\" del Connecticut, offr\u00ec all'esercito garibaldino 100 armi da fuoco che comprendevano rivoltelle e carabine, approfittando di poter pubblicizzare i suoi prodotti. Dopo la conquista della Sicilia, Garibaldi sembr\u00f2 soddisfatto delle armi fornite ed acquist\u00f2 da Colt 23.500 moschetti al costo di circa 160.000 dollari. Garibaldi invi\u00f2 poi una lettera di ringraziamento all'inventore americano e Vittorio Emanuele II gli don\u00f2 una medaglia d'oro.\nL'invasione del Regno delle Due Sicilie.\nL'ipotesi di tradimento degli ufficiali borbonici.\nGli autori appartenenti ad alcuni filoni revisionisti sostengono che in aggiunta al supporto britannico e americano, i Mille ebbero dalla loro parte anche il rinnegamento di numerosi ufficiali delle Due Sicilie, reso possibile soprattutto dalle sovvenzioni finanziarie dell'Inghilterra. I franchi, che sarebbero stati forniti dai britannici furono convertiti in piastre turche (la moneta usata a quel tempo nel commercio internazionale) e sarebbero stati sfruttati in gran parte per garantire ai traditori il reclutamento nell'esercito del nuovo Stato, conservando il grado, le qualifiche, i comandi e lo stipendio. La formula and\u00f2 a buon fine e i garibaldini avrebbero avuto dalla loro parte circa 2300 ufficiali.\nUn esempio sarebbe quello di Tommaso Clary, comandante del forte di Milazzo, che, secondo Giuseppe Butt\u00e0, \"fu vile o traditore\".\nUn altro ufficiale accusato di tradimento fu Guglielmo Acton, nipote di John e cugino di secondo grado di Lord Acton. Con il grado di capitano di fregata, Acton era comandante della corvetta \"Stromboli\", una delle navi della flotta borbonica che, nella mattinata dell'11 maggio 1860, avevano l'incarico di dare la caccia ai due vapori piemontesi che i servizi borbonici avevano indicato trovarsi nel tratto di mare compreso tra Trapani e Sciacca e che non contrastarono, se non con forte ritardo, lo sbarco dei Mille a Marsala. L'Acton fu sottoposto ad inchiesta per il suo comportamento durante lo sbarco; il giudizio della commissione della marina napoletana sulla sua condotta fu che essa era stata \u00abirreprensibile\u00bb; comunque fu sospeso per due mesi finch\u00e9 venne assegnato al \"Monarca\" in armamento presso il cantiere navale di Castellammare di Stabia. Dopo l'Unit\u00e0, Guglielmo Acton fu nominato ammiraglio del Regno d'Italia divenendone, in seguito, anche senatore e Ministro della Marina del Governo Lanza (14 dicembre 1869 - 10 luglio 1873) dal 15 gennaio 1870 al 5 agosto 1872.\nLa battaglia di Calatafimi, dipinta sovente dalla storiografia come un'eroica impresa garibaldina, secondo Butt\u00e0 sarebbe stata solamente una farsa. Il generale borbonico Francesco Landi fu colpevole, sempre secondo Butt\u00e0, di una vergognosa condotta dopo il fatto d'armi di Calatafimi che \u00ab... segn\u00f2 la caduta della Dinastia delle Due Sicilie\u00bb.\nSecondo questi revisionisti sarebbe stato in condizione di netta superiorit\u00e0 numerica del suo esercito e nonostante ci\u00f2 ritir\u00f2 le proprie truppe dal campo di battaglia, permettendo ai Mille di poter avanzare senza troppi disagi a Palermo. Accusato di tradimento, fu destituito e confinato ad Ischia per ordine di Francesco II. Landi mor\u00ec il 2 febbraio 1861, secondo Di Fiore di crepacuore per essere stato ingannato dai garibaldini, i quali gli avrebbero promesso una somma di 14.000 ducati depositata al Banco di Napoli ma, in realt\u00e0, ne avrebbe trovati solo 14.. Raffaele de Cesare sment\u00ec la sua morte per crepacuore, riportando che mor\u00ec dopo alcuni giorni di malattia, ed aggiunse che uno dei suoi figli, per difenderne la memoria, scrisse a Garibaldi invocando la sua testimonianze, Garibaldi rispose smentendo l'accusa di corruzione con una lettera che fu poi pubblicata in un giornale di Napoli.\nSecondo la Pellicciari una somministrazione di denaro da parte del conte Carlo Pellion di Persano, fatta il 31 agosto 1860, a Salvatore Pes, marchese di Villamarina a Giuseppe Devincenzi Eugenio Fasciotti e al comitato d'ordine cavouriano (che si opponeva al comitato d'azione mazziniano) riportata nelle pagine del diario del conte Carlo Pellion di Persano, sarebbe una prova della pratica della corruzione. In questo passaggio del diario, riportante una lettera scritta a Cavour, sembrerebbe che Persano potesse disporre di grosse cifre da adoperare per foraggiare i sostenitori della causa unitaria: \"Ho dovuto Eccellenza somministrare altro denaro. Ventimila ducati al Devincenzi, duemila al console Fasciotti, giusta invito del marchese di Villamarina, e quattromila al comitato. Sebbene tutto questo sia fatto secondo le formole, che ho stabilite, perch\u00e9 non un soldo passi per le mie mani, pure questa faccenda di denaro m'intisichisce\". Secondo la Pellicciari l'ammiraglio e futuro ministro della Marina, fu tra i mandatari di Cavour che ebbero il compito, dopo la conquista garibaldina della Sicilia, di assicurarsi i servigi, non solo degli ufficiali borbonici, ma anche di esponenti della nobilt\u00e0 e della classe politica meridionale rispetto all'entrata in campo della monarchia sabauda. Il 6 agosto 1860, nel suo diario, scritto mentre era nella rada di Napoli a bordo della Maria Adelaide, dopo aver incontrato personalit\u00e0 del regno quali Leopoldo conte di Siracusa e zio di re Francesco II, Liborio Romano, ed appresa la notizia delle dimissioni del generale Nunziante cos\u00ec sintetizza nella parte conclusiva di una missiva scritta al primo ministro piemontese: \"Termino col dargli la buona notizia che possiamo oramai far conto sulla maggior parte dell'ufficialit\u00e0 della regia marina napoletana\". Sempre riguardo alla corruzione di militari la Pellicciari sostiene che fu tentata inutilmente anche verso i generali dell'esercito pontificio, con esiti negativi rispetto a quanto accadde con quelli borbonici, e afferma che sarebbe interessante comprendere le ragioni di tale differente comportamento.\nCommistioni con la camorra.\nUna parte della critica revisionista neoborbonica pone l'accento anche sulle modalit\u00e0 con cui agli artefici del Risorgimento si sarebbero serviti della criminalit\u00e0 organizzata per aiutare la spedizione dei Mille.\nLa trattazione verte sulle azioni di Liborio Romano, un ex carbonaro che, quando ancora ricopriva la carica di Ministro di polizia sotto Francesco II, avrebbe iniziato a trattare segretamente con Cavour e Garibaldi e poi strinse accordi con la Camorra, finalizzati ad agevolare l'avvento del nuovo assetto istituzionale.\nNel raccontare il tardo XVIII secolo, Gigi Di Fiore riporta che, all'epoca, la camorra era attiva nella gestione del gioco d'azzardo e nello sfruttamento della prostituzione. L'autore poi riporta un passaggio dei giornalisti Ferdinando Russo e Ernesto Serao in cui costoro descrivono lo sviluppo storico delle commistioni che sarebbero esistite fra camorra e stato: \"Sotto i Borboni la camorra era un'organizzazione tollerata in piena luce e richiesta di servigi non infrequenti. Ai tempi del cardinale Ruffo era lo stato maggiore delle orde reazionarie. Ai tempi del Del Carretto, capo della polizia, era l'alleato politico e poliziesco del governo. L\u00e0 dove la sagacia dei commissarii e il braccio rude dei feroci non riusciva a colpire, riusciva al camorra\". Fino al 1848, riporta Marc Monnier, la camorra sarebbe stata utilizzata come una sorta di \"polizia scismatica\", in seguito a un'insana alleanza con la polizia: la camorra avrebbe provveduto alla repressione dei piccoli reati come \"sorveglianza delle prigioni, dei mercati, delle bische, delle case di tolleranza e di tutti i luoghi malfamati della citt\u00e0\", mentre la polizia cittadina avrebbe tollerato le attivit\u00e0 dei camorristi.\nNon univoca \u00e8 la ricostruzione della posizione assunta dalla camorra nei rapporti tra governo borbonico e opposizione liberale, dopo il 1849. Secondo Marcella Marmo, i camorristi avrebbero mantenuto una posizione di equidistanza fra potere regio e liberali napoletani, ben sintetizzata da una loro canzoncina, citata anche da Salvatore Lupo: \"nuje nun simm' cravunar' [carbonari],/nuje nun simm' rialist',/ma facimm' 'e camorrist',/famm' 'n c... a chill'e a chist'\".\nSecondo la ricostruzione revisionista , Ferdinando II avvi\u00f2 una campagna di repressione contro la camorra, allo scopo di spezzare quell\"'alleanza istituzioni-criminalit\u00e0\", che si era generata. La risposta dei camorristi fu di tipo politico e si sarebbe concretizzata in una nuova alleanza, questa volta con i liberali. Ponendosi al \"servizio del movimento liberale\", la camorra favoriva la causa unitaria, tanto che, il 2 novembre 1859, Francesco II avrebbe riferito all'ambasciatore austriaco a Napoli degli elevati timori che i capi della camorra potessero organizzare un'insurrezione e degli sforzi del governo meridionale per scongiurare tale ipotesi. Nel giugno del 1860, il Foreign Office britannico, veniva informato da Henry George Elliot, plenipotenziario inglese a Napoli, che bande armate di camorristi erano schierate e pronte per affrontare \"la mobilitazione della plebe ancora fedele alla dinastia borbonica\".\nCon l'approssimarsi di Garibaldi a Napoli e lo spostamento di re Francesco II ed esercito a Gaeta, Liborio Romano, Prefetto di polizia e nominato dal re ministro dell'interno nel corso della spedizione dei Mille, passato alla fazione filounitaria, provvide ad inquadrare i malavitosi nella guardia cittadina, facendo in modo che i camorristi, che erano stati liberati il 25 giugno 1860 a seguito dell'amnistia concessa da Francesco II, diventassero i \"veri padroni\" della citt\u00e0. Romano, assegn\u00f2 alla camorra il compito di \"corpo speciale di potere\": i delinquenti furono nominati poliziotti, \"con tanto di coccarda\", e, in quanto polizia ufficiale, venivano stipendiati dallo Stato. Napoli fu consegnata nelle mani della camorra. Dunque, al fine di mantenere l'ordine all'arrivo di Garibaldi in citt\u00e0 Romano provvide a far scarcerare i camorristi detenuti per ottenere un maggior appoggio: tra essi vi era il temuto Salvatore De Crescenzo, detto Tore 'e Criscienzo. Gli accordi tra costui, che era il capo riconosciuto della camorra, e Liborio Romano furono presi quando il De Crescenzo era ancora detenuto: egli, infatti, sotto il governo borbonico, aveva trascorso 8 degli ultimi 10 anni in galera. Secondo Salvatore Lupo, Liborio arruol\u00f2 chiunque potesse servire a mantenere l'ordine pubblico durante il turbolento periodo di transizione di potere, onde evitare il rischio di stragi e saccheggi ad opera degli elementi legittimisti similmente a quanto avvenuto nel 1799 e 1848: Liborio, infatti, scrisse nelle sue memorie che i camorristi attendevano il momento per approfittare di \"qualsivoglia perturbazione avvenisse\", di conseguenza per salvare, a suo giudizio, la citt\u00e0 da questi pericoli trov\u00f2 l'unico espediente di \"prevenire la triste opera dei camorristi offrendo ai loro capi un mezzo per nobilitarli: e cos\u00ec pervenni toglierli ai partiti del disordine, o almeno a paralizzarne le tristi tendenze\". Aldo Servidio, per\u00f2, nota un paradosso in questa interpretazione dell'operato del Romano, sottolineando che era stato lo stesso Ministro di polizia a far rimettere in libert\u00e0 il \"grande e qualificatissimo numero di camorristi\" dal cui operato criminale egli voleva proteggere la citt\u00e0: in sostanza, per impedire di commettere crimini ai camorristi che Romano aveva rimesso in libert\u00e0, sempre Romano affidava a costoro il potere di polizia. Una volta ottenuto il potere, la camorra avvi\u00f2 una serie di assalti ai commissariati di polizia: nascondendosi dietro gli intenti rivoluzionari, i malavitosi esercitarono vendette personali contro i funzionari della polizia borbonica che li avevano combattuti in passato. Cos\u00ec, il camorrista Felice Mele, uccise a pugnalate l'ispettore Perrelli; dopo l'omicidio, il Mele fu nominato ispettore, in sostituzione del funzionario che egli stesso aveva assassinato.\nIl 7 settembre 1860, afferma Di Fiore, Garibaldi entr\u00f2 nella citt\u00e0 partenopea disarmato e senza scorta, \"solo grazie all'intervento della camorra\": capeggiati dalla \"sanguinaria\" Marianna De Crescenzo, sorella del camorrista Michele \u20180 Chiazziere e detta \"la Sangiovannara\", i camorristi assunsero il controllo delle zone strategiche di Napoli, reprimendo l'attivit\u00e0 dei filoborbonici. Come ricompensa, Garibaldi concesse la grazia a Tore 'e Criscienzo e conferm\u00f2 Romano ministro dell'Interno. A sua volta Romano ricambi\u00f2 la Camorra e inser\u00ec diversi membri dell'organizzazione nelle istituzioni, tra cui il capo camorrista Salvatore De Crescenzo, affidando loro incarichi di polizia e facendo loro amministrare l'erogazione in tre anni di 75.000 ducati al popolo, secondo un decreto di Garibaldi emanato nell'ottobre 1860.\nTuttavia Garibaldi, nelle sue memorie \"I Mille\", sostenne che i camorristi aborrivano i garibaldini, venendo questi ultimi rappresentati dal clero locale come eretici, e scrisse che: accennando, inoltre, a trattative di ufficiali borbonici con camorristi affinch\u00e9 spargessero notizie di vittorie borboniche e indicando la camorra come responsabile della fine del patriota Gambardella, mortalmente pugnalato poco dopo l'ingresso di Garibaldi a Napoli. Secondo Gigi Di Fiore, fu nel periodo di transizione della dittatura di Garibaldi verso l'avvento della monarchia sabauda che la camorra a Napoli riusc\u00ec ad ottenere maggior potere: L'attivit\u00e0 della camorra prosperava attraverso il contrabbando, controllato da De Crescenzo e da Pasquale Merolle. I camorristi, dicendo \"\u00e8 roba d'o zi' Peppe\", intendendo appunto Giuseppe Garibaldi, facevano in modo che le merci fossero sbarcate senza che venisse pagato il dazio alla dogana ed intascando essi stessi le somme che avrebbero dovuto essere pagate allo Stato. Con un decreto del 26 ottobre 1860, a firma del pro-dittatore Giorgio Pallavicino, fu stabilita l'erogazione di una pensione di 12 ducati al mese a Marianna la Sangiovannara, e ad altre cinque donne, con la seguente motivazione:\nSecondo Di Fiore, le beneficiarie del provvedimento sarebbero state tutte donne di camorra ricompensate con l'attribuzione di prebende, giustificata dai meriti patriottici. La circostanza \u00e8 riportata puntualmente anche da Giacinto de' Sivo il quale la riporta come contemporanea alla chiusura provvisoria del Collegio del Salvatore:\nNel 1862, Salvatore De Crescenzo fu arrestato, e al momento di essere preso in custodia dal delegato di polizia Nicola Jossa, incredulo di quanto stesse avvenendo, disse: Il camorrista fu imprigionato a castel Capuano, quindi nell'isola di Ponza e mandato al confino per 5 anni. Fra il 1863 e il 1864, in applicazione della legge Pica, furono tratti in arresto circa mille camorristi.\nViolazione del diritto internazionale.\nDurante l'assedio di Gaeta, Francesco II, l'8 dicembre 1860 fece un proclama ai suoi sudditi, il cui contenuto secondo Giordano Bruno Guerri, costituisce la \"sintesi della futura propaganda borbonica contro il Regno d'Italia\", tra le varie affermazioni dove tra l'altro Francesco II disse: \"Io credetti in buona fede che il re di Piemonte, che si diceva mio fratello e mio amico, ... non avrebbe rotto tutti i trattati e violate tutte le leggi, per invadere i miei Stati in piena pace, senza motivo, n\u00e9 dichiarazione di guerra\".\nAlcuni filoni revisionisti riprendendo il tema della modalit\u00e0 di intervento militare piemontese sostengono che l'unificazione, con particolare riferimento all'annessione del Regno delle Due Sicilie al Regno di Sardegna, sia avvenuta in violazione del diritto internazionale. A tal proposito, essi affermano che l'entrata dell'esercito sabaudo nei territori delle Due Sicilie fu un atto illegale di aggressione, in quanto non preceduta da una formale dichiarazione di guerra. Di Fiore osserva inoltre che un comportamento simile a quello tenuto nelle Due Sicilie si verific\u00f2 anche in occasione dell'apertura delle ostilit\u00e0 contro il Ducato di Modena e lo Stato della Chiesa, nessuno dei quali benefici\u00f2 di una dichiarazione di guerra.\nI plebisciti.\nLe annessioni territoriali al Regno di Sardegna (e al successivo Regno d'Italia), vennero ratificate mediante i cosiddetti plebisciti d'annessione.\nIl concetto di plebiscito, come consultazione elettorale per ratificare il trasferimento di territori tra stati, si era affermato con la rivoluzione francese e l'originarsi del principio di autodeterminazione dei popoli, ed era stato del tutto ignorato sia durante la fase di riassetto geografico politico europeo operato in modo assolutistico dal Congresso di Vienna e sia nei successivi cambiamenti avvenuti in alcuni stati pre-unitari italiani, come l'unificazione del Regno di Sicilia nel Regno di Napoli a formare un unico Regno delle Due Sicilie con unica capitale a Napoli e le modifiche delle sovranit\u00e0, e parziale dei confini, dei ducati di Lucca Parma e Piacenza e Massa e Carrara alla morte dei sovrani loro assegnati dalla restaurazione. Questo tipo di consultazione, non rimase infrequente ove era presente l'eredit\u00e0 culturale della rivoluzione francese: basti pensare ai plebisciti svoltisi nel 1852 e nel 1870 che ratificarono per due volte la monarchia di Napoleone III di Francia.\nLo Stato sabaudo utilizz\u00f2 le consultazioni plebiscitarie per dimostrare la diffusa volont\u00e0 degli Italiani di riunirsi in un unico Stato e secondo i revisionisti, che negano questa volont\u00e0 unitaria degli italiani, per legittimare, la ritenuta politica espansionistica attuata dal Piemonte. Giuseppe La Farina, in alcune epistole indirizzate all'abate Filippo Bartolomeo, sottoline\u00f2 come, per evitare la disapprovazione delle potenze europee, fosse indispensabile, per Vittorio Emanuele II, ottenere un qualche riconoscimento popolare per giustificare le annessioni territoriali e per impedire che si parlasse di \"conquista\". Il re sabaudo era consapevole di non poter estendere la propria sovranit\u00e0 a popoli che non avessero invocato il suo intervento; era consapevole che solo il consenso popolare avrebbe dato pretesto alla diplomazia di affermare che gli italiani approvavano il nuovo Stato unitario.\nRoberto Mancini e Marco Pignotti osservando l'adesione al plebiscito avvenuto nel marzo 1860 nell'Italia centrale commentano che essa sia stata \"la dimostrazione pi\u00f9 emblematica di come una parte significativa dei \u00abnuovi\u00bb cittadini si sentisse depositaria di una delega finora mai ricevuta: quella di eleggere il nuovo sovrano dello stato unitario\"\nSuccessivamente allo svolgimento dei plebisciti d'annessione svoltisi nell'ottobre 1860 nell'Italia meridionale, non manc\u00f2 qualche voce critica sul senso di tale suffragio, come quella dell'ex Presidente del Consiglio dei Ministri del Regno di Sardegna, il torinese Massimo D'Azeglio:\nUna critica simile fu mossa dal liberale britannico Lord Russell, in un dispaccio inviato a Torino il 31 gennaio 1861:\nSullo stesso tema si era espresso, il 30 aprile 1860, il quotidiano inglese The Times commentando il plebiscito avvenuto nell'aprile 1860 per il distacco della Savoia dal regno di Sardegna e la sua annessione alla Francia:\nCritiche alle modalit\u00e0 di svolgimento dei plebisciti sono state oggetto di trattazione da parte di accademici come Denis Mack Smith e Martin Clark, che ha citato il predetto brano del Times, e di alcuni altri autori revisionisti come Angela Pellicciari, secondo la quale le consultazioni si sarebbero svolte senza tutela della segretezza del voto e, talvolta, perfino, in un clima di intimidazione, dato che, i plebisciti avevano il mero scopo di dare una parvenza di legittimazione popolare a una decisione gi\u00e0 presa. La Pelicciari, addirittura, definisce i plebisciti come una truffa colossale considerandoli una consultazione truccata.\nIn particolare, Pellicciari cita aneddoti riguardanti le consultazioni plebiscitarie per l'annessione del Ducato di Modena e del Granducato di Toscana. Filippo Curletti, stretto collaboratore di Cavour e capo della polizia politica sabauda, afferm\u00f2, nel suo memoriale, che ai plebisciti modenesi, partecip\u00f2 un modesto numero di aventi diritto e, alla chiusura delle urne, furono distrutte le schede degli astenuti. Dato l'elevato numero di assenti, inoltre, una pratica diffusa fu quella di \"completare la votazione\" con l'introduzione nelle urne di schede dove la preferenza era stata espressa dai sabaudi al fine di compensare le assenze. Tale pratica fu messa in atto in modo cos\u00ec grossolano che, in alcuni collegi, al momento dello spoglio, il numero dei votanti risultava maggiore di quello degli aventi diritto. In Toscana, secondo quanto riportato da La Civilt\u00e0 Cattolica, rivista che osteggio' tutto il percorso risorgimentale italiano, le consultazioni furono precedute da un'incalzante campagna stampa dove si definiva \"nemico della patria e reo di morte\" chiunque non avesse votato per l'annessione. Alle tipografie toscane, poi, fu commissionata la stampa di un gran quantitativo di \"bollettini\" pro annessione, mentre fu scoraggiata la stampa di \"bollettini\" contrari all'unificazione. Sempre la rivista gesuita afferm\u00f2 che si sarebbe abusato dell'ingenuit\u00e0 delle popolazioni delle aree rurali spingendole a recarsi alle urne poich\u00e9, in caso contrario, sarebbero incorse in sanzioni.\nAltri autori, come Roberto Martucci, corroborano le loro critiche ai plebisciti sottolineando, oltre l'esiguo numero degli astenuti, anche il numero irrisorio dei \"no\" all'annessione: tali dati consentono al Martucci di definire il voto politicamente ininfluente. Al riguardo, l'autore si sofferma ad analizzare le modalit\u00e0 di voto ed i risultati plebiscitari delle province siciliane, citando i casi di Palermo (36.000 favorevoli e 20 contrari), dove furono autorizzati a votare anche i cittadini sprovvisti di certificato, poich\u00e9 \"smarrito\"; Messina (24.000 contro 8); Alcamo (3.000 contro 14); Girgenti (2.500 contro 70); Siracusa, dove si vot\u00f2 senza che fossero state redatte le liste elettorali; e Caltanissetta, dove il governatore proib\u00ec qualsiasi propaganda in senso autonomista. Tomasi di Lampedusa, nelle pagine de \"Il Gattopardo\", affront\u00f2 le problematiche connesse ai plebisciti siciliani.\nA Venosa, comune in provincia di Potenza, riporta Antonio Vaccaro, su 1.448 preferenze, solamente una risult\u00f2 contraria all'unificazione.\nAltri autori riportano infine come il plebiscito che determin\u00f2 l'annessione delle Due Sicilie al Regno d'Italia fu accompagnato da eventi di particolare gravit\u00e0 ed illegalit\u00e0. Le operazioni di voto avvennero nel centralissimo Largo di Palazzo a Napoli (l'attuale Piazza del Plebiscito). Le urne, su cui vi era chiaramente indicato il \"s\u00ec\" o il \"no\", erano palesi e venivano sorvegliate a vista da numerosi camorristi, che Liborio Romano aveva arruolato come poliziotti, esautorando gli agenti fedeli ai Borbone.\nIl brigantaggio postunitario.\nLa reinterpretazione del brigantaggio postunitario come rivolta legittima, nonch\u00e9 l'eccessiva repressione messa in atto dallo Stato unitario. Il brigantaggio viene rivalutato da parte di un filone revisionista come un movimento di resistenza, alcuni ritengono persino in analogia a quello che avrebbe coinvolto, in seguito, i partigiani italiani contro le truppe tedesche durante la seconda guerra mondiale. Il deputato Giuseppe Ferrari, durante un dibattito parlamentare, disse:\nLa repressione del brigantaggio, ottenuta con successo (e con molta difficolt\u00e0) in circa dieci anni dal governo unitario, viene aspramente criticata dai revisionisti a causa della violenza con cui il Regio Esercito italiano (soprattutto dopo la promulgazione della legge Pica, dal cognome del deputato meridionale che la propose e che rimase in vigore dall'agosto 1863 al 31 dicembre 1865). I revisionisti come Angelo del Boca, andando oltre il testo della legge Pica, che definiva il reato di brigantaggio e poneva gli arrestati per questo reato sotto il giudizio dei tribunali militari sospendendo le garanzie dello statuto albertino, affermano che questa legge applicasse sommarie condanne a morte senza processo o con sbrigative sentenze emesse sul campo dai tribunali militari, il pi\u00f9 delle volte giustiziando anche coloro che venivano solamente sospettati di connivenze o adesioni alle bande brigantesche. Secondo S. Lupo, questa legge era illiberale e modellata sulla tradizione borbonica, tuttavia ebbe l'effetto di bloccare le fucilazioni sommarie dei briganti, catturati armi alla mano, ordinate senza processo dai comandanti militari, finendo per essere \"uno strumento \u00abstraordinario\u00bb per garantire un exit legale da uno stato di guerra in cui non era garantito alcun principio di legalit\u00e0. La necessit\u00e0 di far cessare il sistema delle fucilazioni sommarie senza processo e la necessit\u00e0 di spostare la \"\"cognizione dei reati di brigantaggio... ad una giurisdizione che non sia quella dei tribunali ordinari\" ma tribunali in cui l'azione penale abbia la sua efficacia \"dal rapido succedere del castigo al delitto\"\" venne delineata nella relazione della commissione Massari nel marzo 1863.\nLa violenza degli scontri \u00e8 testimoniata dal numero di briganti uccisi, secondo Iaquinta furono non meno di 14.000 i briganti o presunti tali fucilati, uccisi in combattimento o arrestati nel periodo di applicazione della legge. Cifra sulla quale tuttavia gli storici non concordano, fornendo sia cifre in difetto che in eccesso.\nMolti briganti furono uccisi dal 1864 al 1867, anche dalle forze armate pontificie nel sud del Lazio, dove i briganti ex borbonici sconfinavano, sempre pi\u00f9 pressati dal Regio Esercito Italiano e dalla Guardia nazionale italiana, milizia meridionale antibriganti.\nNella lotta alle bande di briganti ex borbonici, che sconfinavano nel Lazio per le loro razzie, lo Stato della Chiesa cre\u00f2 e impieg\u00f2 anche uno speciale corpo, detto \"Squadriglieri\", la lotta fu dura e anche le perdite tra le forze pontificie non furono poche, ma il brigantaggio di origine ex borbonica fu eliminato.\nLe deportazioni.\nSecondo alcune tesi revisioniste, i militari borbonici che rifiutarono di prestare giuramento al nuovo sovrano Vittorio Emanuele II, vennero reclusi in presidi militari del settentrione italiano, quali Alessandria, San Maurizio Canavese e Fenestrelle, considerati da taluni revisionisti veri e propri campi di concentramento. I soldati fedeli al loro vecchio sovrano furono visti con scarsa considerazione e disprezzo, tanto che il generale La Marmora li defin\u00ec \"un branco di carogne\". Lo stesso Cavour, in una lettera indirizzata a Vittorio Emanuele II, scrisse: \u00ab\"I vecchi soldati borbonici appesterebbero l'esercito\"\u00bb.\nNon esistono ancora stime ufficiali sul numero dei detenuti e delle vittime. Nel forte di San Maurizio Canavese il numero degli imprigionati sarebbe ammontato a 3000 al settembre 1861, quando gli allora ministri Bettino Ricasoli e Pietro Bastogi vi fecero visita. Nel forte di Fenestrelle si sostiene, invece, che furono deportati tra i 14.000 ed i 20.000 soldati borbonici (per lo pi\u00f9 provenienti dalla resa della fortezza di Capua) e papalini.\nPer via delle condizioni malsane e delle temperature molto rigide, si ritiene che gran parte dei detenuti per\u00ec per fame, stenti e malattie. Per evitare epidemie ed essendovi difficolt\u00e0 nel seppellire i cadaveri, i corpi dei reclusi venivano disciolti nella calce viva. Anche alcuni briganti vennero relegati al forte, un esempio fu la calabrese Maria Oliverio. Nel 2008 venne posta all'interno della fortezza una lapide commemorativa in ricordo ai deportati borbonici.\nNella medesima prigione furono rinchiusi anche alcuni garibaldini fatti prigionieri sull'Aspromonte nel 1862, mentre tentavano una spedizione verso lo Stato Pontificio.\n\u00c8 accertato che successivamente, il gabinetto Rattazzi del neonato Regno d'Italia decise di relegare al di fuori dei confini nazionali i detenuti di Fenestrelle, Pinerolo, Sestriere, San Maurizio Canavese. A tal fine, intraprese trattative con il bey di Tunisi e con il Portogallo, al fine di individuare un'area coloniale in Africa o in Asia da usare come colonia penale. Fallite queste trattative, nel 1867 fu contattato il governo britannico al fine di chiedere la concessione di un'area in Eritrea. Nel 1868, fu contattata l'Argentina, al fine di ottenere in concessione le lande disabitate della Patagonia. Nel 1869, infine, una spedizione comandata dal capitano di vascello Carlo Alberto Racchia intavol\u00f2 trattative con il Sultanato del Brunei al fine di ottenere la Baia di Gaya. Tali trattative furono bloccate da Inghilterra ed Olanda, le quali non vedevano di buon occhio lo stabilirsi in loco di un avamposto che avrebbe potuto successivamente essere usato com punto commerciale italiano.\nGli eccidi.\nNei territori dell'ormai decaduto Regno delle Due Sicilie, ed in particolare durante la fase acuta del cosiddetto brigantaggio (1861-1862), si verificarono numerosi episodi di violenza ai danni delle popolazioni civili. In particolare, i revisionisti affermano che le truppe piemontesi si resero responsabili di diversi eccidi, tra cui i pi\u00f9 noti furono quelli di Casalduni e Pontelandolfo, due paesi del Beneventano.\nIl 14 agosto 1861, il generale Enrico Cialdini ordin\u00f2 una feroce rappresaglia contro i due comuni, dove i briganti di Cosimo Giordano avevano ucciso 45 soldati sabaudi che vi erano appena giunti. Cialdini invi\u00f2 un battaglione di cinquecento bersaglieri a Pontelandolfo, capeggiato dal colonnello Pier Eleonoro Negri, mentre a Casalduni mand\u00f2 un distaccamento separato, al comando del maggiore Melegari. I due piccoli centri vennero quasi rasi al suolo dai militari, lasciando circa 3.000 persone senza dimora. Diverse fonti riferiscono inoltre che la distruzione dei due paesi fu accompagnata da atti di saccheggio e stupri. Sul numero esatto delle vittime non vi \u00e8 tuttora consenso, dato che le cifre vanno da un centinaio a pi\u00f9 di un migliaio di morti. Altre citt\u00e0 ove i militari furono responsabili di uccisioni per rappresaglia furono Montefalcione, Campolattaro e Auletta (Campania); Rignano Garganico (Puglia); Campochiaro e Guardiaregia (Molise); Ruvo del Monte, Barile e Lavello (Basilicata); Cotronei (Calabria).\nUna forte revisione al ribasso del numero degli uccisi, ridotti a 13 morti, viene sostenuta dal ricercatore Davide Fernando Panella sulla base della lettura dei registri parrocchiali della chiesa della Santissima Annunziata ove sarebbero annotati dal canonico Pietro Biondi e dal canonico Michelangelo Caterini (firmatario degli atti di morte) i nomi dei morti, le modalit\u00e0 della loro morte e il luogo del seppellimento: 12 persone (undici uomini e due donne) sarebbero morte durante il giorno stesso della strage (dieci direttamente uccisi e due nel rogo delle case) e una tredicesima mor\u00ec il giorno seguente.\nNel periodo di cui sopra, diversi comandanti militari si distinsero per i loro duri provvedimenti contro il brigantaggio, tra cui Alfonso La Marmora, Pietro Fumel, Raffaele Cadorna, Enrico Morozzo Della Rocca e Ferdinando Pinelli. Tali atti suscitarono numerose polemiche, anche da parte della classe liberale. Giovanni Nicotera deputato dell'opposizione di sinistra, intervenne in Parlamento dichiarando:\nLo stesso Nino Bixio (uno dei comandanti della spedizione dei Mille e protagonista del discusso episodio della strage di Bronte) denunci\u00f2 questi metodi in un discorso alla camera il 28 aprile 1863:\nNapoleone III, riferendosi a un'azione militare con uccisione di briganti, disse \"\"les Bourbons n'ont jamais fait autant\" (i Borbone non hanno mai fatto tanto), mentre lord Alexander Baillie-Cochrane (lo stesso deputato conservatore inglese che nel marzo 1850 aveva visitato le carceri napoletane e Ferdinando II), riferendosi ad un editto antibrigantaggio di Pietro Fumel, dichiar\u00f2 \"a more infamous proclamation had never disgraced the worst days of the Reign of Terror in France\"\" (un proclama pi\u00f9 infame non aveva mai disonorato i giorni peggiori del regno del terrore in Francia). I metodi violenti delle truppe del Regio Esercito Italiano furono infine applicati anche per la repressione dei moti di protesta operaia per la chiusura progressiva di impianti industriali, ad esempio dello stabilimento siderurgico di Pietrarsa (attualmente sede del Museo Nazionale Ferroviario), dove il 6 agosto 1863, per reprimere le proteste degli operai, intervennero Guardia Nazionale, Bersaglieri e Carabinieri, lasciando sul terreno tra quattro e sette morti e una ventina di feriti. Al comando delle truppe c'era il Questore Nicola Amore, successivamente divenuto sindaco di Napoli, che nella sua relazione al Prefetto parla di \"fatali e irresistibili circostanze\". Il mantenimento dell'ordine pubblico tramite interventi repressivi dell'esercito, senza scrupolo nell'uso delle armi contro le proteste popolari, continu\u00f2 fino alla fine del secolo esteso a tutto il territorio nazionale, culminando nelle sanguinose repressioni dei moti popolari del 1898.\nOccorre precisare che negli altri territori del centro Italia e del nord-est, occupati dal Regno di Sardegna, non si verificarono rivolte, n\u00e9 vi furono eccidi in conseguenza dei fatti relativi all'annessione al Regno di Sardegna.\nLe conseguenze dell'unit\u00e0 italiana.\nLa \"piemontesizzazione\".\nCon il termine \"piemontesizzazione\", utilizzato gi\u00e0 nel 1861 in chiave critica nel neonato Parlamento del Regno d'Italia, si indica l'estensione ai territori del nuovo Regno d'Italia dell'organizzazione politica ed amministrativa dello Stato sabaudo, dello Statuto Albertino nonch\u00e9, in buona parte, delle sue leggi. Secondo le tesi revisioniste tale estensione normativa non avrebbe tenuto in considerazione le differenze tra i diversi stati pre-unitari. Nell'ambito delle stesse critiche si fa notare come le principali cariche burocratiche e militari siano state quasi esclusivamente riservate ad appartenenti della classe politica del Regno sabaudo. La critica revisionista sottolinea negativamente anche alcuni aspetti formali quali la numerazione della prima legislatura del Regno d'Italia fu l'VIII, come da numerazione dello Stato piemontese e il fatto che il primo re d'Italia conserv\u00f2 la sua precedente successione dinastica di secondo, come se fosse ancora sovrano di Sardegna, per quanto il mantenimento della numerazione fosse conforme alla tradizione della dinastia sabauda, come accadde ad esempio con Vittorio Amedeo II che continu\u00f2 a chiamarsi cos\u00ec anche dopo aver ottenuto il titolo regio (prima di Sicilia e poi di Sardegna), similmente a Ivan IV di Moscovia, che non cambi\u00f2 numerale una volta proclamatosi Zar di tutte le Russie o ai monarchi britannici, che mantennero il numerale del Regno d'Inghilterra (Guglielmo IV o Edoardo VII), riconoscendo cos\u00ec di fatto la continuit\u00e0 istituzionale del regno. Diversamente invece aveva fatto Ferdinando IV di Napoli e III di Sicilia che decise di intitolarsi Ferdinando I dopo la cancellazione del Regno di Sicilia e del Regno di Napoli come entit\u00e0 statuali autonome e l'istituzione del Regno delle Due Sicilie.. Il mantenimento del numerale secondo alcuni storici, sottolineerebbe il carattere di estensione del dominio della Casa Savoia sul resto dell'Italia, piuttosto che la nascita \"ex novo\" del Regno d'Italia. A tale riguardo lo storico Antonio Desideri commenta:\nL'estensione dello statuto albertino aveva esteso la rappresentanza elettorale in un parlamento nazionale eletto, il diritto e la pratiche di elezione politiche di voto negli stati preunitari italiani che ne erano sprovvisti. In previsioni delle elezioni politiche del 1861 Cavour, in una lettera del dicembre 1860, raccomand\u00f2 al ministro di grazia e giustizia Giovanni Battista Cassinis di avere una rappresentanza napoletana ridotta:\nIl 20 novembre 1861, in un'interpellanza al Parlamento Italiano, cos\u00ec si esprimeva il deputato di Casoria, Francesco Proto Carafa, duca di Maddaloni:\nLa questione meridionale.\nNonostante la storiografia pi\u00f9 diffusa sostenga che il Mezzogiorno possedesse gi\u00e0 un problema di ritardato sviluppo prima dell'Unit\u00e0, i revisionisti sostengono che il degrado economico del Sud abbia avuto inizio dopo il Risorgimento a causa delle politiche del governo unitario poco attente alle necessit\u00e0 meridionali.\n di Francesco Saverio Nitti, l'origine della questione meridionale ebbe inizio quando il capitale appartenuto alle Due Sicilie, oltre a contribuire maggiormente alla formazione dell'erario nazionale, fu destinato in prevalenza al risanamento delle finanze settentrionali, nella fattispecie in Lombardia, Piemonte e Liguria. Nitti inoltre enunci\u00f2, attraverso la sua ricerca statistica, che i fondi di sviluppo furono stanziati maggiormente nelle zone settentrionali, fu istituito un regime doganale che trasform\u00f2 il Sud in un mercato coloniale dell'industria del Nord Italia e la pressione tributaria del meridione risult\u00f2 maggiore rispetto al settentrione. L'economia del Mezzogiorno, infatti, fu sfavorita da un sistema doganale di stampo protezionistico, il quale favoriva soprattutto le industrie del nord Italia, permettendo ad esse di non soccombere di fronte alla concorrenza straniera.\nGiustino Fortunato, convinto sostenitore dello Stato unitario, era, afferma Gaetano Salvemini, \u00ab[...] assai pessimista sulla capacit\u00e0 dei meridionali a sollevarsi con le loro forze dal baratro cui erano stati messi dalla natura nemica e dalle sventure della loro storia [...] e aspettava dal Nord la salvezza\u00bb. Nonostante ci\u00f2, non manc\u00f2 di evidenziare come l'Unit\u00e0 d'Italia fosse stata la rovina economica del Mezzogiorno e non risparmi\u00f2 critiche alla politica economica e finanziaria dello Stato italiano e della grande industria del Settentrione nel Meridione. Fu lo stesso Fortunato che, a seguito dell'indebitamento del Banco di Napoli di un milione di lire in tre anni, coni\u00f2 il termine di \"carnevale bancario\" per indicare il trasferimento di capitali del sud destinati alle industrie e agli istituti di credito del nord.\nIl revisionista Nicola Zitara mosse denunce nei confronti degli industriali Carlo Bombrini, Pietro Bastogi e Giuseppe Balduino, indicandoli tra i maggiori responsabili del crollo economico del meridione dopo l'unit\u00e0.\nNel 1954, l'economista piemontese Luigi Einaudi, nella sua opera \"Il buongoverno\" disse:\nLa teoria dello sviluppo del Nord a danno del Sud, in particolare il fatto che, il cosiddetto triangolo industriale \u201cTorino-Milano-Genova\u201d si sarebbe sviluppato economicamente sottraendo risorse al Meridione, non spiega come le province del Nord-Est e dell'Italia Centrale, pur senza ricevere aiuti, si siano sviluppate economicamente nel tempo in maniera prossima e, in diversi casi, anche superiore ad alcune aree industriali del suddetto triangolo industriale \u201cTorino-Milano-Genova\u201d come risulta dai seguenti dati Unioncamere e ISTAT.\nLa storiografia classica sostiene la tesi che considera il divario Nord-Sud preesistente all'Unit\u00e0 e provocato principalmente dalla diversa storia dei due territori, gi\u00e0 a partire dalla caduta dell'impero romano, differenza che sarebbe aumentata a partire dal 1.300.\nL'esistenza del divario economico-produttivo nord-sud, anteriormente al 1860, \u00e8 attestata anche da altri autori: Carlo Afan de Rivera, importante funzionario dell'amministrazione borbonica, con le sue \"Considerazioni su i mezzi da restituire il valore proprio ai doni che la natura ha largamente conceduto al Regno delle Due Sicilie\", descrive la situazione dell'agricoltura nel Sud preunitario e il grande ritardo economico di partenza con cui il Mezzogiorno d'Italia si trovava nel momento dell'unificazione, Luciano Cafagna, storico dell'economia, illustra alcune delle ragioni che portano a ritenere infondata la tesi di uno sviluppo economico dell'Italia settentrionale a spese dell'Italia meridionale., l'opera di Emanuele Felice, dimostra l'inesistenza di uno sviluppo economico dell'Italia settentrionale a spese dell'Italia meridionale, evidenziando invece i veri motivi del divario.\nLa mancata riforma agraria nel sud Italia.\nAlcuni revisionisti sostengono che la mancata suddivisione delle grandi propriet\u00e0 terriere in Sicilia sia stata uno dei fattori all'origine della conflittualit\u00e0 tra Garibaldi e le masse contadine. Infatti, erano stati numerosi i contadini che, spinti dal malcontento verso lo Stato borbonico dovuto alle cattive condizioni dei lavoratori agricoli, si erano uniti ai \"Garibaldini\". Tuttavia le loro speranze di mutazione della situazione esistente erano andate deluse. Inoltre la mancata attuazione dei decreti che Garibaldi, una volta assunta la dittatura sull'isola in nome del re Vittorio Emanuele II, eman\u00f2 circa l'abolizione sia di diverse tasse su prodotti agricoli, sia dei canoni sulle terre demaniali gener\u00f2 ulteriore malcontento. Il primo a sollevare questo dibattito fu Antonio Gramsci. In generale, nulla venne fatto dal governo unitario per combattere il latifondo, che, anzi, crebbe in seguito alla vendita dei beni ecclesiastici ai grandi proprietari terrieri.\nPolitiche fiscali.\nPatrick Keyes O'Clery, nel saggio \"The making of Italy\", sostenne che le politiche fiscali attuate dal nuovo Stato unitario si configurarono come dannose per l'economia del Meridione. Egli evidenzi\u00f2 che l'imposizione fiscale nel Regno delle Due Sicilie era tra le meno severe d'Europa; al contrario, la tassazione in Piemonte era molto gravosa. Dopo l'Unit\u00e0, il sistema tributario sabaudo fu esteso a tutta la penisola, e ci\u00f2 comport\u00f2 per i cittadini delle province meridionali un improvviso incremento del prelievo fiscale (incremento giunto al 100% nel 1866), che, di fatto, era il doppio di quello attuato in epoca borbonica.\nLa fiscalit\u00e0 piemontese prevedeva tutta una serie di imposte che, invece, erano inesistenti nelle Due Sicilie preunitarie: di conseguenza, andarono a gravare anche sulle popolazioni meridionali la \"tassa di successione\" (che poteva arrivare fino al 10% del patrimonio oggetto di trasferimento ereditario), le tasse sugli atti delle societ\u00e0 per azioni e degli istituti di credito, e la \"tassa sul sale\" (dalla quale i Borbone avevano esentato la sola Sicilia). Fu inasprita l\"'imposta fondiaria\" e furono introdotte o inasprite le tasse che colpivano gli strati pi\u00f9 poveri della popolazione, come la \"tassa sul macinato\" (che fu pi\u00f9 che raddoppiata ed estesa a tutte le granaglie, finanche alle castagne), i \"dazi di consumo\" (applicati sugli acquisti di bevande e generi alimentari) e la \"tassa sulla macellazione\". L'imposta di bollo, che andava da un minimo di tre ad un massimo di 12 grani, fu innalzata all'equivalente di un minimo di 13 grani ed un massimo di 58 grani.\nLa politica fiscalista attuata dopo l'Unit\u00e0 ed in particolare durante i governi della destra storica \u00e8 spiegata dalla volont\u00e0 di risanare il bilancio dello Stato unitario, che ereditava il pesante debito pubblico del Piemonte sabaudo, per raggiungere, appunto, il pareggio di bilancio (risultato ottenuto nel 1876). A tale scopo, infatti, il governo italiano attu\u00f2 una severa politica fiscale, basata principalmente sulla imposizione indiretta, che gravava sui consumi, colpendo, in questo modo, principalmente i ceti meno abbienti. Il gettito fiscale, quindi, venne impiegato esclusivamente per il pagamento dei debiti contratti dallo Stato e non fu destinato allo sviluppo e alla crescita economica.\nPolitiche daziarie e doganali.\nL'emergere dell'Italia come uno stato unitario aveva indotto a perseguire una politica estera aggressiva sullo scacchiere europeo piuttosto che a concentrarsi nel risolvere le contraddizioni interne. Le conseguenze della terza guerra di indipendenza, gli attriti per l'annessione dello Stato Pontificio e interessi contrastanti in Tunisia portarono l'Italia da allontanarsi dal tradizionale alleato francese e ad avvicinarsi a Germania ed Austria nella Triplice Alleanza.\nGi\u00e0 tra il 1877 e il 1887 (Governi Depretis) l'Italia aveva adottato nuove leggi di matrice protezionistica sulle tariffe doganali, per proteggere la propria debole industria.\nQueste leggi andavano a svantaggio delle esportazioni agricole del Sud, avvantaggiando la produzione industriale concentrata al Nord e creando le premesse per corrotte commistioni tra politica e economia.\n La scelta del protezionismo, che aveva trovato le sue basi nell'obiettivo di favorire lo sviluppo dell'industria nazionale, non solo fu deleteria per l'agricoltura meridionale, ma comport\u00f2 risultati scadenti anche in campo industriale. Per compensare la mancata crescita nel settore secondario, lo Stato invest\u00ec notevolmente, con commesse pubbliche, nell'industria, specie in quella armatoriale: ad esempio, nel 1884, furono create ex novo le Acciaierie di Terni, peraltro gi\u00e0 esistenti dal 1580 come ferriere di discreta produzione ad inizio ottocento, che beneficiarono, tra le altre, delle commesse della Regia Marina.\nLa forte presenza governativa per l'impianto di Terni si pone in contrasto con l'assenza dello Stato verso il Polo siderurgico di Mongiana, fiorente in et\u00e0 borbonica, era entrato in una fase di lento declino in seguito all'Unit\u00e0. L'abolizione dei dazi interni voluta dalla destra storica e l'assenza di interventi da parte del nuovo Stato unitario condannarono i siti di Mongiana e Ferdinandea alla chiusura e gli operai del polo industriale e dell'indotto all'emigrazione: al declino dell'industria meridionale faceva da contraltare la nascita della grande industria del Nord.\nLe concessioni ferroviarie.\nLe ferrovie napoletane, le prime in Italia con la tratta Napoli\u2013Portici (1839), al momento dell'Unit\u00e0, avevano in esercizio una rete estesa per 128 chilometri. Buona parte della storiografia pi\u00f9 diffusa, riferendosi al primo tratto di ferrovia italiano, afferma che le ferrovie napoletane fossero un \"giocattolo del Re\", realizzato per consentire al sovrano di spostarsi pi\u00f9 rapidamente da Napoli alla residenza estiva della \"Favorita\" presso Portici, altri autori, come Montanelli sottolinearono che alla vigilia dell'Unit\u00e0 d'Italia, di chilometri di binari: \"Il Piemonte ne aveva nel frattempo costruiti 900, il Lombardo-Veneto 500, la Toscana 250...\". Viceversa taluni autori revisionisti affermano che le ferrovie del Regno delle Due Sicilie, non fossero, per l'appunto, un \"giocattolo del Re\", ma ne sottolineano le funzioni di trasporto pubblico e commerciale. Al riguardo, alcuni autori riportano dell'immediato riscontro, in termini di numero di passeggeri, ottenuto dal nuovo mezzo di trasporto, sulla citata tratta, che si assest\u00f2 su una media giornaliera di oltre un migliaio di viaggiatori, e sulle tratte realizzate negli anni successivi: a titolo di esempio il \"Giornale del Regno delle Due Sicilie\" riporta che, nel novembre 1856, i passeggeri che, nelle diverse classi di viaggio, adoperarono la linea Napoli-Capua furono 115.151.\nGi\u00e0 nel 1843, infatti, fu inaugurato il tratto Napoli\u2013Caserta, prolungato fino a Capua nel 1845; nel 1844 fu aperto il ramo fino a Nocera, seguito dal tratto Cancello\u2013Nola\u2013Sarno nel 1856, mentre parallelamente era gi\u00e0 stata prolungata la Napoli\u2013Portici fino a Castellammare.\nA ulteriore supporto di tale fatto, va evidenziato che lo sviluppo delle ferrovie delle Due Sicilie non si era affatto arrestato, ma anzi all'atto dell'unificazione stava per conoscere un'ulteriore fase di espansione. Con il Decreto Reale del 28 aprile 1860 (\"Decreto contenente de' provvedimenti per la costruzione di tre grandi linee di strade ferrate ne' dominii continentali, e di altrettante nei dominii di l\u00e0 del Faro\"), infatti, Francesco II delle Due Sicilie tracci\u00f2 il piano di allungamento delle ferrovie esistenti, il quale si sarebbe poggiato sia sull'affidamento dei lavori in concessione a privati, che sull'iniziativa governativa; e che avrebbe interessato sia la parte continentale, che quella insulare del Regno:\nLe linee ferroviarie di cui sopra avevano scopo eminentemente commerciale, come esplicitato nell'incipit del decreto. Per quanto riguardava i domini continentali, sarebbero state costruite tre linee ferroviarie, che avevano lo scopo di mettere in comunicazione il Tirreno con l'Adriatico e lo Jonio. Tutte con base di partenza Napoli, si sarebbero dirette a Brindisi e Lecce via Foggia, la prima; a Reggio Calabria attraverso la Basilicata, la seconda; e al Tronto attraverso gli Abruzzi, la terza. In Sicilia, del pari, sarebbero state costruite tre linee che, dipartendosi tutte da Palermo, si sarebbero dirette a Catania, la prima, a Messina, la seconda, e a Terranova (Gela) via Girgenti (Agrigento), la terza. Francesco II avrebbe presieduto personalmente ai progetti, attraverso una commissione composta dai pi\u00f9 alti gradi del governo.\nI lavori per le ferrovie ed il materiale rotabile erano affidate al Real Opificio di Pietrarsa ed alle fabbriche dell'indotto.\nDurante la Spedizione dei mille, con una serie di tre decreti (25 giugno, 2 e 17 agosto 1860), e riprendendo quindi quanto decretato due mesi prima da Francesco II, venne disposto dal prodittatore, in nome di Vittorio Emanuele II, la costruzione di una rete ferroviaria siciliana, che avrebbe dovuto unire Palermo e Messina, passando per Caltanissetta e Catania e la progettazione di una linea ferroviaria passante per i principali centri minerari solfiferi isolani, da Girgenti a Caltanissetta.\nPrima della proclamazione dell'unit\u00e0 d'Italia, il \"governo dittatoriale\" di Garibaldi concesse, con un decreto emanato il 25 settembre 1860 a Caserta, alla ditta Adami e Lemmi l'esclusiva delle ferrovie per il sud Italia, con l'obbligo di estendere le esistenti linee alla Basilicata, Puglia e Calabria, di effettuare i collegamenti con le esistenti ferrovie papaline, procedere nella costruzione delle tratte ferroviarie siciliane, di costruire le grandi officine di riparazione e costruzione delle macchine e vagoni, di dotare le linee di collegamenti telegrafici e di adattare tutto l'impianto rotabile agli standard delle ferrovie dell'alta Italia dopo aver scelto se sia preferibile il sistema adottato \"nell'antico regno Lombardo Veneto\" o nel Piemonte. Col decreto alla ditta Adami e Lemmi era richiesto di depositare a titolo di cauzione l'equivalente di 500.000 lire e venne stabilito un sistema di pagamento lavori di tipo \"bonus et malus\" in funzione della tempistica di avanzamento dei lavori. Veniva inoltre richiesto l'impiego esclusivo di manodopera locale e di persone provenienti dall'esercito meridionale.\nIl governo piemontese, per\u00f2, non convalid\u00f2 questa concessione, che fu affidata alla Societ\u00e0 Vittorio Emanuele. La successiva proposta \"di mediazione\" che riservava a capitali francesi le linee adriatiche non trov\u00f2 attuazione.\nL'emigrazione.\nDopo l'unificazione della penisola, oltre ad un aggravamento della situazione economica del Mezzogiorno, si ebbe un vertiginoso fenomeno migratorio, quasi inesistente nel Sud prima del Risorgimento. Le statistiche sull'emigrazione mostrano un numero notevole di partenze dal Mezzogiorno verso l'estero dopo l'Unit\u00e0, per l'aggravarsi della situazione contadina. L'emigrazione post-unitaria interess\u00f2 anche il settentrione, in cui l'ondata migratoria fu maggiore rispetto al meridione nei primi anni di unificazione ma a partire dal '900 i flussi si intensificarono anche nel sud. Il Veneto (tra gli ultimi territori annessi), risult\u00f2 la regione con il pi\u00f9 alto tasso di espatri tra il 1876 ed il 1900. Nel 1901, l'allora presidente del consiglio Giuseppe Zanardelli, in visita in diverse citt\u00e0 del meridione, giunse a Moliterno (Potenza) e fu accolto dal sindaco che lo salut\u00f2 \"a nome degli ottomila abitanti di questo comune, tremila dei quali sono in America, mentre gli altri cinquemila si preparano a seguirli\".\nIl revisionismo nell'arte.\nIl revisionismo del Risorgimento ha trovato espressione in ambito artistico, letterario e cinematografico attraverso un certo numero di opere ed autori che ne hanno veicolato idee e concetti. Uno dei primi ad esprimere le proprie posizioni, narrando in forma poetica la storia alternativa del Risorgimento, fu Ferdinando Russo. Sempre in ambito letterario, Carlo Alianello narr\u00f2 nel romanzo L'Alfiere le vicende di un giovane ufficiale dell'Esercito delle Due Sicilie a cavallo dell'unificazione italiana. Anche nel cinema vi sono numerosi esempi di narrazione alternativa dei fatti. Su tutti vanno ricordati Li chiamarono... briganti! e . Nella musica popolare, ad opera soprattutto di Edoardo Bennato, Eugenio Bennato, Eddy Napoli, vi sono numerosi esempi di revisione dei fatti risorgimentali. Negli ultimi anni, il cabarettista Paolo Caiazzo affronta nei suoi monologhi questo tema, raccontando la storia da parte dei vinti.\nRevisionismo nell'uso del termine Borboni.\nRecentemente il revisionismo afferma che non sia corretto utilizzare il termine \u201cBorboni\u201d per indicare la casa regnante dell'ex Regno di Napoli, dichiarando che il termine da utilizzare sarebbe \u201cBorbone\u201d, e la forma \"Borboni\" sarebbe un errore grammaticale.\nSergio Romano a chi, in una lettera al Corriere della Sera, gli contest\u00f2 l'uso di Borboni, ha fornito la seguente spiegazione: \"Vi sono lingue, come il francese e l'inglese, in cui i cognomi possono prendere il plurale. In italiano, invece, conservano il singolare (gli Sforza, gli Este, i Bonaparte, gli Asburgo). Bisognerebbe dire quindi, i Borbone. Ma per questa dinastia franco-spagnola prevalse l'uso francese e i \u00abBourbons\u00bb divennero spesso i Borboni.\".\nIl termine Borboni per indicare la dinastia borbonica \u00e8 correntemente utilizzato nelle opere di importanti letterati, storici e meridionalisti come: Benedetto Croce\n, Raffaele de Cesare\n, Pasquale Villari \n, Giustino Fortunato \n, Francesco Saverio Nitti \n, Giacinto de' Sivo\n e anche da molti altri autori importanti dell'Ottocento e novecento, come risulta dai testi di Lazzaro Papi, \nGiovanni La Cecilia,\nNapoleone Colajanni\nCarlo Afan de Rivera\nGiuseppe Butt\u00e0, Pietro Cal\u00e0 Ulloa, Michelangelo Schipa, Raffaele Cotugno,\nAlexandre Dumas (padre)\nAntonio Gramsci, Denis Mack Smith e altri autori come Ramiro Barbaro de' Marchesi di San Giorgio\n, Emmanuele De Benedictis\n, Giambattista De Mari\n, Vincenzo Albarella D'Afflitto\n, Francesco Guardione\nDomenico Demarco, \nAntonio Saladino, \nFrancesco De Angelis, \nGiacomo Bugni,\nAnnibale Di Niscia, \nLodovico Bianchini, \nRaffaele Ciasca, \nPasquale Villani, \nHarold Acton, \nRuggero Moscati, \nGianni Oliva, \nPietro Colletta, \nGaetano Salvemini, \nLeopoldo Franchetti, \nTommaso Pedio,\nGiuseppe Galasso.\nAnche il ramo borbonico del Ducato di Parma e Piacenza utilizzava l'espressione \u201ci Borboni\u201d nei suoi atti ufficiali.\nPersino lo stesso re di Napoli, Ferdinando II, in una lettera al principe di Butera, ambasciatore a Parigi, utilizza l'espressione \u201ci Borboni\u201d per indicare la sua stessa casa regnante:\nIn pratica l'espressione \u201ci Borboni\u201d \u00e8 stata correntemente utilizzata da tutti gli autori di rilievo dal Settecento ad oggi e buona parte di tali autori era nata e vissuta durante lo stesso Regno di Napoli, mentre l\u2019uso dell'espressione \u201ci Borbone\u201d sarebbe pi\u00f9 recente, utilizzata a partire dall'ultimo decennio del Novecento da parte di alcuni autori; non \u00e8 infatti possibile citare una sola frase da parte di autori anteriori contenente la frase \"i Borbone\", con la parziale eccezione del Nitti, che utilizza entrambi i termini \"Borboni\" e \"Borbone\".\nCritiche al revisionismo del Risorgimento.\nL'approccio revisionista al Risorgimento, essendo legato a una posizione largamente minoritaria in storiografia, \u00e8 stato nel corso degli anni oggetto di varie critiche da parte di esponenti del mondo accademico e giornalistico.\nIl revisionismo non tiene nella debita considerazione quanto affermano gli storici meridionali sulla effettiva situazione interna del Regno delle Due Sicilie e sulle condizioni di vita del popolo.\nGiustino Fortunato sostenne che il Mezzogiorno fosse affetto da una povert\u00e0 atavica, che sarebbe stata in gran parte determinata dalle avverse condizioni geografiche e climatiche della regione..\nTommaso Pedio, pur cogliendo alcuni segnali di rinnovamento economico nel Regno delle Due Sicilie durante la prima met\u00e0 dell'Ottocento, ha spesso riportato, nei suoi saggi, le misere condizioni in cui versavano all'epoca i lavoratori del Regno delle Due Sicilie, privi, nella maggior parte dei casi, di tutele e con bassi livelli di reddito.\nDenis Mack Smith ritiene che le condizioni economiche e sociali del Meridione preunitario fossero proprie di regioni arretrate e che la maggior parte degli abitanti dell'area vivesse nello squallore. Secondo lo storico inglese, le cause di tale situazione sarebbero da ricercare nei Borbone che egli ritenne sostenitori del sistema feudale: \nRaffaele de Cesare, nel suo libro La fine di un Regno, descrive la mancanza di interesse per le condizioni di vita del popolo e le trascurate condizioni d'igiene pubblica, particolarmente nelle provincie del Regno delle Due Sicilie, dove c'era scarsit\u00e0 di impianti di scarico fognario e spesso anche di acqua:\nLo storico Raffaele de Cesare continua la sua descrizione delle disagiate condizioni del popolo del Regno delle Due Sicilie illustrando anche la scarsa attenzione da parte della monarchia per le disparit\u00e0 sociali e le misere condizioni di vita del popolo provinciale:\nAd ulteriore dimostrazione di quanto sopra la durata di vita media era di diversi anni inferiore al sud rispetto al nord ed esisteva un'incidenza maggiore di malnutrizione e sottoalimentazione.\nAnche il meridionalista lucano Giustino Fortunato attribuiva le cause dei problemi del meridione ai secoli di storia antecedenti all'unit\u00e0, precisando che nel 1860 la situazione economica del Regno delle Due Sicilie non era migliore di quella degli altri stati preunitari, n\u00e9 le imposte sempre minori. Egli criticava il sistema doganale, definito \u201cmedievale\u201d e l'elevatissima spesa militare borbonica, mentre il regno mancava di scuole, strade, approdi marittimi e di un sistema moderno di trasporti, di cui si riportano alcuni paragrafi significativi:\nLa effettiva consistenza della flotta mercantile borbonica viene descritta dallo storico meridionale Raffaele de Cesare, nel suo libro \u201cLa fine di un Regno\u201d come segue: \n Il napoletano Luigi Settembrini nel 1847 descrive le condizioni del Sud Italia cos\u00ec:\n\"Gli stranieri che vengono nelle nostre contrade, guardando la serena bellezza del nostro cielo e la fertilit\u00e0 de' campi leggendo il codice delle nostre leggi, e udendo parlar di progresso, di civilt\u00e0 e di religione, crederanno che gl'italiani delle Due Sicilie, godono di una felicit\u00e0 invidiabile. E pure nessuno stato di Europa \u00e8 in condizione peggiore della nostra, non eccettuati nemmeno i turchi, i quali almeno sono barbari, sanno che non hanno leggi, son confortati dalla religione a sottomettersi ad una cieca fatalit\u00e0, e con tutto questo van migliorando ogni d\u00ec; ma nel regno delle Sicilie, nel paese, che \u00e8 detto giardino d'Europa, la gente muore di vera fame, e in istato peggiore delle bestie, solo legge \u00e8 il capriccio, il progresso \u00e8 indietreggiare ed imbarbarire, nel nome santissimo di Cristo \u00e8 oppresso un popolo di cristiani. Se ogni paesello, ogni terra, ogni citt\u00e0 degli Abruzzi, de' Principati, delle Puglie, delle Calabrie, e della bella e sventurata Sicilia, potesse raccontare le crudelt\u00e0, gl'insulti, le tirannie che patisce nelle persone e negli averi; se io avessi tante lingue che potessi ripetere i lamenti e i dolori di tante persone, che gemono sotto il peso d'indicibili mali, dovrei scrivere molti e grossi volumi; ma quel pochissimo ch'io dir\u00f2, far\u00e0 certo piangere e fremere d'ira ogni uomo, e mostrer\u00e0 che i pretesi miglioramenti che fa il nostro governo, sono svergognate menzogne, sono oppressioni novelle pi\u00f9 ingegnose.\"\nFrancesco Saverio Nitti nel suo libro \"Eroi e briganti\" (edizione 1899) p. 9 spiega come il brigantaggio fosse un fenomeno endemico nel sud preunitario:\nLe critiche alla dinastia dei Borboni venivano anche dagli stessi parenti stretti del re, Leopoldo, Conte di Siracusa, figlio del re borbonico Francesco I, critica infatti l'operato del re di Napoli Ferdinando II, suo fratello, come risulta dalle sue lettere alla madre Isabella di Spagna.\nAntonio Gramsci evidenzia le diverse condizioni socio-economiche presenti nella penisola italiana nel 1860. (\u201cLa questione meridionale - Il Mezzogiorno e la guerra 1, p. 5)\nStudi, focalizzati a valutare la situazione esistente nel 1861 rispetto alle infrastrutture esistenti all'epoca e produttivit\u00e0 industriale riportano differenze fra il nord e il sud.\nLo sviluppo della rete stradale del Centro-Nord \u00e8 stimata approssimativamente di 75.500\u00a0km rispetto ai 14.700\u00a0km valutati per il Meridione ed isole, rapportando il chilometraggio all'estensione dell territorio vi erano di 626\u00a0km di strade per 1.000\u00a0km\u00b2. nel Centro Nord rispetto a 108\u00a0km nel Meridione, con valori minimi di 81,1\u00a0km nel Lazio e 41\u00a0km in Sardegna.\nLa rete ferroviaria era globalmente inferiore paragonata ai principali paesi europei: Inghilterra, Francia e Germania, con uno sviluppo totale stimato di 2.520\u00a0km di linee rotabili, di queste 869\u00a0km si trovavano in Piemonte, 756\u00a0km erano attivi nel Lombardo Veneto, 361\u00a0km in Toscana, nel Regno delle Due Sicilie, che aveva inaugurato la prima linea ferroviaria italiana, esercizio ferroviario era limitato nei dintorni di Napoli con 184\u00a0km, varie regioni italiane, ossia Calabria, Abruzzo e Molise, Puglie, Basilicata e le due isole maggiori, Sicilia e Sardegna, ne erano sprovviste.\nIl confronto della produzione siderurgica con l'Inghilterra indica nel 1861 un divario produttivo superiore al 99% sia per il nord che per il sud del paese, tuttavia gli studi evidenziano che su una produzione annuale di 18.500 tonnellate di ferro, 17.000 fossero prodotte nel nord e solo 1.500 nel sud.\nIl divario economico tra il settentrione ed il meridione era gi\u00e0 evidente nel 1860, considerando il dato statistico riferito alle societ\u00e0 in accomandita italiane al momento dell'Unit\u00e0, in base ai dati relativi alle societ\u00e0 commerciali e industriali tratti dall'Annuario statistico italiano del 1864.\nLe societ\u00e0 in accomandita erano 377, di cui 325 nel centro-nord, escludendo dal computo quelle esistenti nel Lazio, nel Veneto, del Trentino, nel Friuli e nella Venezia Giulia. Comunque, il capitale sociale di queste societ\u00e0 vedeva un totale di un miliardo e 353 milioni, di cui un miliardo e 127 milioni nelle societ\u00e0 del centro-nord (sempre prescindendo da Lazio, Veneto, Trentino, Friuli, Venezia Giulia) e soltanto 225 milioni nel Mezzogiorno.\nPer fare un paragone, il totale della riserva finanziaria dello stato borbonico era pari a 443,200 milioni di lire; praticamente un terzo del capitale delle societ\u00e0 in accomandita del centro-nord escludendo diversi territori non ancora annessi.\nLe sole societ\u00e0 in accomandita del Regno di Sardegna avevano un capitale totale che era quasi doppio di quello dello stato borbonico: 755,776 milioni contro 443,200 milioni di liquidi.\nAggiungendo a quanto sopra anche il valore delle infrastrutture, rete stradale, ferroviaria e fluviale, ampiamente sviluppate al nord, il divario si mostrava evidente anche nel 1860.\nLa preesistenza del divario economico-produttivo nord-sud, anteriormente all'unit\u00e0 d'Italia, \u00e8 citata anche da altri autori: Carlo Afan de Rivera, reale funzionario dell'amministrazione borbonica, con le sue \"Considerazioni su i mezzi da restituire il valore proprio ai doni che la natura ha largamente conceduto al Regno delle Due Sicilie\", descrive la situazione dell'agricoltura nel Sud preunitario e il grande ritardo economico di partenza con cui il Mezzogiorno d'Italia si trovava nel momento dell'unificazione.\nLuciano Cafagna, storico dell'economia, espone alcune delle ragioni che portano a ritenere infondata la tesi di uno sviluppo economico dell'Italia settentrionale a spese dell'Italia meridionale.\nEmanuele Felice nella sua opera \"Perch\u00e9 il Sud \u00e8 rimasto indietro\", illustra le ragioni del divario nord-sud indicandone le cause nelle problematiche interne al meridione.\nIl gruppo di studiosi presieduto da Galli della Loggia che ha curato il sito istituzionale per il 150\u00b0 dell'unit\u00e0, riporta la tesi che considera il divario Nord-Sud preesistente all'Unit\u00e0 e provocato principalmente dalla diversa storia dei due territori, gi\u00e0 a partire dalla caduta dell'impero romano, differenza che sarebbe aumentata a partire dal 1300, accentuata da fattori geografici, dalla maggior facilit\u00e0 per le regioni settentrionali a comunicare con l'Europa centrale.\nBench\u00e9 si parli di migliaia di morti nel forte di Fenestrelle, un altro recente vaglio storico, ad opera di Juri Bossuto, consigliere regionale piemontese di Rifondazione Comunista, ridimensiona notevolmente il numero delle vittime, riportandone solo quattro nel novembre del 1860 e tende a smentire il maltrattamento ai danni dei prigionieri borbonici, poich\u00e9 sarebbero stati assistiti con vitto e cure sanitarie. Pi\u00f9 recentemente anche lo storico Alessandro Barbero si \u00e8 decisamente opposto alla tesi secondo cui a Fenestrelle furono uccisi o intenzionalmente lasciati morire i soldati borbonici.\nLa tesi revisionista, che vedrebbe il Sud ostile ai Savoia dopo l'Unit\u00e0, non spiega il fatto che, durante il referendum Monarchia-Repubblica del 1946, fu proprio il Sud a votare a grande maggioranza in favore della monarchia Sabauda, mentre il Nord vot\u00f2 Repubblica, inoltre dal 1946 al 1972 i partiti monarchici, poi confluiti nel Partito Democratico Italiano di Unit\u00e0 Monarchica (PDIUM), ottenevano ancora consensi soprattutto nel Meridione e a Napoli, dove, in occasione del referendum del 1946, diversi cittadini napoletani morirono in Via Medina, durante gli scontri in difesa della monarchia Sabauda, fatti noti come strage di via Medina.\nAnche la tesi che vedrebbe il brigantaggio antisabaudo come fenomeno di resistenza antipiemontese, \u00e8 smentito dalle pagine scritte dall'ex ufficiale dell'Esercito Pontificio Giulio Cesare Carletti nel suo libro \u201cL'Esercito pontificio dal 1860 al 1870\u201d, Viterbo, Tip. soc. Agnesotti &amp; C.,1904, pp .39-41.\nIl libro dell'ex ufficiale pontificio descrive la ferocia e spietatezza delle bande di briganti meridionali in fuga dall'ex Regno di Napoli, perch\u00e9 pressati e inseguiti dal Regio Esercito Italiano e dalla Guardia Nazionale, che si riversavano all'interno della parte meridionale dello Stato Pontificio, compiendovi ogni genere di crimini, furti, rapine, violenze alle fanciulle, atti certamente incompatibili con il presunto status di partigiani, che taluni revisionisti vorrebbero assegnare a tali bande criminali.\nNel libro si illustra come, nel periodo 1864-1867, l'esercito pontificio, coadiuvato dal corpo antibriganti chiamato \"Squadriglieri\", dovette sostenere una lunga e dura lotta contro le numerose incursioni delle grosse bande ex borboniche, che sconfinando facevano razzie e commettevano delitti nei territori del Lazio meridionale, attivit\u00e0 non configurabili come lotta antisabauda."}
{"id": "2352718", "revid": "163662", "url": "https://it.wikipedia.org/wiki?curid=2352718", "title": "Aminta (Tasso)", "text": "L'Aminta \u00e8 una favola pastorale composta da Torquato Tasso nel 1573 e pubblicata nel 1580 circa.\nLa prima rappresentazione ebbe luogo con buone probabilit\u00e0 il 31 luglio 1573, al Belvedere di Ferrara. L'opera fu messa in scena dalla \"Compagnia dei Gelosi\", una delle pi\u00f9 celebri del tempo, senza i cori e gli intermezzi e forse senza l'episodio di Mopso. Riscosse un grande successo, tanto da essere richiesta l'anno successivo anche alla corte di Urbino, assecondando il desiderio della duchessa Lucrezia d'Este, amica dell'autore.\nL'\"editio princeps\" risale al 1580, per i tipi di un editore cremonese. L'anno successivo l'\"Aminta\" fu stampata dalla casa editrice dei Manuzio.\nTrama.\nUn pastore, Aminta, s'innamora di una ninfa mortale, Silvia, ma non viene ricambiato. Dafne, amica di Silvia, consiglia ad Aminta di recarsi alla fonte dove si bagna di solito la ninfa. Silvia viene aggredita alla fonte da un satiro che si appresta a violentarla, quando interviene Aminta che la salva. Ma lei, ingrata, scappa senza ringraziarlo. Aminta trova un velo appartenente a Silvia sporco di sangue e pensa che sia stata sbranata dai lupi. Addolorato per la presunta morte dell'amata decide di suicidarsi gettandosi da una rupe. Silvia, che in realt\u00e0 non \u00e8 morta, ricevuta la notizia del suicidio di Aminta, presa dal rimorso e resasi conto di amarlo, si avvicina al corpo piangendo disperata. Ma Aminta \u00e8 ancora vivo perch\u00e9 un cespuglio ha attutito la caduta e riprende i sensi, cos\u00ec la vicenda si conclude con il coronamento dell'amore tra i due.\nL'opera.\nL'opera ha un tono piuttosto lirico che drammatico e fa l'elogio dell'et\u00e0 dell'oro, quando l'uomo viveva in contatto con la natura, libero dalle complicazioni della successiva civilt\u00e0. L\"'Aminta\" esprime \"una fondamentale aspirazione dell'anima e della poesia tassiana: l'abbandono al piacere, a una volutt\u00e0 obliosa, il vagheggiamento di un libero espandersi dell'anima e dei sensi, o meglio di una sensualit\u00e0 trasfigurata in dolcezza, in pura, immediata gioia vitale senza pi\u00f9 la coscienza del limite e del peccato\" (Pazzaglia). E s'inquadra benissimo nel clima della vita vagheggiata alla corte degli Estensi, alcune personalit\u00e0 della quale \u00e8 forse possibile intravedere nei personaggi dell'opera. L'opera rispetta il principio aristotelico dell'unit\u00e0 di tempo, di luogo, e di azione.\nSi inserisce nel filone cinquecentesco del dramma pastorale, che aveva gi\u00e0 fornito esempi degni di nota, quali \"L'Egle\" di Giovanni Battista Giraldi Cintio e il \"Sacrificio\" del Beccari, e trover\u00e0 ulteriori sviluppi con il \"Pastor fido\" di Guarini.\nPer quanto l'\"Aminta\" sia stata spesso vista come un'opera leggera e rivelatrice di un Tasso cortigiano, interessato unicamente a creare un'opera d'intrattenimento o un \u00abidillio\u00bb, essa offre comunque lo spunto per cogliere la sensibilit\u00e0 delicata dell'autore, in una felice rappresentazione di stati d'animo vicini a quelli della vita quotidiana, con una magistrale fusione tra verit\u00e0 e fantasia.\nIn sostanza, il mondo dell'\"Aminta\" \u00ab\u00e8 un mondo raffinato, e la stessa semplicit\u00e0 \u00e8 un raffinamento\u00bb.\nL'amore \u00e8 variamente concepito, secondo i dubbi e le tensioni che agitavano l'animo del Tasso: sentimento puro e dolce in Aminta; forza naturale a cui bisogna rispondere con disincanto per Tirsi; istinto bestiale nel satiro dei boschi.\nL'opera sar\u00e0 molto amata da Leopardi, che riprender\u00e0 proprio da questo testo i nomi di Silvia e Nerina, pseudonimi elevati a imperitura fama in \"A Silvia\" e ne \"Le ricordanze\".\nGrande estimatore di questo dramma sar\u00e0 anche il poeta russo Lermontov, che nella sua primissima giovent\u00f9 user\u00e0 lo pseudonimo \"Aminta\", per pubblicare alcuni epigrammi.\nStruttura dell'opera.\nL'opera \u00e8 divisa in 5 atti nell'edizione a stampa. Nei personaggi principali la critica ha creduto individuare intellettuali e cortigiani della cerchia dell'autore, per quanto si tratti soltanto di ipotesi verosimili:\nIl mondo dell'\"Aminta\" \u00e8 lo specchio infatti del Ducato di Ferrara cui si fa riferimento come \"citt\u00e0 in riva al fiume\".\nIl primo atto ricerca un equilibrio classicista dove infatti la favola boschereccia si apre con l'oggetto dell'amore e non con l'innamorato. Inoltre \u00e8 un atto bipartito in due scene simmetriche che vedono a confronto i due protagonisti poich\u00e9 si apre con Silvia e Dafne, la nutrice, in prima scena e nella seconda abbiamo Aminta e Tirsi, il consigliere. Dafne e Tirsi sono entrambi di et\u00e0 maggiore rispetto ai due giovani che allude a una differenza di sguardo sul mondo e sull'amore.\nLa favola deve dimostrare la formazione psicologica di Silvia e come i piaceri di Venere debbano essere conquistati attraverso una via ardua."}
{"id": "2352719", "revid": "71433", "url": "https://it.wikipedia.org/wiki?curid=2352719", "title": "Michael Brandon", "text": ""}
{"id": "2352722", "revid": "1573940", "url": "https://it.wikipedia.org/wiki?curid=2352722", "title": "Ailuroedus", "text": "Ailuroedus \u00e8 un genere di uccelli passeriformi della famiglia Ptilonorhynchidae.\nEtimologia.\nIl nome scientifico del genere, \"Ailuroedus\", deriva dall'unione delle parole greche \"\u03b1\u03b9\u03bb\u03bf\u03c5\u03c1\u03bf\u03c2\" (\"ailouros\", \"gatto\") e \"\u03c9\u03b4\u03bf\u03c2\" (\"\u014ddos\", \"cantante\"), col significato di \"che fa i versi del gatto\", in riferimento ai richiami di questi uccelli, che suonano come miagolii: proprio per questo motivo, il nome comune collettivo delle specie ascritte al genere \u00e8 uccelli gatto.\nDescrizione.\nAl genere vengono ascritti uccelli di dimensioni contenute (24-31 cm), dall'aspetto massiccio e paffuto, muniti di testa piccola e arrotondata con becco forte e robusto, zampe allungate e robuste, ali lunghe e digitate e coda piuttosto lunga, sottile e di forma rettangolare.\nIl piumaggio si presenta dominato dalle tonalit\u00e0 del verde scuro, con presenza di penne dalla punta bianca sul petto o sul dorso, nonch\u00e9 di aree biancastre e nerastre sulla testa, con \"pattern\" variabili a seconda della specie presa in considerazione.\nIl dimorfismo sessuale \u00e8 presente ma non estremo, con le femmine dalla livrea generalmente meno brillante.\nBiologia.\nGli uccelli gatto presentano abitudini diurne e passano la maggior parte della giornata muovendosi al suolo o fra i rami alla ricerca di cibo, costituito in massima parte da frutta matura, ma anche da altro materiale di origine vegetale (bacche, granaglie, foglie) e animale (soprattutto grossi insetti. Questi animali differiscono dagli altri uccelli giardiniere in quanto sono monogami con le coppie che passano insieme tutta la vita, risiedendo permanentemente in un territorio stabile.\nDurante la stagione degli amori gli uccelli gatto divengono pi\u00f9 territoriali ed i maschi delimitano un'arena nella quale si esibiscono con canti e danze: le specie ascritte a questo genere non costruiscono pergolati o piattaforme, tuttavia i maschi decorano la propria arena con piccoli oggetti dal colore brillante.\nIl nido \u00e8 voluminoso e curiosamente imbottito di legno marcio: la femmina cova le uova da sola, mentre i piccoli vengono accuditi da ambedue i genitori.\nDistribuzione e habitat.\nIl genere \"Ailuroedus\" ha diffusione australasiana, popolando la Nuova Guinea (nonch\u00e9 molte delle isole minori circonvicine) e la fascia costiera dell'Australia nord-orientale. Gli uccelli gatto sono abitatori della foresta pluviale, sebbene le specie australiane si adattino anche a tipologie di foresta meno umide.\nTassonomia.\nAl genere vengono ascritte dieci specie:\nAlcuni autori ascriverebbero al genere anche l'uccello gatto dentato, tuttavia attualmente si preferisce classificare quest'ultimo in un proprio genere monotipico.\nIl genere \"Ailuroedus\" ha recentemente subito un'importante revisione: inizialmente comprendente tre sole specie (\"buccoides\", \"melanotis\" e \"crassirostris\"), le analisi di carattere morfologico e genetico hanno evidenziato che gran parte di quelle che in passato venivano classificate come sottospecie avevano in realt\u00e0 la dignit\u00e0 di specie a s\u00e9 stante, andando a costituire un processo di speciazione che ha visto differenziarsi per prime le popolazioni australiane (\"crassirostris\" e \"maculosus\"), poi quelle di Papua Nuova Guinea (\"astigmaticus\" e \"melanocephalus\"), seguite da quelle dell'Irian Jaya (\"arfakianus\" e \"jobiensis\") ed infine \"melanotis\", portando quindi il numero di specie a 10.\nIn seno alla famiglia Ptilonorhynchidae, il genere \"Ailuroedus\" occupa un proprio clade molto basale rispetto a tutti gli altri."}
{"id": "2352725", "revid": "253269", "url": "https://it.wikipedia.org/wiki?curid=2352725", "title": "Michael Brandon (attore 1945)", "text": "Biografia.\nDebutta nel 1970 nel film \"Amanti ed altri estranei\", e l'anno successivo recita ne \"I maledetti figli dei fiori\" (1971) e nel film di Dario Argento \"4 mosche di velluto grigio\" (1971), dove interpreta il ruolo principale di Roberto Tobias.\nNel corso della sua carriera lavora indistintamente tra cinema e televisione. Sul grande schermo appare in film come \"In amore si cambia\" (1980), \"Ricche e famose\" (1981), \"Se ti piace... vai...\" (1989) e \"Presunto violento\" (1990), mentre per la televisione ha recitato in \"Emerald Point N.A.S.\" e \"Dempsey &amp; Makepeace\", ed inoltre \u00e8 stato guest star in serie televisive come \"La signora in giallo\", \"La tata\", \"JAG - Avvocati in divisa\", \"2 poliziotti a Palm Beach\" e molte altre.\nDopo il suo trasferimento nel Regno Unito, ha lavorato per la televisione inglese nella serie \"Dead Man Weds\" ed \u00e8 stato narratore, dal 2003 al 2012, de \"Il trenino Thomas\". Nel 2006 ha recitato in \"Detonator - Gioco mortale\" con Wesley Snipes, mentre nel 2008 ha avuto un ruolo in \"Me and Orson Welles\" di Richard Linklater. Nel 2011 ha recitato in \"Captain America - Il primo Vendicatore\".\nDal 1976 al 1979, Brandon \u00e8 stato sposato con l'attrice Lindsay Wagner, nota al pubblico come Jaime Sommers nelle serie televisiva \"La donna bionica\". Dal 1989 \u00e8 sposato con l'attrice Glynis Barber e ha un figlio di nome Alexander, nato nel 1992."}
{"id": "2352731", "revid": "125913865", "url": "https://it.wikipedia.org/wiki?curid=2352731", "title": "Ravenna", "text": "Ravenna (, : o ; \"Rav\u00e8na\" in romagnolo) \u00e8 un comune italiano di abitanti, capoluogo dell'omonima provincia in Emilia-Romagna. \u00c8 la citt\u00e0 pi\u00f9 grande e storicamente pi\u00f9 importante della Romagna; il suo territorio comunale \u00e8 il secondo in Italia per superficie (superato solo da quello di Roma) e comprende nove lidi della riviera romagnola.\nNella sua storia, \u00e8 stata capitale tre volte: dell'Impero romano d'Occidente (402-476), del Regno ostrogoto (493-540) e dell'Esarcato bizantino (584-751). Per le vestigia di questo luminoso passato, il complesso dei primi monumenti cristiani di Ravenna \u00e8 inserito, dal 1996, nella lista dei siti italiani patrimonio dell'umanit\u00e0 dall'UNESCO, come sito seriale \"Monumenti paleocristiani di Ravenna\".\nNella seconda met\u00e0 del XX secolo la citt\u00e0 ha conosciuto un periodo di grande espansione. Alla crescita demografica si \u00e8 affiancata una serie di progetti architettonici che si concentrano in particolare attorno al canale Candiano, che collega la citt\u00e0 al mare Adriatico.\nGeografia fisica.\nTerritorio.\nIl centro della citt\u00e0 si trova a dal mare Adriatico, al quale \u00e8 collegato per mezzo del canale Candiano. Propaggini urbane si estendono fino al mare attraverso il Porto di Ravenna.\nLe spiagge ravennati vengono chiamate \"lidi\", amministrativamente sono classificate come frazioni. I nove lidi ravennati sono definiti, in base alla posizione rispetto al canale portuale, in \"Lidi Nord\" o \"Lidi Sud\".\nLidi Nord: Casal Borsetti, Marina Romea e Porto Corsini.\nLidi Sud: Marina di Ravenna, Punta Marina Terme, Lido Adriano, Lido di Dante, Lido di Classe e Lido di Savio.\nIl paesaggio nelle frazioni poste sul litorale presenta elementi caratteristici. Nei lidi nord si incontrano ampi specchi d'acqua come l'oasi WWF di Punte Alberete inserita nella spettacolare Pineta di San Vitale. A sud l'elemento predominante \u00e8 la Pineta di Classe citata da Boccaccio nel Decamerone e da Dante nella Divina Commedia.\nClima.\nIl clima di Ravenna \u00e8 tipico della pianura padana, influenzato dal mare Adriatico, distante solo dal centro abitato, ed \u00e8 di tipo temperato sub-continentale, con inverni moderatamente freddi (le temperature medie stagionali si aggirano attorno ai ) ed estati afose, con temperature che si attestano su valori medi intorno ai . Sia d'estate che d'inverno l'aria presenta un consistente grado di umidit\u00e0, con tassi rispettivamente del 75,3% e dell'86%. . I giorni di gelo sono mediamente 35 all'anno.\nOrigine del nome.\nInsediamento di epoca remota, il toponimo si ritiene derivi da un prelatino \"*rava\", probabilmente di origine umbra, che in origine designava un \"dirupo prodotto da acqua che scorre\" e successivamente \"canale, palude, bassura, fanghiglia\", unito ad un suffisso \"-enna\", di origine etrusca.\nStoria.\nFondazione.\nLe pi\u00f9 antiche testimonianze archeologiche rinvenute permettono di datare almeno al V secolo a.C. la presenza degli Umbri nel ravennate dove rimasero indisturbati fino al III secolo a.C. quando iniziarono ad avvenire i primi contatti con la civilt\u00e0 romana. La lunga indipendenza degli Umbri \u00e8 dovuta alla particolare conformazione territoriale di Ravenna che fino al termine del medioevo permetteva di raggiungere la citt\u00e0 solamente via acqua, questa caratteristica consent\u00ec alla popolazione di intrattenere floridi rapporti politici ed economici con gli Etruschi e i Galli pur rimanendo indipendente da essi. L'area del ravennate forniva una protezione naturale infatti era delimitata a est dal mare Adriatico, a ovest dalla valle Padusa, una vasta zona paludosa attraversata dai fiumi Santerno, Senio, Lamone, Montone e Ronco che a nord si congiungeva nell'intricato sistema idrico del delta del Po mentre a sud era collegata alla terraferma attraverso alcune dune sabbiose.\nGli storici antichi non riuscirono a identificare univocamente l'origine dell'insediamento preromano: per lo storico latino Plinio il Vecchio i fondatori della citt\u00e0 sarebbero i Sabini; il greco Strabone invece afferma che i primi insediamenti della zona furono opera dei Tessali mentre per Dionigi di Alicarnasso degli Etruschi; infine lo storico bizantino Giordane suppone che la zona fosse abitata dai Veneti mentre per Zosimo dai Pelasgi.\nStoria antica.\nI primi contatti fra la civilt\u00e0 romana e la citt\u00e0 di Ravenna sono documentati intorno al 220 a.C. e furono fin da subito caratterizzati da rapporti di amicizia e alleanza, tanto che nel corso del II secolo a.C. Ravenna divent\u00f2 una citt\u00e0 federata della Repubblica romana. La particolare posizione geografica della citt\u00e0 convinse l'imperatore Augusto a dislocare nella localit\u00e0 di Classe una grande flotta militare incaricata di vigilare sulla sicurezza dell'intero \"Mare nostrum\" insieme a quella di stanza nel porto di Miseno. Il porto di Classe fu poi collegato al delta del Po dalla \"fossa Augusta\" e raggiunse la sua massima espansione tra il II e il III secolo, epoca in cui secondo Cassio Dione il porto poteva contenere fino a 250 navi da guerra mentre la citt\u00e0 era abitata da circa persone delle quali molte provenienti da oriente e quindi cristiane.\nNel 402 l'imperatore Onorio trasfer\u00ec da Milano a Ravenna la capitale dell'Impero romano d'Occidente per sfuggire alle minacce del sovrano visigoto Alarico. Per via del suo status gli imperatori che si susseguirono diedero un grande impulso all'edilizia sacra e militare a cui si aggiunse uno sviluppo delle arti figurative durante il governo di Galla Placidia, nonostante ci\u00f2 Ravenna fu dilaniata dalle continue lotte di potere che la condussero a un progressivo impoverimento generale. Oltre alle guerre intestine la citt\u00e0 dovette affrontare anche il naturale fenomeno della subsidenza che provoc\u00f2 l'interramento della laguna che rese la zona paludosa e inutilizzabile il porto di Classe.\nRavenna rimase capitale dell'impero fino al 476 quando il re degli Eruli Odoacre depose il giovane Romolo Augusto, per poi mantenere il potere fino al 493 quando sopraggiunse il re goto Teodorico il Grande. Divenuta capitale del regno Ravenna conobbe un periodo di forte espansione, furono ampliate le mura, bonificate le paludi, costruiti numerosi edifici religiosi e ristrutturate le infrastrutture di epoca romana, fu anche inaugurato un nuovo palazzo reale alla cui corte si distinsero numerosi studiosi come Severino Boezio, Cassiodoro, Giordane e il letterato Aratore.\nStoria medievale.\nCon lo scoppio della guerra greco-gotica nel 540 il generale bizantino Belisario per conto dell'imperatore Giustiniano I conquist\u00f2 Ravenna elevandola immediatamente a capitale dell'Esarcato d'Italia. La citt\u00e0 divenne quindi un importante centro di scambio tra la cultura occidentale e quella orientale e nonostante la subsidenza del suolo e il grave dissesto idrogeologico generatosi il suo antico porto fu mantenuto in funzione. Giustiniano pose al soglio arcivescovile (primo nella storia) Massimiano, uomo a lui fedele che nel corso del suo mandato si preoccup\u00f2 di rendere la citt\u00e0 un importante centro culturale ecclesiastico al pari di Roma e Bisanzio inaugurando edifici maestosi come la basilica di San Vitale e ospitando a corte letterati del calibro di Rusticio Elpidio Domnulo e Venanzio Fortunato. La crescente importanza ed estensione dell'arcidiocesi di Ravenna, ormai autocefala e seconda solo a Roma, convinse nel 666 l'imperatore Costante II a emanare un privilegio che garantiva all'arcivescovato la piena giurisdizione sull'Emilia-Romagna. L'indipendenza e la potenza dell'arcidiocesi di Ravenna furono pi\u00f9 volte oggetto di scontro con il papato, tanto che nel 680 l'arcivescovo Teodoro decise di abbandonare l'autocefalia provocando una serie di ribellioni e un progressivo indebolimento del potere arcivescovile che fu poi soppresso nel 751 con la caduta dell'esarcato e la venuta del re longobardo Astolfo.\nCon la firma della \"Promissio Carisiaca\" nel 754 la citt\u00e0 pass\u00f2 sotto il controllo del papato, ma di fatto il trattato non fu mai operativo in quanto gli arcivescovi con l'appoggio dell'aristocrazia locale mantennero la chiesa ravennate parzialmente indipendente da quella romana. Persa la funzione di capitale la citt\u00e0 fu abbandonata a s\u00e9 stessa e ci\u00f2 provoc\u00f2 l'interramento del porto e il conseguente spopolamento di Classe, inoltre tra il 726 e il 744 la citt\u00e0 fu soggetta a un violento terremoto che rovin\u00f2 irrimediabilmente l'impianto urbanistico cittadino e rendendola di fatto una cava a cielo aperto. Le sorti della citt\u00e0 si risollevarono temporaneamente nel X secolo quando l'imperatore Ottone I ordin\u00f2 la costruzione di un palazzo reale in citt\u00e0 per avvicinarsi agli arcivescovi ravennati, storicamente antagonisti del papa. Nel corso della lotta per le investiture la chiesa di Ravenna si mantenne sempre fedele a tutti gli imperatori tanto che nel 1080 l'imperatore Enrico IV nomin\u00f2 antipapa l'allora arcivescovo Guiberto di Ravenna, fatto che compromise per lungo tempo i rapporti con Roma e che rese inevitabile la sconfitta dell'arcivescovato.\nCos\u00ec come nel resto d'Italia nel 1109 anche a Ravenna nacque il comune che nel 1181 sotto l'egida della famiglia dei Traversari riusc\u00ec parzialmente a liberarsi dall'influenza dall'arcivescovo. Nel 1240 per\u00f2 i Traversari si collocarono nella fazione guelfa e in risposta a questa decisione l'imperatore Federico II di Svevia attacc\u00f2 la citt\u00e0 distruggendola. In seguito alla cacciata dei Traversari inizi\u00f2 a farsi largo tra la nobilt\u00e0 ravennate la famiglia dei Da Polenta che con un colpo di stato nel 1275 instaur\u00f2 una signoria cittadina sottomessa allo Stato pontificio. Nel corso del XIV secolo i polentani spinsero per la ricostruzione di case in muratura e il ripopolamento della citt\u00e0, inoltre investirono molte risorse nel ripristino dei canali fluviali consentendo alla citt\u00e0 di ricollegarsi al mare Adriatico e al delta del Po. Nel 1313 durante la signoria di Guido Novello da Polenta, Ravenna accolse il poeta Dante Alighieri che vi mor\u00ec di malaria nel 1321.\nStoria moderna.\nNei primi anni del XV secolo la Repubblica di Venezia offr\u00ec la sua protezione al signore di Ravenna Obizzo da Polenta, che per via della disparit\u00e0 di forze accett\u00f2. Questa condizione di subalternit\u00e0 continu\u00f2 fino al 1438 quando per conto del duca di Milano Filippo Maria Visconti il capitano di ventura Niccol\u00f2 Piccinino scese in Romagna conquistando Ravenna, la risposta di Venezia non si fece attendere e nel 1441 conquist\u00f2 la citt\u00e0 ed esili\u00f2 a Creta Ostasio III da Polenta ponendo fine alla signoria. Come per le altre citt\u00e0 dello \"Stato da Tera\" i veneziani stravolsero al politica locale e militarizzarono la citt\u00e0 costruendo terrapieni e altre opere difensive come la rocca Brancaleone, la citt\u00e0 inoltre fu radicalmente ampliata e ristrutturata e inizi\u00f2 ad accogliere un numero sempre maggiore di forestieri provenienti dalla Pianura Padana. I veneziani governarono Ravenna fino al 1509 quando in seguito alla battaglia di Agnadello furono costretti ad abbandonare la citt\u00e0 che passo sotto il controllo dello Stato Pontificio.\nIn seguito all'acquisizione pontificia la citt\u00e0 mut\u00f2 repentinamente, alla politica veneziana si sostitu\u00ec un'oligarchia di famiglie nobili capitanate dai Rasponi mentre molte delle opere veneziane furono devastate dai francesi nel 1512 nel corso di una battaglia. Dopo altri tre anni di governo veneziano nel 1530 col favore di papa Clemente VII i Rasponi imposero la loro egemonia sulla citt\u00e0 avviandola a un progressivo declino economico e culturale parzialmente rallentato dall'arcivescovato che in piena controriforma diede inizio alla costruzione e alla ristrutturazione di alcuni edifici di culto come il duomo e la basilica di Santa Maria in Porto. Nel frattempo i problemi idrogeologici a cui la citt\u00e0 era sempre stata afflitta si aggravarono, in particolare il progressivo innalzamento del letto dei fiumi Ronco e Montone caus\u00f2 tra il 1544 e il 1715 quindici alluvioni. Per risolvere il problema nel 1739 i due fiumi vennero deviati e fatti confluire nel canale dei Fiumi Uniti a sud della citt\u00e0 e sul percorso del vecchio letto del fiume Montone venne aperto in onore di papa Clemente XII il canale Corsini. Nel corso del XVIII secolo a una lenta ripresa culturale si affianc\u00f2 anche la costruzione di nuove chiese e di edifici pubblici come l'orfanotrofio maschile e la tomba di Dante.\nStoria contemporanea.\nCon l'inizio della campagna d'Italia napoleonica il 26 giugno 1796 il generale Pierre Augereau entr\u00f2 a Ravenna che divent\u00f2 ben presto parte della Repubblica Cispadana e di conseguenza il potere e le terre dell'arcivescovato furono notevolmente ridotti. Dopo il momentaneo dominio napoleonico nel 1815 a Ravenna torn\u00f2 nuovamente allo Stato Pontificio che dovette affrontare numerose rivolte spesso organizzate dalla carboneria e galvanizzate dalla presenza dl poeta e patriota George Byron. Dal punto di vista economico per\u00f2 l'amministrazione pontificia con adeguate opere di bonifica incoraggi\u00f2 la coltivazione del riso che consent\u00ec a imprenditori e affittuari di arricchirsi. La risicoltura provoc\u00f2 un netto aumento della popolazione ravennate a cui per\u00f2 non consegu\u00ec una proporzionata espansione edilizia, pertanto intorno alla citt\u00e0 nei pressi dei campi si andarono a creare molte baraccopoli abitate dai braccianti.\nCon il plebiscito delle provincie dell'Emilia del 1860 Ravenna, citt\u00e0 dal forte spirito repubblicano, fu integrata nel nascente Regno d'Italia. L'economia prevalentemente agricola della citt\u00e0 basata sulla coltura del riso e della barbabietola da zucchero favorirono al nascita delle societ\u00e0 di mutuo soccorso che si rafforzarono ulteriormente con l'inizio della meccanizzazione agricola e il conseguente licenziamento della gran parte dei braccianti. Figura di primo piano nella lotta sindacale ravennate fu quella di Nullo Baldini che seppur di ispirazione socialdemocratica non riusc\u00ec ad arginare le violente proteste del 1914, che si ripeterono nell'estate del 1919 una volta conclusasi la prima guerra mondiale. Il movimento operaio sub\u00ec un brusco arresto nel 1922 con l'inizio del fascismo. A Ravenna, cos\u00ec come in gran parte delle citt\u00e0 italiane e dell'Impero, lasci\u00f2 una visibile impronta architettonica con nuovi edifici pubblici aventi lo stile architettonico \"imperiale\", caratterizzato da elementi neoclassici, razionalisti e monumentali. Negli anni trenta si dedic\u00f2 alla sistemazione di porto Corsini e alla creazione della localit\u00e0 turistica Marina di Ravenna. I centocinquanta bombardamenti della seconda guerra mondiale devastarono la citt\u00e0 compromettendo numerosi monumenti il cui restaur\u00f2 inizi\u00f2 immediatamente a guerra finita. Nel dopoguerra Ravenna visse un forte sviluppo industriale e un conseguente aumento della popolazione grazie anche alla fondazione di una grande raffineria di petrolio, di uno stabilimento petrolchimico e allo sviluppo delle attivit\u00e0 di estrazione del gas naturale.\nOnorificenze.\nRavenna \u00e8 insignita delle seguenti onorificenze:\nMonumenti e luoghi d'interesse.\nArchitetture religiose.\nMonumenti paleocristiani.\nLa citt\u00e0 di Ravenna \u00e8 conosciuta per la presenza di otto monumenti paleocristiani inseriti nella lista dei patrimoni dell'umanit\u00e0 dal 1996. L'inserimento da parte dell'UNESCO di questi otto monumenti si deve a quattro ragioni: la qualit\u00e0 dei mosaici in essi contenuti (criterio i), la testimonianza che questi offrono dei rapporti artistici e religiosi avvenuti tra il V e il VI secolo tra occidente e oriente (criterio ii), la presenza di mosaici caratterizzati da una miscela di stili propri della tradizione greco-romana e dell'iconografia cristiana (criterio iii) e in quanto costituiscono un compendio di arte e architettura religiosa e funeraria emblematica del VI secolo (criterio iv).\nIl pi\u00f9 antico di questi monumenti \u00e8 il mausoleo di Galla Placidia che fu edificato all'inizio del V secolo quando Ravenna era da poco divenuta la capitale dell'Impero romano d'Occidente per volere dell'imperatore Onorio, fratello di Galla Placidia. Seppur di esigue dimensioni al suo interno le pareti e il soffitto sono integralmente coperti da mosaici in cui a predominare \u00e8 il colore blu, l'edificio si imposta a una pianta a croce latina sormontata da una corretta quadrangolare . Alla stessa epoca del mausoleo risale il battistero Neoniano, o battistero degli ortodossi, un edificio a pianta ottagonale i cui stucchi, marmi e mosaici policromi lo rendono il battistero paleocristiano pi\u00f9 sfarzoso e meglio conservato in assoluto.\nCon la caduta dell'impero e la nascita del Regno Ostrogoto il re Teodorico decise di dare lustro alla capitale facendo costruire un imponente palazzo reale e numerosi edifici di culto sia di credo ortodosso che di credo ariano, la sua religione. Relativamente al culto ariano Teodorico ordin\u00f2 la costruzione del battistero degli Ariani, i cui mosaici preservano le iconografie tipiche di questa dottrina e la basilica di Sant'Apollinare Nuovo, inizialmente concepita come cappella palatina fu poi rimaneggiata in epoca bizantina quando furono realizzate le ampie superfici mosaicate della navata centrale visibili tutt'ora. Nonostante la sua fede il re ostrogoto fece costruire sul finire del V secolo la cappella Arcivescovile, anch'essa ricca di mosaici \u00e8 l'unico monumento ortodosso ad essere stato costruito durante il regno di Teodorico. Coevo a questi tre edifici spicca per la sua particolarit\u00e0 il mausoleo di Teodorico che differisce notevolmente dagli altri in quanto privo di mosaici e costruito in pietra d'Istria anzich\u00e9 in laterizio; questo mausoleo a pianta centrale inoltre costituisce l'unico esempio ad oggi sopravvissuto di un monumento funerario dedicato a un re barbarico del VI secolo.\nNel 553 la vittoria bizantina nella guerra greco-gotica rese Ravenna capitale dell'Esarcato d'Italia, una suddivisione amministrativa dell'Impero bizantino che all'epoca governato dall'imperatore Giustiniano I. In epoca giustiana a Ravenna fu costruita la basilica di San Vitale, un imponente edificio a pianta centrale sfarzoso e riccamente decorato a mosaico in cui vengono combinati gli elementi tipici dell'arte bizantina con quelli propri della tradizione occidentale. Altro edificio di epoca giustiana \u00e8 la basilica di Sant'Apollinare in Classe, posta nella zona dell'antico porto di Classe \u00e8 anch'essa ricca di marmi e mosaici e dal punto di vista architettonico \u00e8 caratterizzata dalla presenza di un peculiare campanile a pianta circolare scandito da finestre bifore e trifore che consentono di alleggerire la struttura ed evitarne il collasso.\nChiese ed altri luoghi di culto.\nIl Duomo di Ravenna \u00e8 il principale luogo di culto cattolico della citt\u00e0 e assolve la funzione di chiesa madre dell'arcidiocesi di Ravenna-Cervia. Attiguo al palazzo arcivescovile e al battistero Neoniano il duomo fu eretto per volere del vescovo Orso all'inizio del V secolo, costituito da cinque navate fu pi\u00f9 volte rimaneggiato e spogliato delle sue ricchezze nell'arco di tutto il medioevo. Per via dello stato di abbandono il cui versava la basilica nel 1721 l'arcivescovo Girolamo Crispi ne ordin\u00f2 il suo rifacimento che fu progettato dall'architetto Giovan Francesco Buonamici secondo le forme barocche dell'epoca per poi essere completata nel 1745.\nIl luogo di culto pi\u00f9 antico della citt\u00e0 \u00e8 la chiesa di San Giovanni Evangelista, fondata nel 424 dell'epoca paleocristiana conserva solamente i capitelli delle colonne della navata centrale, mentre all'esterno \u00e8 caratterizzata dalla presenza di un notevole portale marmoreo in stile gotico. Questa chiesa nei primi anni del XX secolo sub\u00ec un profondo intervento di restauro con lo scopo di riportare la chiesa alla sua forma originaria e che comport\u00f2 l'eliminazione di tutti gli elementi architettonici di epoca barocca. Nello stesso periodo furono sottoposte a interventi analoghi anche altre chiese di origine paleocristiana tra queste: la basilica di Sant'Agata Maggiore, la chiesa di Santa Maria Maggiore, la chiesa di santa Croce, la basilica di San Francesco, la chiesa di Santa Maria in Porto Fuori e la chiesa dello Spirito Santo attualmente gestita dalla chiesa ortodossa rumena.\nTra il XVI e il XVIII secolo il governo pontificio ordin\u00f2 la costruzione di numerose chiese in stile barocco, tra queste si segnalano: la basilica di Santa Maria in Porto, la Chiesa dei Santi Giovanni e Paolo, le tre piccole chiese di Sant'Apollinare in Veclo, San Carlino e Santa Maria Maddalena e le chiese settecentesche a pianta centrale di Santa Maria del Suffragio, Sant'Eufemia e Santa Giustina.\nArchitetture civili.\nAltri edifici.\nSono da segnalare altri edifici civili: il Palazzo Rasponi dalle Teste, attuale sede di uffici comunali, in piazza J.F. Kennedy, il palazzo sede della Provincia di Ravenna, attiguo alla Basilica di San Francesco, dotata un pregiato giardino pensile e il Palazzo Rasponi (dal 1877 Bellenghi) detto \"Domus Magna\" della famiglia omonima, oggi sede del Circolo Ravennate e dei Forestieri e dello storico ristorante ed enoteca \"Ca' de V\u00e8n\", gi\u00e0 sede della drogheria Bellenghi. Degna di interesse \u00e8 anche la quattrocentesca casa un tempo ritenuta di Francesca da Polenta (meglio nota come Francesca da Rimini), bell'esempio di architettura del periodo veneziano (1441-1509), sita in piazza Andrea Costa e attuale sede dell'albergo \"Cappello\". Infine va segnalato l'edificio del Teatro Dante Alighieri, completato nel 1852 con forme neoclassiche che lo avvicinano al Gran Teatro La Fenice di Venezia. Casa Maioli, anch'essa del periodo veneziano rinascimentale. Degno di nota il Mercato coperto, situato in piazza Andrea Costa, costruito nel 1922.\nArchitetture militari.\nDella cinta muraria rimangono quasi tutte le porte costruite in epoche diverse e i resti di qualche torre. Ricordiamo di queste:\nResti della cinta muraria sono visibili partendo da Porta Gaza; proseguendo verso Port'Aurea si pu\u00f2 arrivare fino alla chiesa di Santa Maria del Torrione, edificata nel 1730 sui resti dell'antica Torre Zancana. Proseguendo lungo le mura \u00e8 possibile seguire l'antico percorso dietro la zona in cui sorgeva lo stabilimento Callegari &amp; Ghigi\n(nel 2009 \u00e8 stata ultimata la riconversione della struttura in appartamenti e uffici nonch\u00e9 la demolizione di una parte per fare posto a un parcheggio) che continua fino a via Oberdan.\nLa cinta muraria riprende a Porta Adriana e prosegue dietro alla basilica di San Vitale per qualche decina di metri per poi interrompersi. Altri resti sono ancora visibili pi\u00f9 avanti percorrendo via Sabbionara fino al piazzale di Torre Umbratica, dove le mura si ricongiungono a Porta Serrata. Del tratto tra Porta Serrata e la Rocca Brancaleone rimane solo qualche pietra, visibile lungo via Rocca Brancaleone. Ben 535 metri furono sacrificati in occasione della costruzione della stazione ferroviaria, nel 1863. Saltando la stazione FS, i resti visibili rimangono sul tratto lungo la linea ferroviaria che conduce a Rimini seguendo il viale dei giardini che giunge fino a Porta Nuova.\nInfine, partendo da Porta Sisi, rimane qualche resto verso Porta Nuova, mentre tra Porta Sisi, Porta San Mamante e Porta Gaza non si trovano pi\u00f9 resti visibili.\nLa Rocca Brancaleone fu costruita dalla Repubblica di Venezia nel 1457. Originariamente faceva parte delle mura della citt\u00e0; oggi \u00e8 un parco pubblico. \u00c8 divisa in due parti: il castello vero e proprio e la cittadella, per un'estensione totale di .\nSiti archeologici.\nTra il V e l'VIII secolo Ravenna fu tre volte capitale ed \u00e8 proprio a questo periodo che risale il pi\u00f9 antico e importante sito archeologico di Ravenna, il cosiddetto \"Palazzo di Teodorico\". Si tratta di un antico complesso palatino costruito in epoca romana e utilizzato poi anche dal re ostrogoto Teodorico il Grande e dagli esarchi bizantini. La parte attualmente visibile dell'antico palazzo fu costruita tra il VII o VIII secolo dal governo bizantino probabilmente con la funzione di corpo di guardia per poi essere utilizzata gi\u00e0 dal IX secolo come nartece della chiesa, oggi scomparsa, di San Salvatore ad calchi; attualmente conserva i resti marmorei e musivi dell'antico palazzo.\nOltre al complesso palatino a Ravenna sono state scoperte anche le tracce di alcune ville romane e bizantine, la pi\u00f9 famosa e meglio conservata delle quali \u00e8 la Domus dei tappeti di pietra. Rinvenuta nel 1993 e collocata in un vasto ambiente sotterraneo situato a circa tre metri sotto il livello della chiesa settecentesca di Santa Eufemia, \u00e8 costituita da quattordici ambienti pavimentati con mosaici policromi e marmi appartenenti ad un edificio privato bizantino risalente al VI secolo. Nei pressi del duomo inoltre \u00e8 presente il cosiddetto Muro di Droctulf, un muro appartenuto all'antico palazzo arcivescovile fatto costruire da Teodorico sul finire del V secolo.\nL'importanza strategica di Ravenna in poca romano-bizantina era dovuta principalmente alla presenza del porto di Classe, i cui resti sono attualmente inclusi nel parco Archeologico di Classe in un'area che si estende per . Il sito archeologico corrisponde all'area portuale dell'antica citt\u00e0 di Classe e comprende una serie di magazzini edificati lungo le banchine di un canale prospicienti a una strada lastricata in trachite euganea. Il complesso, probabilmente costruito agli inizi del V secolo, fu realizzato in seguito alla scelta di Onorio di trasferire nel 402 la capitale dell'Impero romano d'Occidente da Milano a Ravenna. Fu pertanto necessario realizzare un'infrastruttura in grado di ricevere, conservare e redistribuire il grande quantitativo di merci e derrate alimentari che giungevano nella nuova citt\u00e0 capitale.\nAree naturali.\nIl territorio del comune di Ravenna ospita una porzione rilevante del Parco regionale del Delta del Po dell'Emilia-Romagna e le aree naturali che lo caratterizzano sono costituite principalmente da ambienti palustri e lagunari di interesse internazionale ai sensi della Convenzione di Ramsar in cui \u00e8 presente una grande biodiversit\u00e0 dell'avifauna. Nella zona a nord della citt\u00e0 si trova la parte meridionale delle Valli di Comacchio, la riserva naturale Sacca di Bellocchio, le aree umide di Punte Alberete, il fiume Reno, la Valle Mandriole o Valle della Canna, la Pineta di San Vitale e la Pialassa della Baiona, mentre a sud si trovano la Pineta di Classe, in cui \u00e8 contenuta l'area verde attrezzata del parco 1\u00ba maggio, e le zone umide di Ortazzo, Ortazzino, Foce del Torrente Bevano.\nInoltre in citt\u00e0 si trovano diversi parchi, i pi\u00f9 importanti sono i giardini pubblici di Ravenna, estesi per circa sono stati fino agli anni trenta la sede dell'ippodromo e del velodromo cittadino e attualmente ospitano il planetario. Altri due parchi di rilievo sono parco Baronio e il parco Teodorico, la cui superficie \u00e8 di circa e al suo interno contiene il Mausoleo di Teodorico.\nSociet\u00e0.\nEtnie e minoranze straniere.\nSecondo i dati ISTAT al 31 dicembre 2019 nel comune risiedevano 16 963 stranieri su un totale di 157 422 cittadini, rappresentando quindi il 10,78% della popolazione totale.\nLe nazionalit\u00e0 maggiormente rappresentate erano:\nReligione.\nCristianesimo.\nRavenna \u00e8 uno dei centri di pi\u00f9 antica diffusione del cristianesimo in Italia. A Classe, l'antico porto di Ravenna, era di stanza una flotta dell'esercito romano (la \"Classis Ravennatis\") che aveva il compito di sorvegliare tutta la parte orientale del mar Mediterraneo. Probabilmente i primi cristiani del ravennate furono militari della flotta, reclutati nei paesi di prima cristianizzazione, cio\u00e8 nel Vicino Oriente.\nCon lo sviluppo delle comunit\u00e0 ortodosse e greco-cattoliche si sono diffusi i rispettivi culti. Le comunit\u00e0 ravennati si riuniscono nelle seguenti chiese:\nIslam.\nLa moschea di Ravenna \u00e8 la seconda per grandezza dopo quella di Roma ed \u00e8 tra le cinque in Italia che si possono definire tali perch\u00e9 provviste degli elementi architettonici che ora caratterizzano il paesaggio della zona artigianale ravennate: cupola e minareti.\nCultura.\nNel 1877 la citt\u00e0 fu visitata dall'irlandese Oscar Wilde, che l'anno successivo le dedic\u00f2 una poesia dal titolo \"Ravenna\". Nel 1903 il pittore austriaco Gustav Klimt, che malvolentieri si spostava dalla sua Vienna, si rec\u00f2 due volte a Ravenna, dove ammir\u00f2 lo sfarzo dei mosaici bizantini. L'oro musivo ravennate lo ispir\u00f2 nella decorazione della sala da pranzo di Palazzo Stoclet, residenza dell'industriale Adolphe Stoclet, collezionista e mecenate.\nRavenna fin dal 2007 ha annunciato l'intenzione di candidarsi al titolo di \"Capitale europea della cultura 2019\", per il quale il bando ufficiale \u00e8 stato pubblicato il 20 novembre 2012, con scadenza il 20 settembre 2013. Ravenna \u00e8 stata poi selezionata dalla Giuria internazionale per la fase finale, insieme con altre 5 citt\u00e0, sulle 21 inizialmente iscritte. La vincitrice \u00e8 risultata Matera.\nA Ravenna \u00e8 stato ufficialmente riconosciuto il titolo di Citt\u00e0 europea dello sport 2016 (ad assegnare questa prestigiosa qualifica \u00e8 stata Aces Europe, Federation for the Associations of the European Capitals and Cities of Sport, un organismo europeo che mira a promuovere i valori olimpici universali a livello municipale e che ogni anno seleziona le citt\u00e0 pi\u00f9 meritevoli)\nIn citt\u00e0 sono inoltre attive alcune associazioni culturali locali, quali RavennaPoesia.\nBiblioteche.\nLe principali biblioteche cittadine sono:\nUniversit\u00e0.\nL'Universit\u00e0 di Bologna \u00e8 presente dal 1963, quando Giuseppe Bovini fond\u00f2 l'Istituto di Antichit\u00e0 ravennati e bizantine presso la sede di Casa Traversari. Fu il primo dell'Ateneo operante in Ravenna e in Romagna (XII Istituto della Facolt\u00e0 di Lettere e Filosofia). Nel 1986 l'Ateneo bolognese apr\u00ec a Ravenna una segreteria decentrata: fu la prima nella storia dell'Universit\u00e0 di Bologna. Nel 1988 inizi\u00f2 l'attivit\u00e0 didattica con l'attivazione della Scuola diretta a fini speciali per Archivisti mentre nel 1989 fu attivato il primo anno del Corso di laurea in Scienze Ambientali presso l'aula magna di Casa Matha.\nNel 2017, Ravenna \u00e8 una delle cinque sedi in cui si articola l'organizzazione multicampus dell'Universit\u00e0 di Bologna. Nell'anno accademico 2017-2018 sono presenti 16 Corsi di Laurea.\nIstituti superiori di alta formazione:\nTeatro.\nA Ravenna sono presenti diversi teatri. I principali sono:\nNumerose sono anche le compagnie teatrali, tra cui il Teatro delle Albe, diretto da Marco Martinelli e Ermanna Montanari.\nCinema.\nA Ravenna \u00e8 stato girato il film vincitore del Leone d'oro nel 1964, \"Deserto rosso\".\nInoltre, a Ravenna nel 1956 furono girati gli esterni del film \"Moglie e buoi\" in piazza del Popolo, in via Diaz, e nella piazza del Mercato. Altre scene sono ambientate a Classe e nella Valle dei Piomboni.\nNel 1970 gli esterni della scuola elementare Giovanni Pascoli fornirono l'ambientazione di varie scene di \"La ragazza di latta\" di Marcello Aliprandi.\nNel 1991 Roberto Benigni scelse le vie del centro storico per girare alcuni momenti di \"Johnny Stecchino\".\nNel 2005 Ravenna fu il set di \"Provincia meccanica\" di Stefano Mordini, con Stefano Accorsi.\nNel 2016 Marco Martinelli ha girato all'interno del teatro Rasi e nell'oasi di Punte Alberete \"Vita agli arresti di Aung San Suu Kyi\", con Ermanna Montanari, Sonia Bergamasco, Elio De Capitani e Roberto Magnani.\nMedia.\nDal 5 settembre 1950 \"il Resto del Carlino\" ha una redazione in citt\u00e0.\nRavenna \u00e8 sede di diverse emittenti radiofoniche. Tra le pi\u00f9 longeve, Radio Sonora.\nCucina.\nRavenna ha un biscotto tradizionale: le caterine. Prendono il nome da Santa Caterina d'Alessandria. Viene preparato nei giorni precedenti la festa della santa, che cade il 25 novembre. Hanno forma di bambolina o di gallo. Sono ricoperti di cioccolato e decorati con zuccherini e glassa.\nGeografia antropica.\nFrazioni.\nLe frazioni pi\u00f9 popolose sono (dati del 2011): Lido Adriano abitanti), Mezzano e Marina di Ravenna \nEcco l'elenco completo:\nAmmonite, Bastia, Borgo Montone, Borgo Faina, Borgo Masotti, Borgo Papale, Borgo Sisa, Ca'di Guardia, Camerlona, Campiano, Carraie, Casal Borsetti, Casemurate, Caserma, Castellaccio, Castiglione di Ravenna, Cilla di Savarna, Classe, Coccolia, Conventello, Ducenta, Durazzano-Borgo Sisa, Filetto, Fornace Zarattini, Fosso Ghiaia, Gambellara, Ghibullo, Glorie, Grattacoppa, Lido Adriano, Lido di Classe, Lido di Dante, Lido di Savio, Longana, Madonna dell'Albero, Mandriole, Marina di Ravenna, Marina Romea, Massa-Castello, Mensa-Matellica, Mezzano, Osteria, Palazzone, Piangipane, Pilastro, Ponte Nuovo, Porto Corsini, Porto Fuori, Punta Marina Terme, Punta Ravenna, Ragone, Roncalceci, San Bartolo, San Marco, San Michele, San Pietro in Campiano, San Pietro in Trento, San Pietro in Vincoli, San Romualdo, San Zaccaria, Sant'Alberto, Sant'Antonio, Santerno, Santo Stefano, Savarna, Savio, Torri, Villanova di Ravenna.\nStoricamente, l'area a sud di Ravenna \u00e8 delimitata in due zone, chiamate Ville Unite e Ville Disunite.\nEconomia.\nIn epoca pre-unitaria Ravenna era nota per il porto, lo scalo dello Stato Pontificio pi\u00f9 frequentato tra quelli che si affacciano sul mare Adriatico. Il resto dell'economia ravennate era costituito da agricoltura di sussistenza. La prima banca della citt\u00e0, la Cassa di risparmio di Ravenna, fu fondata il 21 dicembre 1839 (approvazione di papa Gregorio XVI) e fu ufficialmente aperta il 1\u00ba marzo 1840. Prima di allora l'unico istituto che aveva elargito crediti era stato il Monte di Piet\u00e0, fondato nel 1492 da Bernardino da Feltre. La banca sovvenzionava solo i piccoli proprietari; le eccedenze di cassa dovevano essere devolute ad opere di pubblica beneficenza. Nel 1898 fu avviato un programma di previdenza per operai disoccupati. Nel 1905 fu fondato l'Istituto autonomo per le case popolari.\nL'industria inizi\u00f2 ad affacciarsi alla fine del XIX secolo. La prima attivit\u00e0 a prendere piede fu quella saccarifera, con l'apertura degli zuccherifici di Classe (1899) e di Mezzano (1908). Successivamente vennero avviate nuove attivit\u00e0 in altri settori: l'industria alimentare dei Conti Rivalta (1906); la fabbrica di concimi; lo jutificio (o saccheria) \u00abCallegari e Ghigi\u00bb (1908) e la pileria Lovatelli (1911).\nNello stesso periodo si diffuse nel ravennate il modello della cooperativa di produzione. Nel 1883 fu fondata la prima societ\u00e0 cooperativa di braccianti, seguita da molte altre in diversi comuni della provincia. Le cooperative della zona attinsero prestiti dalla Cassa di Risparmio. L'agricoltura, comunque, rimase la principale attivit\u00e0 economica del Ravennate. La staticit\u00e0 del contesto urbano contrastava con la vivacit\u00e0 delle attivit\u00e0 agricole: la modernizzazione dell'economia ravennate tra le due guerre part\u00ec dalla campagna.\nAncora all'inizio del Novecento il litorale appariva aspro e deserto, molto meno frequentato della campagna e della pineta. Porto Corsini, poco pi\u00f9 che una borgata di pescatori, era una localit\u00e0 isolata. L'industria del turismo prese le mosse dopo la prima guerra mondiale. La prima stazione balneare fu Marina di Ravenna. Nel 1926 sorse l'Azienda di soggiorno e turismo.\nNel dopoguerra la citt\u00e0 visse un periodo di intenso sviluppo produttivo, concentrato nell'area attorno al Canale Candiano. Nel 1950 Attilio Monti fond\u00f2 la Sarom (\u00abSociet\u00e0 anonima di raffinazione olii minerali\u00bb), la prima azienda petrolchimica ravennate. Negli anni successivi l'attivit\u00e0 industriale registr\u00f2 ritmi di crescita annuali costanti. Se ancora all'inizio del decennio gli addetti all'agricoltura raggiungevano il 59,7% della forza lavoro, alla fine degli anni cinquanta erano scesi al 44,8% del totale. Per converso si registr\u00f2 un aumento considerevole degli addetti all'industria. Nel 1958 entr\u00f2 in funzione lo stabilimento dell'Anic specializzato nella produzione di fertilizzanti. L'ENI, proprietaria dell'Anic, aveva scelto il porto di Ravenna come base per le spedizioni dei suoi prodotti verso l'Africa ed il Medio oriente. L'Ente di Enrico Mattei aveva trovato un'ottima convenienza ad investire a Ravenna, dato che in loco esistevano ampi giacimenti di metano e data l'ampia disponibilit\u00e0 di aree a basso costo. Lo stabilimento Anic, costruito sulle sponde del Canale Candiano, produsse fertilizzanti, urea e nitrato d'ammonio. L'insieme di queste iniziative economiche fecero decollare Ravenna come polo industriale. Lo scalo ravennate, nonostante le ancora ridotte dimensioni e la bassa profondit\u00e0 del pescaggio, divent\u00f2 il porto principale dell'Adriatico per i prodotti petroliferi dell'ENI. Anche il gruppo agro-alimentare Ferruzzi contribu\u00ec allo sviluppo delle attivit\u00e0 economiche: se nel 1969 fu sbarcato un milione mezzo di tonnellate di cereali, dieci anni pi\u00f9 tardi la quantit\u00e0 sal\u00ec ad oltre seimila tonnellate.\nNegli anni settanta la crisi energetica, determinata dall'improvviso raddoppio del prezzo del petrolio, caus\u00f2 l'inizio della parabola discendente per il polo petrolchimico ravennate. Nel 1981 Monti cedette la Sarom all'ENI per il simbolico prezzo di una lira, assieme al suo debito da oltre 500 miliardi di lire (da allora l'area \u00e8 dismessa e sono ancora visibili le due gigantesche torri Hammon). Negli anni ottanta l'ENI cess\u00f2 progressivamente l'attivit\u00e0 di tutti gli impianti a terra. Le attivit\u00e0 dell'Anic furono assorbite dalla nuova societ\u00e0 EniChem, con sede a San Donato Milanese (1983). Rimasero in funzione gli impianti in mare per l'estrazione metanifera.\nNel 1987 Raul Gardini, presidente del gruppo ravennate Ferruzzi, acquisiva il controllo della Montedison, il principale polo chimico privato italiano. Ma la parabola dell'imprenditore ravennate era destinata a durare pochi anni. Invischiato nello scandalo Tangentopoli, nel 1993 si suicid\u00f2. Pochi giorni dopo il gruppo Ferruzzi, pesantemente indebitato, si consegn\u00f2 alle banche. Dopo la chiusura della Ferruzzi, Ravenna non ha pi\u00f9 avuto presenze imprenditoriali forti, se si eccettua la presenza del gruppo Marcegaglia con un grosso stabilimento. Oggi l'azienda locale pi\u00f9 importante \u00e8 la \u00abCooperativa Muratori e Cementisti\u00bb (C.M.C.), societ\u00e0 cooperativa attiva a livello mondiale nella costruzione di grandi opere.\nLa zona portuale e industriale di Ravenna ospita oggi un importante indotto di imprese considerate eccellenze a livello internazionale nell'ambito dei servizi offshore per il gas e i prodotti derivati dal petrolio. Nel settore sono impiegati, tra assunti diretti e indotto, almeno 10.000 persone.\nL'attivit\u00e0 estrattiva di gas sotto il fondale marino si estende in un perimetro che va dal Delta del Po fino a Pescara. Vi sono oltre 30 piattaforme per l'estrazione del metano. Due gasdotti passano sotto il suolo di Casal Borsetti, cinque a Marina di Ravenna. Il porto continua ad essere il traino dell'economia ravennate. \u00c8 uno degli scali pi\u00f9 importanti dell'Adriatico. Le statistiche parlano di 21,5 milioni di merci movimentate, un traffico container pari a TEU e 5,7 milioni di tonnellate di merci alla rinfusa. L'Eni ha a Ravenna il principale distretto energetico per la produzione di gas.\nLa citt\u00e0 ospita la sede legale dell'IGD SIIQ, tra le principali societ\u00e0 italiane del settore immobiliare \"retail\".\nIl settore turistico \u00e8 stato rilanciato con l'apertura, nel 1992, del Parco di divertimenti \u00abMirabilandia\u00bb, costruito lungo la SS 16 \"Adriatica\", circa a sud della citt\u00e0. Per quanto riguarda l'artigianato, Ravenna \u00e8 rinomata soprattutto per la produzione di ceramiche, di vimini, di mosaici, per la lavorazione del rame e del ferro battuto e per i laboratori di intagliatori e restauratori di mobili.\nInfrastrutture e trasporti.\nIl centro storico di Ravenna si trova a dal mare a cui \u00e8 collegato tramite il canale navigabile Candiano.\nI collegamenti sono garantiti dal porto, che \u00e8 uno dei pi\u00f9 importanti dell'Adriatico, dalla ferrovia e dall'autostrada. In localit\u00e0 Punta Marina Terme, \u00e8 ubicata la stazione meteorologica di Ravenna Punta Marina, ufficialmente riconosciuta dall'organizzazione meteorologica mondiale e punto di riferimento per lo studio del clima che caratterizza la citt\u00e0 e la sua fascia costiera.\nLa stazione di Ravenna, posta nei pressi del Porto, si trova lungo la ferrovia statale Ferrara\u00a0\u2013 Rimini ed \u00e8 termine della linea proveniente da Castel Bolognese. Tra il 1883 e il 1929 la citt\u00e0 fu servita da una linea tranviaria a vapore diretta a Forl\u00ec, una cui diramazione giungeva a Classe.\nLo scalo aereo commerciale pi\u00f9 vicino alla citt\u00e0 si trova a ed \u00e8 l'aeroporto di Forl\u00ec mentre a dalla periferia sud della citt\u00e0 si trova il piccolo aeroporto di Ravenna, sede di un club di paracadutisti e dedicato quasi esclusivamente a voli turistici. Ogni anno sono in funzione degli appositi bus navetta che collegano Ravenna con l'aeroporto di Bologna.\nLungo la costa esistono diversi tratti di percorsi ciclabili facenti parte dell'esteso progetto denominato Ciclovia Adriatica, che una volta completato collegher\u00e0 tutte le localit\u00e0 della costa adriatica con vantaggi sulla mobilit\u00e0 sostenibile locale, sul turismo e sul cicloturismo indotto da una tale infrastruttura.\nAmministrazione.\nGemellaggi.\nRavenna \u00e8 gemellata con:\nSport.\nSport olimpici.\nLo sport nazionale in cui Ravenna ha svolto il ruolo di maggiore importanza \u00e8 la pallavolo. Ravenna \u00e8 una delle citt\u00e0 storiche della pallavolo italiana.\nLa citt\u00e0 romagnola ha avuto un ruolo importante anche in numerosi altri sport. Tra le personalit\u00e0 pi\u00f9 eminenti dello sport ravennate va annoverato Emidio Fantini (1922-2020), la cui carriera fu contrassegnata da tre Stelle al merito sportivo CONI (bronzo nel 1987, argento nel 1998 ed oro nel 2015).\nLa prima squadra a disputare un campionato nazionale fu il G.U.F. Ravenna, che nel 1938 fu ammesso alla Serie B. Disput\u00f2 cinque campionati, fino all'interruzione dovuta alla Seconda guerra mondiale. L'annata migliore fu il 1941-42, quando i ravennati vinsero il proprio girone e si qualificarono per il girone finale di promozione in Serie A.\nNel dopoguerra la Robur sezione basket disput\u00f2 un campionato di Serie A (1950-51). Un'altra societ\u00e0 di Ravenna, la \u00abCestistica\u00bb sponsorizzata Solgas, gioc\u00f2 nella seconda serie del campionato italiano dal 1953-54 al 1963-64. Ravenna \u00e8 tornata a giocare nella seconda serie italiana nel 2014-15 con il club Piero Manetti.\nLa principale societ\u00e0 sportiva \u00e8 stata l'Edera. Omero Bonoli riusc\u00ec a conquistare una medaglia olimpica: fu argento a Los Angeles (1932) nel cavallo con maniglie. Arrigo Carnoli, campione italiano, fece parte della nazionale che partecip\u00f2 ai Giochi olimpici di Helsinki (1952). Arianna Alni fu una componente della nazionale che vinse il titolo mondiale nella ginnastica ritmica a Madrid (1975).\nOltre agli autodidatti, il cui rappresentante pi\u00f9 glorioso fu Gianni Gambi, capace di vincere le traversate di Nizza, Parigi, Berlino, Trieste e Roma, il nuoto ravennate ha avuto anche una scuola, rappresentata dalla societ\u00e0 Edera Nuoto. Nel 1952 Maria Nardi prese parte ai Giochi olimpici di Helsinki. Fu l'unica nuotatrice italiana ad essere iscritta a una gara individuale (i 100 metri), oltre che alla staffetta.\nIl nuoto pinnato ravennate inizi\u00f2 la sua attivit\u00e0 con la Polisportiva Edera nel periodo tra le due guerre. La pi\u00f9 forte atleta del dopoguerra fu Marina Baldini, che vinse tre medaglie ai Campionati europei tra il 1969 e il 1970.\nI primi incontri di pugilato disputati a Ravenna furono organizzati, durante la Prima guerra mondiale dai militari statunitensi della base aerea di Porto Corsini. Successivamente si costitu\u00ec la Societ\u00e0 sportiva \"Guido Novello\", che port\u00f2 avanti questo sport tra le due guerre. Nel secondo dopoguerra il monopolio della boxe pass\u00f2 alla Societ\u00e0 Edera, che negli anni conquist\u00f2 alcuni campionati nazionali ed organizz\u00f2 incontri di grosso rilievo sia in campo nazionale che internazionale. Appartenne a questa societ\u00e0 il primo campione italiano ravennate, Enrico Barlati, che conquist\u00f2 il titolo nel 1967 (categoria pesi leggeri).\nLa \u00abSociet\u00e0 ravennate di tiro a segno\u00bb fu fondata prima dell'anno 1900. I suoi tiratori si distinsero in poco tempo tra i migliori d'Italia. Alle Olimpiadi di Los Angeles (1932) Renzo Morigi e Domenico Matteucci vinsero rispettivamente l'oro e il bronzo nel tiro con la pistola. Nel 1937 Belgio Mazzavillani giunse quinto ai Mondiali di Helsinki; fu poi ancora quinto ai Mondiali di Lucerna.\nNella nazionale che conquist\u00f2 il titolo mondiale di Pistola a squadre nel 1947 (Stoccolma), tre quinti erano ravennati: Bertoni, Errani e Mazzavillani. Errani fu sei volte campione nazionale. Mazzavillani vinse un titolo italiano. Anche la generazione degli anni cinquanta e seguenti present\u00f2 molti nomi di rilievo, con una serie di ottimi risultati in Italia e all'estero.\nCiclismo.\nPer otto volte Ravenna (comprese le frazioni) \u00e8 stata sede di arrivo di una tappa del Giro d'Italia, la prima nel 1931, l'ultima nel 2011.\nTappe del Giro d'Italia con arrivo a Ravenna e nei Lidi ravennati:\nIl 15 aprile 1956 fu organizzato a Ravenna il \u00abGran Premio d'Europa\u00bb, corsa a cronometro per squadre nazionali. Organizzata dal Pedale ravennate (presidente Fernando Fuschini), lo sponsor era la compagnia petrolifera Sarom. Luogo della gara era il lungo rettilineo che costeggia il Canale Candiano. Partenza e arrivo erano in via Trieste. Il circuito misurava , da ripetere per 14 giri.\nLunghezza della prova: , da dividere fra tre corridori. La prima edizione fu vinta dalla sorprendente Svizzera in 2h24'43\" (media di 41,795), seguita dal Belgio (staccato di 2'25\"). L'Italia (Fiorenzo Magni, Giuseppe Minardi e Lino Grassi era in testa, ma una foratura di Grassi al decimo giro fece scivolare gli Azzurri in terza posizione. La Francia (Jacques Anquetil, Louis Bobet, Andr\u00e9 Darrigade) era arrivata seconda, ma i transalpini commisero una violazione del regolamento che li releg\u00f2 in ultima posizione.\nL'evento ebbe un grande successo e fu ripetuto l'anno successivo, il 21 aprile. Partenza e arrivo sempre in via Trieste, circuito di da ripetere per 18 giri. Vinse la Francia (Jacques Anquetil, Andr\u00e9 Darrigade e Jean Forestier) in 2h22'39\" (media di 42,394). Seconda l'Italia (Ercole Baldini, Nino Defilippis e Diego Ronchini), terza la Spagna. . Nonostante ci\u00f2, la gara non fu ripetuta nel 1958 e poi cadde nel dimenticatoio.\nGara a tappe per dilettanti, il percorso iniziava in Lazio e terminava a Ravenna attraversando le regioni del Centro Italia. Organizzata dalla SC Rinascita di Ravenna di Medardo Bortolotti e Jader Bassi e il Pedale Ravennate di Celso Minardi e Vittorio Casadio, sostenuti dallo sponsor Brooklyn (marchio della Perfetti) e dagli enti locali., la competizione si tenne dal 1970 al 2010.\nIl \"Memorial Elia Dal Re\" \u00e8 stata una corsa in linea maschile di ciclismo su strada riservata alla categoria Under 23 disputata in cinque edizioni tra il 2009 e il 2013 nella frazione di Villanova di Ravenna.\nAutomobilismo.\nTra il 1923 e il 1927 le strade di Ravenna furono sede di una gara automobilistica di velocit\u00e0: il \u00abCircuito del Savio\u00bb. La manifestazione \u00e8 ricordata ancora oggi perch\u00e9 \u00e8 legata all'abbinamento Ferrari-cavallino rampante. Enzo Ferrari vinse le prime due edizioni a bordo di un'Alfa Romeo.\nNella prima era presente la madre dell'aviatore Francesco Baracca (nato a Lugo, in provincia di Ravenna). La famiglia Baracca aveva messo in palio una Coppa per il vincitore. Al momento della consegna, Enzo Ferrari dichiar\u00f2 la sua ammirazione per l'aviatore lughese. La contessa decise allora di proporgli di adottare come porta fortuna il cavallino rampante sulla sua vettura."}
{"id": "2352733", "revid": "125019", "url": "https://it.wikipedia.org/wiki?curid=2352733", "title": "Oscar Panno", "text": "Cominci\u00f2 a giocare a scacchi nel 1947, all'et\u00e0 di dodici anni, al Club Atl\u00e9tico River Plate; sei anni dopo, a Copenaghen nel 1953, vinse il campionato del mondo juniores (under 20), primo sudamericano a vincere un titolo mondiale. Nello stesso anno vinse il campionato argentino e fu insignito del titolo di maestro internazionale.\nDivenuto grande maestro nel 1955, partecip\u00f2 al torneo interzonale di qualificazione al campionato del mondo del 1957, qualificandosi per il torneo dei candidati, dove tuttavia arriv\u00f2 nono su dieci partecipanti. Fu inoltre campione sudamericano nel 1957 e campione panamericano nel 1958.\nSi ritir\u00f2 virtualmente dalle competizioni tra il 1958 e il 1968, periodo in cui si dedic\u00f2 all'ingegneria civile, ottenendo la laurea a Buenos Aires nel 1962. Al suo ritorno sulla scena scacchistica ottenne diversi risultati importanti, tra cui la vittoria nel torneo di Buenos Aires 1968, una nuova vittoria al campionato sudamericano (1969) e due vittorie nel torneo di Palma di Maiorca (nel 1971 e 1972). Fu inoltre uno dei secondi di Viktor Kor\u010dnoj nel campionato mondiale del 1978 contro Anatolij Karpov.\nPanno ha rappresentato l'Argentina in undici olimpiadi degli scacchi, vincendo cinque medaglie: due individuali (oro a L'Avana 1966 e bronzo a Monaco di Baviera 1958, entrambe in seconda scacchiera) e tre di squadra (argento a Amsterdam 1954, bronzo a Monaco di Baviera 1958 e a Varna 1962)..\nHa dato il nome ad una variante della difesa est-indiana:"}
{"id": "2352735", "revid": "729019", "url": "https://it.wikipedia.org/wiki?curid=2352735", "title": "Michael Brandon (attore 1965)", "text": "Biografia.\nNato nella Contea di Orange in California, fin da ragazzino si dimostra sessualmente precoce, avendo le prime esperienze attorno a dodici anni. Le prime vere esperienze sessuali le ha con una ragazza conosciuta tra i banchi di scuola, colei che attorno ai vent'anni sposa, ma il matrimonio fallisce dopo solo due anni. Dopo il fallimento del suo matrimonio, decide di prendere in mano la propria vita e vivere a pieno la propria sessualit\u00e0 facendo coming out.\nRispondendo ad annuncio trovato sulla rivista \"Frontiers\", inizia la sua carriera come porno attore verso la fine degli anni ottanta, pi\u00f9 precisamente nel 1989. Ben presto diviene noto per le dimensioni del suo pene, a cui affibbia il soprannome \"Monster\", date le sue notevoli dimensioni, 25\u00a0cm. Ma in seguito al successo inizia ad abusare di droghe e alcol, passando un periodo della sua vita in prigione.\nDopo una cura riabilitativa e grazie delle persone attorno a lui, riesce ad uscire dal tunnel della droga. Nel 1999 riprende in mano la propria carriera con successo, nel 2001 apre il proprio sito ufficiale che gli permette di ampliare la propria popolarit\u00e0 ed avere contatti con i suoi fans. Il sito vince per tre anni di fila il Cyber Socket Award come miglior sito porno. Brandon si esibisce nei suoi film principalmente come attivo dominante ma pratica anche sesso orale e anale da passivo.\nDopo aver lavorato per i pi\u00f9 importanti e noti studi della settore, nel 2001 inizia a collaborare con i Raging Stallion Studios. Nel 2002 vince un Grabby Award come miglior performer, nella stessa categoria vince un GayVN Award, premio che si aggiudica per due anni di fila. Sempre nel 2002 inizia l'attivit\u00e0 di produttore diventando co-proprietario dei Raging Stallion Studios e creando una propria linea di film chiamata Monster Bang, in onore del suo pene, caratterizzata da film pi\u00f9 aggressivi e brutali. Nel 2003 inizia una nuova esperienza lavorativa, debuttando come regista con il film \"Pokin' in the Boy's Room\". Oltre alla continua carriera di porno attore, Brandon diviene un vero e proprio imprenditore, toccando e curando ogni aspetto della produzione di un film porno, nel frattempo lancia una linea di giocattoli sessuali, tra cui un dildo realizzato sulle sue reali misure.\nNel 2006 viene inserito nella Hall of Fame durante l'ottava edizione dei GayVN Award per il suo alto contribuito nel settore hard, inserendolo di diritto tra le leggende della pornografia gay.\nDopo anni passati a fare da portavoce in campagne contro l'abuso di metanfetamina, nel 2008 ricasca nel tunnel della droga diventando dipendente da crystal meth. Entra in un centro per disintossicarsi e ne esce ripulito pronto a tornare al lavoro. Brandon si \u00e8 detto profondamente amareggiato per il suo comportamento e nutre sensi di colpa nei confronti dei propri fan e delle persone a lui care."}
{"id": "2352736", "revid": "287204", "url": "https://it.wikipedia.org/wiki?curid=2352736", "title": "Adriano in Siria", "text": ""}
{"id": "2352743", "revid": "125200623", "url": "https://it.wikipedia.org/wiki?curid=2352743", "title": "Gran Premio del Giappone 1990", "text": "Il Gran Premio del Giappone 1990 \u00e8 stato un Gran Premio di Formula 1 disputato il 21 ottobre 1990 al circuito di Suzuka. La gara \u00e8 stata vinta da Nelson Piquet su Benetton e ha visto la conquista del secondo titolo mondiale piloti da parte di Ayrton Senna, dopo che il brasiliano era stato coinvolto in un controverso incidente con il rivale Alain Prost.\nQualifiche.\nSenna conquista la pole position davanti al rivale per il Campionato Prost, che \u00e8 obbligato a vincere la gara se vuole mantenere aperta la lotta per il titolo piloti. Senna \u00e8 per\u00f2 scontento della posizione riservata al poleman, posta sul lato sporco della pista, e chiede ai commissari di gara di spostarla; la sua richiesta viene per\u00f2 rifiutata, su pressioni del presidente della FIA Jean-Marie Balestre.\nGara.\nCome previsto da Senna, Prost parte bene dal lato pulito della pista, superando il brasiliano. Arrivato alla prima curva, Senna mantiene la traiettoria interna, incurante della presenza del francese; i due finiscono per toccarsi, con la McLaren che tampona la Ferrari, spedendola nella via di fuga. La manovra di Senna dester\u00e0 grandissime polemiche, riaccendendo la rivalit\u00e0 tra il brasiliano e Prost, ma la FIA, contrariamente a quanto fatto l'anno precedente non sanzioner\u00e0 nessuno dei due piloti, considerando l'accaduto come un incidente di gara. Il ritiro di Prost d\u00e0 a Senna la certezza matematica della conquista del titolo iridato; la McLaren, nonostante il ritiro di entrambi i piloti, conquista il Campionato Costruttori con una gara di anticipo. Circa un anno dopo, Senna ammise pubblicamente di aver deliberatamente voluto tamponare Prost al fine di vendicarsi dei fatti avvenuti, sempre in Giappone, un anno prima.\nLa gara vede invece la prima vittoria di Nelson Piquet dal Gran Premio d'Italia 1987 e la prima doppietta della Benetton; il brasiliano approfitta dei ritiri di Berger e Mansell per tagliare il traguardo in prima posizione davanti al connazionale Moreno e ad Aguri Suzuki, al primo podio in carriera nella gara di casa."}
{"id": "2352755", "revid": "151034", "url": "https://it.wikipedia.org/wiki?curid=2352755", "title": "Confessioni di un italiano", "text": ""}
{"id": "2352757", "revid": "15756", "url": "https://it.wikipedia.org/wiki?curid=2352757", "title": "Monti Lebombo", "text": "I Monti Lebombo o Lubombo sono una lunga e stretta catena montuosa di modesta altitudine dell'Africa sud-orientale. Si estendono per circa 800\u00a0km in direzione nord-sud e sono composti da rocce vulcaniche. L'altitudine media \u00e8 di circa 600 metri sopra il livello del mare; il punto pi\u00f9 alto \u00e8 il Monte Mananga al confine tra la provincia di Mpumalanga e lo Swaziland che arriva a circa 760 metri. Il nome deriva dalla parola Zulu, \"Ubombo\", che significa \"grande naso\".\nDescrizione.\nI monti Lebombo formano il confine:\nIl limite nord \u00e8 costituito dalla valle del fiume Luvuvhu (detto anche Pafuri) nel nord della provincia del Limpopo, mentre il limite sud lo si pu\u00f2 collocare a nord della cittadina di Hluhluwe nei pressi del lago di Santa Lucia.\nLa catena \u00e8 attraversata da un certo numero di fiumi che fluiscono in direzione ovest-est, ma nessun fiume di carattere perenne si origina su queste montagne. Fra i fiumi che le attraversano citiamo: il Mkuze, il Komati, l'Olifants, il Pongola, l'Ingwavuma (o Ngwavuma), e l'Usutu (o Maputo), che formano numerose gole. In una di queste gole sul fiume Pongola, presso la citt\u00e0 di Jozini, \u00e8 stata realizzata una grande diga.\nLa vegetazione \u00e8 in gran parte quella tipica delle foreste tropicali e della savana. Sulle pendici ben drenate si trovano degli alberi tipici di questa zona come \"Androstachys johnsonii\", una pianta dell'ordine delle Malpighiales, da cui si ricava un legname detto \"mecruss\u00e9\" molto duro ed utilizzato per pavimentazione. Altre piante tipiche di queste montagne sono: la Khaya, una specie della famiglia delle Meliaceae che predilige le valli strette e ombreggiate, da cui si ricava un legname detto \"mogano africano\"; l'\"Encephalartos lebomboensis\", una cicade endemica a portamento arborescente.\nNel territorio dei Lebombo si trovano diverse citt\u00e0:\nLa zona dei monti Lebombo a nord del fiume Komati, sul versante sudafricano, fa parte del Parco nazionale Kruger.\nNella parte meridionale dei Lebombo, nel territorio della municipalit\u00e0 di Jozini, nel KwaZulu-Natal presso il confine con lo Swaziland, all'interno di un sito del Neolitico, chiamato \"Border Cave\", \u00e8 stato rinvenuto un manufatto, detto Osso di Lebombo, datato circa al 35.000 a.C., che rappresenta probabilmente il pi\u00f9 antico calendario lunare esistente."}
{"id": "2352760", "revid": "287204", "url": "https://it.wikipedia.org/wiki?curid=2352760", "title": "Lega Nazionale A 1945-1946 (hockey su ghiaccio)", "text": "La stagione 1945-1946 \u00e8 stata l'ottava del campionato svizzero di hockey su ghiaccio di LNA, e ha visto campione l'HC Davos."}
{"id": "2352765", "revid": "381021", "url": "https://it.wikipedia.org/wiki?curid=2352765", "title": "Francesco De Masi", "text": ""}
{"id": "2352766", "revid": "1442080", "url": "https://it.wikipedia.org/wiki?curid=2352766", "title": "Eugenio Maria Bortolini", "text": "Formazione.\nSi laurea, nel 1991 in Lingue e Letterature straniere a Bologna, docente-formatore e consulente senior in Teatro d'impresa; \u00e8 autore SIAE - sezione Opere Drammatiche e Opere Radiotelevisive\".\" \n\u00c8 Direttore Artistico del Teatro San Salvatore di Bologna.\nTeatro.\nInizia la sua attivit\u00e0 artistica negli anni 1980: si forma nella \"bottega teatrale\" con Vittorio Gassman. Attore della Compagnia \"Amici di Louis\" del Teatro San Salvatore di Bologna, dal 2008, \u00e8 Direttore Artistico della \"Compagnia Teatrale \"che ha sede nello stesso teatro. Dal 2003 al 2008, \u00e8 il referente artistico per il Gabinetto Regionale di Polizia Scientifica di Bologna e scrive, insieme al Dott. Geo Ceccaroli, comandante del Dipartimento, la pi\u00e9ce teatrale \"Crime Lab: indagine di un crimine\", che interpreta. Nel 2006, scrive e dirige lo script teatrale, \"C'era una volta... (forse erano due)\", testo sperimentale per l'educazione teatrale dei diversamente abili, e \"La cartolina\" una commedia brillante in due atti con la quale porta in scena un gruppo di 11 attori disabili. Nel 2009, scrive, insieme a Giovanni Gotti, \"L'enigma della lapide (Un giallo nella storia)\", un giallo teatrale su Aelia Laelia, la pietra di Bologna. Nel cast, tra gli altri, anche Pippo Santonastaso ed Eraldo Turra. Nell'estate 2011, presenta il giallo comico \"L'enigma della tela (Un giallo nell'arte)\", che tratta del processo per avvelenamento di Elisabetta Sirani, del quale cura anche la regia. Ha recentemente rappresentato al Teatro Duse di Bologna, la commedia brillante \"Una scelta non...Chiara\" di Giovanni Gotti ed Eugenio M. Bortolini, con Andrea Santonastaso, Anastasia Kuzmina (ballerina) e Jessica Tonelli. In collaborazione con l'Institut Lumi\u00e8re di Lione, ha scritto e realizzato uno spettacolo sui Fratelli Lumiere organizzato dalla Cineteca di Bologna. Ha fatto la regia dello spettacolo \"Risate dal futuro\" con gli artisti Malandrino e Veronica che ha debuttato nel dicembre 2018 al teatro Dehon di Bologna; sempre con Malandrino&amp;Veronica, ha scritto i testi per visite guidate spettacolarizzate al Museo Civico Medievale di Bologna e al Museo del Risorgimento di Bologna. \nAttualmente, sta allestendo diversi lavori che debutteranno nella Stagione teatrale 2021/22\nUniversit\u00e0.\nCollabora nella stesura e nella realizzazione di alcuni seminari, lezioni ed esercitazioni per la Scientifica tenuti presso le Universit\u00e0 di Ferrara, Urbino e Padova, nelle facolt\u00e0 di Giurisprudenza, Criminologia. Nel 2005, con il suo dramma poliziesco \"Giulietta ROMEO\" partecipa, a Padova, al II Convegno Nazionale \"La rapina, il rapinatore e la sua vittima\u2019\", organizzato dall'Universit\u00e0 degli Studi di Padova - Dipartimento di Sociologia. \n\u00c8 docente, dal 2005, all'Universit\u00e0 degli Studi di Urbino, con seminari di \"Tecniche di espressione verbale\", per la facolt\u00e0 di Giurisprudenza\nCinema e Televisione.\nNel 1989 \u00e8 co-sceneggiatore e co-protagonista del corto \"Troito\" di William Strali, che partecipa con successo a \"Bologna Spazio-Aperto 89\". Nel 1994 scrive la sceneggiatura del corto \"3SU4\" che interpreta, come protagonista, nel 2000, per la regia di Marco Iaboli. Nel 2006 collabora alla scrittura della sceneggiatura del corto cinematografico \"Non oltrepassare\", che viene presentato a Palazzo d'Accursio nel corso della Grande Festa della Musica e della Genetica, tenutasi nel mese di maggio 2007, organizzata dalla European Genetics Foundation, in collaborazione con il Comune di Bologna. Nel 2010 scrive e gira un medio-metraggio dal titolo \u201cOltre il video\u201d, sul mondo della disabilit\u00e0, con il contributo della Fondazione del Monte di Bologna e Ravenna. \nPer la Polizia Postale, nel marzo 2010, segue la regia del video promozionale nell'ambito dell'iniziativa nazionale \"1\u00aa giornata per la sicurezza nel web\" con Alex Zanardi Gaetano Curreri degli STADIO, e Paolo Cevoli. \n\u00c8 testimonial negli spot della Bertolli, per il mercato olandese e belga. (Bertolli Commercial 2010 e Co.Ta.BO insieme a Linda Santaguida). \n\u00c8 ideatore e conduttore, dal 2011, del format televisivo \"CLAP...CLAP\" il talk show dedicato al teatro e all'arte in Emilia-Romagna, per Nuova Rete (Digit. terrestre 110). \nPartecipa, come attore, alla fiction La Certosa di Parma per la regia di Cinzia Th. Torrini prodotto da RAI 1, in coproduzione con France 3. \nNel 2014 gira, al \"Billionaire Malindi Beach\" di Flavio Briatore, in Kenya, intitolato \"Trip Coach\" programma/reality sul turismo.\nPartecipa, come autore, per RAI3 ad una puntata di Amore criminale, storie di donne vittime della violenza maschile, condotto da Barbara De Rossi. \nE' attore nel film per la tv tedesca \"Urlaub mit mama\" della ARD con Anja Kling per la regia di Florian Froschmayer. \nGira la webserie B.A.R. () come protagonista, insieme a Andrea Santonastaso e Lorenzo Ansaloni. \n\u00c8 testimonial negli spot della Co.Ta.BO Taxi Bologna. \nLavora nella serie L'ispettore Coliandro dei Manetti Bros. - RAI2. \nE' attore nel film Diabolik dei Manetti Bros. in uscita nelle sale in dicembre 2021\nE' attore nel film \"Vecchie canaglie\" di Chiara Sani, con Lino Banfi, in uscita nelle sale nel febbraio 2022\nInternet.\nHa partecipato alla piattaforma digitale Sinarra.tv raccontando \"Lolita\" e \"Una pura formalit\u00e0\"."}
{"id": "2352769", "revid": "287204", "url": "https://it.wikipedia.org/wiki?curid=2352769", "title": "La Grenouillere", "text": ""}
{"id": "2352775", "revid": "119879908", "url": "https://it.wikipedia.org/wiki?curid=2352775", "title": "Benz Tropfenwagen", "text": "La Benz Tropfenwagen era un'autovettura da competizione prodotta nel 1923 dalla Casa automobilistica tedesca Benz &amp; Cie.\nStoria e caratteristiche.\nLa storia della \"Benz Tropfenwagen\" nasce dall'insuccesso di un'altra \"Tropfenwagen\": nel 1921, infatti, un piccolo costruttore austriaco, Edmund Rumpler, present\u00f2 al Salone dell'automobile di Berlino la Rumpler Tropfenwagen, una vettura per uso stradale dotata di carrozzeria a forma di goccia, ma non ancora affusolata come sarebbe stato il modello Benz. Tale vettura non ottenne un gran successo ma i vertici Benz ne trassero ispirazione e nel 1923, con la consulenza di Ferdinand Porsche, costru\u00ec la prima di una piccola serie di vetture per uso agonistico. Le linee della \"Benz Tropfenwagen\" costituivano un'estremizzazione delle linee proposte da Edmund Rumpler due anni prima. Il modello Benz era molto pi\u00f9 basso ed affusolato e, visto di profilo sembrava proprio a forma di goccia (in tedesco \"Tropfen\" significa \"goccia\"). Nonostante il fiasco di Rumpler avesse imposto rigorosamente di non produrre la \"Tropfenwagen\" in serie, furono in molti a desiderare che ci\u00f2 avvenisse, ma invano. La \"Tropfenwagen\" venne utilizzata unicamente a scopo agonistico.&lt;br&gt;\nLa \"Tropfenwagen\" montava un propulsore in posizione centrale posteriore, che era all'epoca un vero gioiello della tecnica: Si trattava di un 6 cilindri in linea da 1997 cm\u00b3 (alesaggio e corsa: 65x100 mm), con distribuzione bialbero in testa e quattro valvole per cilindro. Queste ultime erano soluzioni tecniche molto avanzate per l'epoca. Con un rapporto di compressione pari a 5.8:1 e l'alimentazione affidata a due carburatori Zenith, la \"Tropfenwagen\" erogava una potenza massima di 80 CV a 4500 giri/min, che in seguito sarebbe stata portata a 90 CV a 5000 giri/min.&lt;br&gt;\nIl peso ridotto della vettura (solo 750 kg) consent\u00ec il raggiungimento di una velocit\u00e0 massima di 160 km/h.&lt;br&gt;\nNonostante gli indubbi contenuti tecnici, la \"Tropfenwagen\" stent\u00f2 ad affermarsi nelle competizioni ed il suo miglior risultato fu un quarto posto ottenuto sul circuito di Monza al suo esordio, il 9 settembre 1923. Il pilota era l'italiano Nando Minoia.&lt;br&gt;\nComplessivamente furono quattro le \"Benz Tropfenwagen\" prodotte."}
{"id": "2352783", "revid": "670021", "url": "https://it.wikipedia.org/wiki?curid=2352783", "title": "Unione Reno Galliera", "text": "L'Unione Reno Galliera \u00e8 una unione di comuni che nasce dall'accordo tra otto comuni italiani della citt\u00e0 metropolitana di Bologna.\nIl loro territorio, costeggiato dal fiume Reno, si estende a nord del capoluogo, sviluppandosi verso Ferrara. Ne fanno parte Argelato, Bentivoglio, Castello d'Argile, Castel Maggiore, Galliera, Pieve di Cento, San Giorgio di Piano, San Pietro in Casale.\nNata come associazione nel 2001 diventa Unione di Comuni nel giugno del 2008 trasformandosi a tutti gli effetti in un ente pubblico territoriale dotato di personalit\u00e0 giuridica e governato da un presidente, da una giunta costituita da tutti i sindaci dei comuni aderenti e da un consiglio composto da una rappresentanza dei consigli comunali e dai sindaci stessi.\nIl presidente dell'unione \u00e8 Claudio Pezzoli. L'unione comprende un'area di 295,56\u00a0km\u00b2 nella quale risiedono 72.804 abitanti.\nScopo.\nI comuni aderenti hanno affidato all'Unione i seguenti servizi: polizia municipale, protezione civile, servizi alle imprese, servizi informatici, gestione del personale, pianificazione territoriale e urbanistica.\nLa gestione dei vari servizi \u00e8 decentrata in alcuni paesi:"}
{"id": "2352790", "revid": "287204", "url": "https://it.wikipedia.org/wiki?curid=2352790", "title": "\u02bfUmar Khayy\u0101m", "text": "Il nome completo - traslitterato anche come \u02bfOmar \u1e2aayyam o, pi\u00f9 spesso, Omar Khayyam - cos\u00ec come compare nell'intestazione della sua opera maggiore, \u00e8 Ghiy\u0101th al-D\u012bn Ab\u016b l-Fat\u1e25 \u02bfUmar ibn Ibr\u0101h\u012bm al-N\u012bs\u0101b\u016br\u012b al-Khayy\u0101m\u012b (o al-Khayy\u0101m). L'ultima denominazione significa \"costruttore di tende\", probabile attivit\u00e0 di suo padre Ibr\u0101h\u012bm.\nBiografia.\nEra di etnia tag\u00ecca. La sua vita fu fortemente influenzata dagli eventi politici del periodo di instabilit\u00e0 nel quale visse, periodo dell'invasione della Siria, della Mesopotamia e della Persia da parte dei Turchi Selgiuchidi, vari sconvolgimenti sociali conseguenti, nonch\u00e9 aspri conflitti religiosi. Pot\u00e9, quindi, dedicarsi agli studi solo nei periodi nei quali riusciva a procurarsi la protezione di un potente. Nonostante le difficolt\u00e0 del tempo riesce a scrivere vari libri su aritmetica, algebra e musica prima dei venticinque anni. Nel 1070 si trasferisce a Samarcanda dove viene protetto dal giurista Ab\u016b \u1e6c\u0101hir e riesce a scrivere il \"Trattato sulla dimostrazione dei problemi di algebra (Maq\u0101la fi l-jabr wa l-muq\u0101bala)\", il suo libro pi\u00f9 importante.\nNel 1073 viene invitato dallo Sh\u0101h Jal\u0101l al-D\u012bn Maliksh\u0101h il Selgiuchide (Malik-Shah) (1072-1092) ad I\u1e63fah\u0101n per fondarvi un osservatorio astronomico. Qui per 18 anni si dedic\u00f2 alla compilazione di accurate tavole astronomiche ed alla riforma del calendario. Questa opera venne conclusa nel 1079 ed in tale anno viene fatta cominciare la cosiddetta era \"Jal\u0101l\u012b\" (da Jal\u0101l al-d\u012bn). Il calendario definito risulta sensibilmente superiore a quello giuliano e pi\u00f9 accurato del ben posteriore calendario gregoriano, sebbene il calcolo effettivo sia pi\u00f9 complesso; la lunghezza prevista per l'anno viene fornita come 1029983/2820 giorni, con uno scostamento di meno di quattro ore, contro i 730485/2000 del calendario gregoriano.\nNel 1092 muore Malik-Shah e si conclude il precedente periodo di tranquillit\u00e0, mentre il suo grande visir Ni\u1e93\u0101m al-Mulk viene ucciso dai cosiddetti \"Assassini\", seguaci di una setta ismailita. I fondi per l'osservatorio vengono a mancare e la riforma del calendario non si realizza con pienezza. Inoltre il lavoro scientifico di \u02bfOmar Khayy\u0101m viene attaccato dai musulmani sunniti, in quanto non conforme alle norme della fede. Nel 1118 Sanjar, terzogenito di Maliksh\u0101h, si impadronisce dell'intero Impero selgiuchide e fonda a Merv un centro di studi; \u02bfOmar Khayy\u0101m viene invitato in questo centro e qui potr\u00e0 ancora concentrarsi sui suoi studi. A partire da un problema geometrico giunge a porsi il problema della soluzione dell'equazione cubica\nformula_1\nDi questa equazione trova una soluzione numerica approssimata e stabilisce che questa equazione pu\u00f2 essere risolta mediante le coniche ma non \u00e8 risolvibile facendo uso esclusivamente di riga e compasso, in tal modo anticipando un risultato di 750 anni dopo. Egli, inoltre, imposta in modo molto generale la problematica della trasformazione dei problemi geometrici in problemi algebrici e della soluzione delle equazioni cubiche. Si rende conto che le equazioni cubiche possono avere soluzioni multiple, precedendo i lavori degli algebristi rinascimentali italiani. Khayy\u0101m si occupa anche del Triangolo di Tartaglia e dei coefficienti binomiali, seguendo in questo al-Karaji. Affronta anche le difficolt\u00e0 poste dal V postulato di Euclide e dimostra, inconsapevolmente, alcune propriet\u00e0 delle geometrie non-euclidee. Studia poi i problemi dei rapporti giungendo a dimostrare l'equivalenza tra uguaglianza dei rapporti secondo Eudosso ed Euclide e quella dovuta ad al-Mahani, basata sulle frazioni continue.\nLe \"Rub\u02bfayy\u0101t\".\nAl di fuori degli ambienti matematici \u02bfOmar Khayy\u0101m \u00e8 noto nella storia della letteratura persiana per la sua attivit\u00e0 poetica, bench\u00e9 appaia certo che non fu un poeta di professione: probabilmente componeva nei ritagli di tempo e per un pubblico ristretto di amici e intenditori. Sotto questo aspetto \u00e8 noto per le bellissime \"Quartine\" (arabo \u0631\u0628\u0627\u0639\u06cc\u0627\u062a, Rub\u02bfayy\u0101t), nelle quali spesso si riversa lo spirito critico e corrosivamente ironico dello scienziato \"insoddisfatto\" del piano della creazione. In effetti, se \u00e8 vero che le Quartine sono dedicate soprattutto al motivo del vino e all'esaltazione del \"vizio\" bacchico, contengono pure altri temi, assai pi\u00f9 profondi, come ad esempio: una meditazione originale sulla morte e sui limiti della ragione umana \"impotente\" di fronte al mistero dell'esistenza; un rimprovero, spesso rancoroso, a Dio, il cui progetto creativo \u00e8 accusato di irrazionalit\u00e0 e incoerenza; un feroce attacco al bigottismo e all'ipocrisia dei religiosi e al Corano non immune tuttavia da un sostanziale edonismo e da una visione materialistica e finanche atomistica della realt\u00e0.\nCirca 100 quartine furono tradotte in inglese da Edward Fitzgerald nel 1859, che ne diede una interpretazione in chiave edonistica ed epicurea (sebbene l'etica epicurea, storicamente ed al contrario di quanto afferma la comune vulgata, sia in verit\u00e0 ascetica, volta all'azzeramento di quei fattori che tormentano la mente ed il corpo) ottenendo - malgrado la loro scarsa fedelt\u00e0 al testo originario - una vasta popolarit\u00e0 che fin\u00ec per oscurare la profonda attivit\u00e0 scientifica di Khayyam. Una seconda traduzione di poco posteriore, in francese ad opera di Jean Baptiste Nicolas e contenente oltre 400 quartine, metteva in luce invece una forte vena mistico-religiosa. Una traduzione di grande pregio \u00e8 quella dell'italiano Alessandro Bausani (vedi Bibliografia). Questo genere di composizioni \u00e8 sempre stato assai diffuso nella letteratura persiana, dagli inizi ad oggi. L'estensione del \"corpus khayyamiano\" \u00e8 tuttavia materia di discussioni e controversie non ancora risolte: i non pochi manoscritti contengono dalle poche decine fino a un migliaio di quartine.\nSecondo alcuni studiosi europei in realt\u00e0 non pi\u00f9 di 30 quartine sono a lui attribuibili con sicurezza, qualcuno ha addirittura ipotizzato che Khayyam altro non sarebbe che un nome o \"etichetta di prestigio\" apposta a raccolte di versi di vasta circolazione e di varia origine; secondo altri le quartine autentiche sarebbero invece diverse centinaia. Varie sono pure le opinioni sulla lettura della sua opera: secondo alcuni i temi sono quelli apparenti, cio\u00e8 quelli di uno scetticismo radicale, legato anche alla considerazione della caducit\u00e0 delle cose umane, e il tema del \"carpe diem\"; secondo altri i temi apparenti nascondono contenuti mistici e le immagini erotiche e soprattutto bacchiche sarebbero da interpretarsi allegoricamente. Una traduzione parziale di sue quartine fu eseguita dal poeta olandese Jan Hendrik Leopold.. Alcune delle sue quartine sono state musicate dalla compositrice russa Sofija Asgatovna Gubajdulina e nel 2005 da Bob Salmieri che ne ha realizzato un lavoro discografico con l\"ensamble\" Milagro acustico. Le \"Rub'ayy\u0101t\" sono anche legate al celebre caso dell'dell'uomo di Somerton poich\u00e9 l'uomo (che la polizia australiana non \u00e8 mai riuscita a identificare) aveva nella tasca dei pantaloni un pezzo strappato di una pagina di queste poesie ;la vicenda \u00e8 anche nota col nome di caso Tamam Shud ,appunto una delle poesie di Omar Khayy\u0101m."}
{"id": "2352791", "revid": "767487", "url": "https://it.wikipedia.org/wiki?curid=2352791", "title": "Tiberio Condello", "text": "Biografia.\nEmigrato a 17 anni negli Stati Uniti d'America pot\u00e9 esprimere la sua tendenza artistica come protagonista di alcuni film e, nello stesso tempo, lavorare nei teatri di prosa. Determinante a tale scopo risult\u00f2 l'incontro con altri emigrati famosi come Rodolfo Valentino e Beniamino Gigli.\nAl teatro di Boston interpret\u00f2 in lingua italiana il ruolo di Amleto nell'omonimo dramma di William Shakespeare. \nNel 1929 si diplom\u00f2 alla Columbia University di New York, dove fond\u00f2 una filodrammatica.\nIntanto il regista cinematografico Robert Vignola, avendo bisogno di un giovane per un suo film, chiam\u00f2 Condello a Hollywood e gli attribu\u00ec il nome d'arte Tiberius Florentino. Con Vignola in un anno interpret\u00f2 cinque film.\nAbbandonato il cinema, per le sue doti di poliglotta fu chiamato ad insegnare lingue prima a New York e poi a Boston. Qui, assieme ad illustri personalit\u00e0, fond\u00f2 due organizzazioni letterarie. Conseguito il titolo di Master of Arts fu nominato professore ordinario di lingue antiche all'Universit\u00e0 Harvard, prima di occupare una cattedra all'Universit\u00e0 di Cambridge fino al 1945.\nDopo la guerra si trasfer\u00ec con la moglie a Hollywood e nel 1962 decise di tornare in Italia per tradurre e riordinare alcune sue opere. Nello stesso anno per\u00ec in un incidente stradale mentre si recava a Roma.\nSua \u00e8 una silloge dedicata al paese natio, Taurianova"}
{"id": "2352795", "revid": "287204", "url": "https://it.wikipedia.org/wiki?curid=2352795", "title": "Lega Nazionale A 1946-1947 (hockey su ghiaccio)", "text": "La stagione 1946-1947 \u00e8 stata la nona del campionato svizzero di hockey su ghiaccio di LNA, e ha visto campione l'HC Davos. Il campionato \u00e8 stato allargato ad otto squadre, con il ripescaggio del Grasshopper Club und K\u00fcsnacht Lions.\nFinale.\nL'HC Davos sconfigge gli Z\u00fcrcher SC 8-1 e 4-2 e diventa campione nazionale.\nSpareggio.\nIl SC Bern sconfigge 11-6, 8-9 e 5-0 i Grasshopper Club und K\u00fcsnacht Lions e mantiene il posto in LNA.\nSpareggio promozione/relegazione.\nI Grasshopper Z\u00fcrich sconfiggono l'HC Coira 5-3 e restano in prima divisione."}
{"id": "2352798", "revid": "15756", "url": "https://it.wikipedia.org/wiki?curid=2352798", "title": "Falcon 1", "text": "Il Falcon 1 \u00e8 un veicolo di lancio orbitale progettato e fabbricato da SpaceX tra il 2008 e il 2009. Il 28 settembre 2008, durante il suo quarto lancio di prova, \u00e8 diventato il primo razzo a raggiungere con successo l'orbita terrestre bassa finanziato completamente da privati.\n\u00c8 un razzo orbitale a due stadi che usa come carburante ossigeno liquido e RP-1 per entrambi gli stadi. Il primo \u00e8 spinto da un unico motore di classe Merlin ed il secondo da un unico razzo di classe Kestrel.\nIl veicolo \u00e8 stato lanciato per cinque volte, riuscendo a raggiungere l'orbita durante il quarto tentativo nel settembre 2008, con della zavorra al posto del carico utile. Il 14 luglio 2009 il Falcon 1 esegu\u00ec l'ultimo volo portando in orbita il satellite malese , durante il primo lancio commerciale di SpaceX. Dopo il quinto lancio \u00e8 stato sostituito dal Falcon 9.\nEra stata annunciata una versione migliorata, il Falcon 1e, ma lo sviluppo di questa missione fu cancellato in favore del Falcon 9. In particolare, nel maggio 2012 la SpaceX dichiar\u00f2 di voler trasferire sui Falcon 9 i carichi che avrebbero dovuto volare sui Falcon 1, utilizzando il loro spazio di carico secondario.\nProgetto.\nSecondo SpaceX, il Falcon 1 \u00e8 stato disegnato per ridurre al minimo i costi di lancio in orbita di satelliti, aumentare il rendimento e migliorare le condizioni di volo e il tempo di lancio. \u00c8 anche destinato a verificare i componenti e i concetti di progettazione strutturale che verranno riutilizzati per Falcon 9.\nDurante il lancio, il motore del primo stadio (Merlin) viene acceso a piena potenza, mentre il lanciatore viene controllato e tutti i sistemi verificati dal computer di bordo. Se i sistemi stanno operando correttamente, il razzo viene liberato e lascia la torre di lancio in circa 7 secondi. Il motore del primo stadio esaurisce il carburante in poco meno di 3 minuti, dopo la separazione tra gli stadi viene effettuata contemporaneamente con bulloni esplosivi e in maniera pneumatica. Il motore Kestrel del secondo stadio rimane acceso per 6 minuti, portando il carico in orbita bassa, una volta completato l'inserimento orbitale il motore pu\u00f2 essere acceso pi\u00f9 volte per portare il carico utile nell'orbita desiderata.\nPrimo Stadio.\nIl primo stadio \u00e8 costruito con una lega di alluminio saldato con il metodo FSW. Presenta una comune paratia che separa il serbatoio dell'ossigeno liquido da quello del cherosene, inoltre funge da stabilizzatore di pressione durante il volo. Pu\u00f2 essere trasportato con sicurezza senza pressurizzazioni (come succede per il pi\u00f9 pesante Delta II) ma guadagna maggiore robustezza quando viene pressurizzato per il volo (come per l'Atlas II, che per\u00f2 non poteva essere trasportato non pressurizzato). \nIl progetto risultante ha il pi\u00f9 alto rapporto potenza-peso di tutti gli odierni primi stadi.\nSecondo stadio.\nI serbatoi del secondo stadio vengono costruiti con una lega di alluminio-litio in grado di sopportare temperature criogeniche. Il sistema di pressurizzazione ad elio si occupa di pompare il propellente al motore e fornire gas ai razzi di manovra, e viene usato quando si \u00e8 a gravit\u00e0 zero per accumulare il carburante sul fondo del serbatoio prima di riaccendere il motore.\nIl motore Kestrel \u00e8 dotato di un dissipatore di calore al titanio per trasferire il calore in eccesso all'elio, aumentandone notevolmente il rendimento. I serbatoi a pressione, costruiti dalla Arde corporation, sono gli stessi usati nel razzo vettore Delta IV e sono formati da uno strato in lega Inconel ricoperto di materiale composito.\nRiutilizzabilit\u00e0.\nEra stato pianificato di recuperare il primo stadio per mezzo di un paracadute per un eventuale riutilizzo, ma questa possibilit\u00e0 non \u00e8 mai stata dimostrata. Al contrario non sono mai stati fatti piani per il riutilizzo del secondo stadio.\nOperazioni.\nAl lancio, il motore del primo stadio \u00e8 acceso e portato alla spinta massima mentre il razzo \u00e8 ancora ancorato alla piattaforma in modo da verificare che non ci siano problemi prima del lancio effettivo. Se tutti i dati sono nella norma il razzo \u00e8 rilasciato dalla rampa e lascia la torre di lancio in sette secondi. Il primo stadio rimane acceso per due minuti e 49 secondi. La separazione degli stadi \u00e8 ottenuta sia per mezzo di un sistema pneumatico sia con bulloni esplosivi.\nIl secondo stadio rimane acceso per circa sei minuti, inserendo il carico in orbita bassa. Il motore Kestrel del secondo stadio pu\u00f2 essere acceso pi\u00f9 volte.\nFinanziamenti privati.\nIl Falcon 1 \u00e8 stato sviluppato con finanziamenti privati. L'unico altro veicolo per il lancio orbitale interamente finanziato da privati \u00e8 il Pegasus, lanciato per la prima volta nel 1990; tuttavia, quest'ultimo richiede un grande aereo come primo stadio.\nIl Falcon 1 \u00e8 anche il primo razzo orbitale parzialmente riutilizzabile ad essere sviluppato senza fondi pubblici. Mentre lo sviluppo del Falcon 1 \u00e8 stato finanziato da privati, i primi due lanci furono acquistati dal Dipartimento della Difesa degli Stati Uniti durante un programma per valutare nuovi veicoli da lancio da impiegare per conto della DARPA.\nListino prezzi.\nSpaceX \u00e8 uno dei pochi operatori per sistemi di lancio che comunicano i prezzi di lancio al pubblico. \u00c8 stato pubblicizzato che costruire un Falcon 1 sarebbe costato 5,9 milioni di dollari nel 2005 (7.3 al netto dell'inflazione nel 2012). Dal 2006 al 2007 il prezzo stimato per un razzo operativo \u00e8 stato di 6,7 milioni di dollari. Alla fine del 2009 SpaceX annunci\u00f2 che la versione 1 e 1e del lanciatore sarebbero costate rispettivamente 7 e 8.5 milioni di dollari, con piccoli sconti in caso di lanci multipli. Nel 2012 \u00e8 stato annunciato che i carichi che avrebbero dovuto volare con il Falcon 1 saranno lanciati come carichi secondari di Falcon 9.\nLanci.\nSiti di lancio.\nTutti i lanci sono stati effettuati dall'atollo di Kwajalein, sfruttando la struttura di lancio di SpaceX sull'isola di Omelek e le infrastrutture messe a disposizione dal vicino Reagan Test Site. Tutti i lanci futuri del Falcon 1 gi\u00e0 pubblicati sul manifesto di lancio di SpaceX sono previsti nel medesimo sito.\nAltri siti proposti per il lancio di Falcon 1 sono stati:\nPrimo lancio.\nIl volo inaugurale del Falcon 1 fu effettuato il 24 marzo 2006 alle 22:30 UTC (9:30 ora locale). Fall\u00ec dopo appena un minuto di volo a causa di una perdita in un condotto di carburante ed al conseguente incendio. Il lancio fu eseguito nella base di lancio della SpaceX sull'isola di Omelek, nelle Isole Marshall.\nIl lancio fu rinviato diverse volte a causa di vari inconvenienti tecnici. Problemi di pianificazione, a causa del lancio nella base aerea di Vandenberg del missile Titan IV, causarono ulteriori ritardi e lo spostamento del sito al Reagan Test Site nell'atollo di Kwajalein. Il primo volo, programmato per il 19 dicembre 2005, fu annullato quando una valvola difettosa caus\u00f2 una depressurizzazione nel serbatoio del carburante del primo stadio ed un conseguente danno strutturale. Dopo la sostituzione del primo stadio, il Falcon 1 pot\u00e9 essere lanciato. Il carico, trasportato per conto della DARPA, era un FalconSat-2 della United States Air Force Academy, il cui compito era di misurare i fenomeni che riguardavano il plasma nello spazio.\nIl veicolo inizi\u00f2 un movimento di rollio dopo il decollo, come si vede dai video, sussultando leggermente, e dopo 26 secondi dalla partenza and\u00f2 rapidamente in picchiata. Quindici secondi dopo il razzo si schiant\u00f2 su una scogliera deserta a circa 75\u00a0metri dalla zona di lancio. Il carico si separ\u00f2 dal vettore e atterr\u00f2 sull'isola, con danni, secondo i rapporti, che andavano da \"leggero\" a \"significativo\".\nSpaceX inizialmente attribu\u00ec l'incendio a un dado avvitato male nel condotto del carburante. Una successiva analisi da parte della DARPA scopr\u00ec invece che il dado era avvitato correttamente, dal momento che il suo filo di bloccaggio era ancora a posto, ma si era rotto a causa della corrosione.\nSpaceX implement\u00f2 numerose modifiche al progetto del razzo ed al software, in modo da prevenire il verificarsi di nuovo di questi malfunzionamenti. Ci\u00f2 comprese la sostituzione dei componenti meccanici in alluminio con altri in acciaio inossidabile (pi\u00f9 economici ma meno leggeri) e controlli pre-lancio del computer trenta volte pi\u00f9 numerosi rispetto a prima.\nSecondo lancio.\nIl secondo volo di prova fu originariamente previsto per il gennaio 2007, ma fu posticipato per problemi con il secondo stadio. Prima di questa data di lancio, SpaceX ne aveva programmate altre possibili, che andavano dal settembre del 2006 a novembre e a dicembre. A dicembre il lancio fu spostato inizialmente al 9 marzo, ma poi ulteriormente posticipato per problemi di disponibilit\u00e0 del sito, a causa del volo di prova del Minuteman III che sarebbe dovuto rientrare su Kjawalein. Il lancio, previsto il 19 marzo alle 23:00 GMT, ebbe un ritardo di 45 minuti, per poi essere annullato un minuto e due secondi prima delle 23:45 per un problema al ripetitore dati, dato il computer di sicurezza aveva erroneamente scambiato per un errore di trasmissione un ritardo hardware di alcuni millisecondi nel processo. Il tentativo del 20 marzo, programmato per le 23:00 GMT, fu ritardato di 65 minuti per un problema di comunicazioni fra uno dei dispositivi sperimentali NASA presenti nel carico ed il sistema TDRS. Il successivo, il 21 marzo alle 00:05 GMT, fu annullato un secondo prima del lancio e dopo che uno dei motori era gi\u00e0 stato acceso. Si decise comunque di eseguire un altro lancio lo stesso giorno.\nIl razzo fu lanciato con successo alle 01:10 GMT del 21 marzo 2007, trasportando un DemoSat per conto della DARPA e della NASA. Tutto and\u00f2 bene durante il funzionamento del primo stadio, ma durante la separazione di questo, l'anello interstadio all'estremit\u00e0 superiore and\u00f2 a collidere con il cono di scarico del motore del secondo stadio. La collisione avvenne non appena l'ugello del secondo stadio usc\u00ec fuori dall'interstadio, con il primo stadio che ruotava molto pi\u00f9 velocemente del previsto (una velocit\u00e0 angolare effettiva di 2,5 gradi al secondo contro una prevista di non pi\u00f9 di 0,5 gradi al secondo), entrando cos\u00ec in contatto con l'ugello di niobio del secondo stadio. Elon Musk rifer\u00ec che la collisione non sembrava aver causato danni, la ragione per cui si era scelto un rivestimento di niobio anzich\u00e9 uno di carbonio-carbonio rinforzato era proprio quella di prevenire danni problematici in tali incidenti. Subito dopo l'accensione del secondo stadio fu sganciato un modulo di stabilizzazione dal cono del motore, come previsto dalla progettazione. Circa 4 minuti e 20 secondi dopo la partenza, il razzo inizi\u00f2 un'oscillazione conica circolare che crebbe in ampiezza finch\u00e9 non si perse il segnale video. A 5 minuti e un secondo il veicolo inizi\u00f2 a rollare e si perse la telemetria.\nSecondo Elon Musk, il motore del secondo stadio si spense 7 minuti e 15 secondi dopo il lancio per un problema al controllo di rollio. L'ondeggiamento del propellente nel serbatoio di ossigeno liquido aveva aumentato le oscillazioni, che normalmente si sarebbero dovute smorzare per mezzo del controllo di spinta direzionale del secondo stadio; la collisione con il secondo ugello durante la separazione, per\u00f2, caus\u00f2 una sovracompensazione delle correzioni.\nIl secondo stadio si spense un minuto prima del previsto, ma riusc\u00ec a rilasciare comunque il modulo di simulazione della massa del satellite. Nonostante la trasmissione video fosse terminata prematuramente, SpaceX riusc\u00ec comunque a recuperare la telemetria dell'intero volo. La sorte del primo stadio \u00e8 sconosciuta, in quanto non \u00e8 stato recuperato per problemi con un dispositivo di rilevamento GPS difettoso. Il razzo arriv\u00f2 ad un'altitudine finale di 289\u00a0km e ad una velocit\u00e0 finale di 5,1\u00a0km/s, contro i 7,5\u00a0km/s necessari a raggiungere l'orbita.\nSpaceX consider\u00f2 il volo di prova come un successo, avendo provato l'efficacia in volo del 95% dei sistemi del Falcon 1. Gli obiettivi primari da raggiungere erano testare procedure di lancio reattive e raccogliere dati. Secondo Musk, il team SpaceX decise che esperti di terze parti controllassero la diagnosi e le soluzioni. Egli credeva che il fenomeno dell'ondeggiamento potesse essere corretto aggiungendo dei diaframmi al serbatoio dell'ossigeno liquido del secondo stadio e regolando la logica di controllo. Inoltre, il problema transiente di spegnimento del motore Merlin poteva essere affrontato iniziando la procedura di spegnimento ad un livello di spinta pi\u00f9 basso, a prezzo di qualche rischio per la riusabilit\u00e0 del motore. Il team SpaceX volle lavorare sul problema per evitare che si ripetesse passando alla fase operativa del Falcon 1.\nTerzo lancio.\nSpaceX prov\u00f2 il terzo lancio del Falcon 1 il 3 agosto 2008 da Kwajalein. Il carico era un satellite Trailblazer (\"Jumpstart-1\") dell'USAF, i nanosatelliti NanoSail-D e PREsat e un carico di ceneri per la sepoltura spaziale per conto della Celestis. Il razzo non raggiunse l'orbita, ma comunque il primo stadio, con il nuovo motore Merlin 1C, funzion\u00f2 correttamente.\nDurante la preparazione, un tentativo di lancio iniziale sub\u00ec un ritardo a causa dell'inaspettata lentezza nel caricamento dell'elio sul Falcon 1. Cos\u00ec facendo si esposero il carburante e l'ossidante a temperature criogeniche, portando prematuramente il veicolo in condizioni di lancio. Essendo ancora all'interno delle finestra di lancio stabilita, il tentativo venne ripetuto, ma annullato di nuovo circa mezzo secondo prima del decollo per letture errate dei sensori. Il problema venne poi risolto ed il lancio nuovamente ripetuto. Con venticinque minuti ancora disponibili nella finestra di lancio, il Falcon 1 decoll\u00f2 dall'isola di Omelek alle 03:35 UTC. Durante il lancio, erano visibili piccole oscillazioni di rollio.\nLa separazione degli stadi avvenne come previsto, ma il carburante residuo nel nuovo motore Merlin 1C, evaporando e fornendo una spinta transitoria, port\u00f2 il primo stadio a collidere con il secondo, compromettendo l'esito della missione.\nIl rapporto di missione sul terzo lancio indic\u00f2 che il quarto avrebbe avuto luogo come previsto e che il fallimento appena avvenuto non aveva comunque reso necessario alcun aggiornamento tecnologico. Fu dichiarato che un intervallo di tempo pi\u00f9 lungo tra lo spegnimento del motore e la separazione del primo stadio sarebbe stato sufficiente. Il video completo del terzo lancio venne pubblicato da SpaceX alcune settimane dopo.\nQuarto lancio.\nIl Falcon 1 effettu\u00f2 il quarto lancio il 28 settembre 2008 alle 23:15\u00a0GMT dall'isola di Omelek. Fu la prima missione del Falcon 1 ad avere successo, oltre ad essere la prima di un razzo vettore a propellente liquido finanziato da privati.\nDopo il fallimento dei tre lanci precedenti, il razzo questa volta trasportava una replica non funzionante di un satellite, detta \"Ratsat\", del peso di 165\u00a0kg, usata per simulare la massa di quello reale e che rimase imbullonata al secondo stadio del razzo dopo aver raggiunto l'orbita terrestre bassa. Ha la forma di un prisma esagonale lungo 1,5\u00a0m. Elon Musk stima che il Ratsat rimarr\u00e0 in orbita per un periodo che va da cinque a dieci anni, prima di rientrare nell'atmosfera incenerendosi.\nNon ci furono sostanziali modifiche rispetto al volo precedente, a parte l'aumento dell'intervallo di tempo fra lo spegnimento del motore del primo stadio e la separazione del secondo (necessario per evitare la collisione dei due stadi), e si segu\u00ec la stessa traiettoria. Bench\u00e9 SpaceX intendesse recuperare tutti i primi stadi dei veicoli Falcon 1, fu dichiarato che non era stato possibile farlo in questa occasione.\nPreparazione.\nQuando venne annunciato il quarto lancio, nell'agosto del 2008, subito dopo il fallimento del terzo, si pens\u00f2 di effettuarlo a settembre. Il razzo usato per il volo di test era quello originariamente costruito per lanciare il satellite RazakSAT. Tale test era stato programmato perch\u00e9 la ATSB aveva richiesto che un lancio fosse effettuato con successo prima di poter inviare nello spazio il RazakSat.\nLa tabella di marcia lasciava ben poco spazio per prove e modifiche. Il razzo venne inviato alle strutture di prova della SpaceX dove fu certificato per il lancio in meno di 24 ore. Venne noleggiato un C-17 dell'USAF per trasportare, il 3-4 settembre, entrambi gli stadi del razzo a 9700\u00a0km di distanza nell'atollo di Kwajalein. Le prove di accensione vennero completate con successo il 20 settembre. I preparativi del lancio il 23 settembre richiesero al personale a terra la sostituzione di parte delle tubature che fornivano ossigeno liquido al motore del secondo stadio. Per tali motivi il lancio stesso fu posticipato il 28 settembre.\nLancio.\nIl razzo venne lanciato alle 23:15\u00a0GMT del 28 settembre, 15 minuti dopo l'inizio di una finestra di lancio di cinque ore. Se fosse stato annullato, lo si sarebbe potuto ripetere nella stessa finestra fino al 1\u00ba ottobre. Nove minuti e 31 secondi dopo la partenza il motore del secondo stadio si spense e il veicolo raggiunse l'orbita. L'orbita iniziale risult\u00f2 essere circa 330\u00d7650\u00a0km. Dopo un intervallo di tempo di assestamento, il secondo stadio si riaccese senza problemi, portando il carico nell'orbita finale di 621\u00d7643\u00a0km con un'inclinazione di 9,35\u00a0gradi.\nQuinto lancio.\nSpaceX annunci\u00f2 il completamento della costruzione del quinto Falcon 1 ed il suo trasporto al complesso di lancio dell'atollo di Kwajalein, da dove sarebbe stato lanciato il 21 aprile 2009 (il 20 aprile negli Stati Uniti). Meno di una settimana prima della data programmata per il lancio, un notiziario della Malaysia rifer\u00ec che erano stati rilevati nel razzo livelli pericolosi di vibrazioni e che, si supponeva, le riparazioni dovessero durare sei settimane. Il 20 aprile SpaceX annunci\u00f2 in una conferenza stampa che il lancio era stato posticipato per una possibile incompatibilit\u00e0 fra il satellite RazakSAT ed il Falcon 1. Un motivo di preoccupazione era il potenziale effetto delle condizioni all'interno del vettore sul satellite.\nIl 1\u00ba giugno, SpaceX annunci\u00f2 che la finestra di lancio successiva si sarebbe aperta il 13 luglio e sarebbe durata fino al 14 luglio, con apertura giornaliera alle 21:00 UTC (ore 9:00 locali). Il lancio del 13 luglio ebbe successo, portando il RazakSAT nella sua orbita di parcheggio iniziale. Trentotto minuti dopo, il motore del secondo stadio del razzo si accese di nuovo per circolarizzare l'orbita. Infine il carico fu dispiegato con successo.\nNote.\nNote"}
{"id": "2352810", "revid": "729019", "url": "https://it.wikipedia.org/wiki?curid=2352810", "title": "Tranvia di Sulmona", "text": "La tranvia di Sulmona si caratterizz\u00f2 per un percorso breve, lungo meno di 3\u00a0km, e per un'altrettanto breve esistenza, rimanendo in funzione solo dal 1909 al 1943, anno in cui gli eventi bellici misero definitivamente fuori uso l'impianto.\nNato per attuare un veloce collegamento fra il centro storico di Sulmona e la propria stazione ferroviaria, l'impianto aveva le caratteristiche di una moderna tranvia elettrica e serviva i principali poli attrattori cittadini.\nStoria.\nLa stazione ferroviaria di Sulmona, realizzata a pi\u00f9 di un chilometro a nord rispetto alla periferia cittadina, rappresentava agli inizi del Novecento un importante nodo lungo la ferrovia Roma-Pescara, cui confluivano la Terni-Sulmona e la tratta per Caianiello della linea per Isernia.\nPer sanare il problema legato a tale distanza, nel 1906 la Societ\u00e0 Elettrotecnica Italiana (SEI), con sede a Roma, avanz\u00f2 formale proposta di impianto di una tranvia elettrica secondo il progetto elaborato dagli ingegneri Filippo Fiorentini e Guido Vallecchi. La linea fu prevista per una lunghezza totale di 2,25\u00a0km, con capolinea centrale realizzato presso piazza del Carmine. La relativa convenzione fra la SEI e il Comune fu stipulata il 28 agosto 1907.\nCompletati i lavori e perfezionato, nel 1908, il regolamento di esercizio, la tranvia entr\u00f2 in funzione nel medesimo anno (talune fonti pongono l'attivazione all'anno successivo).\nAlla fine del 1910 la societ\u00e0 Unione Esercizi Elettrici (UNES), che gestiva l'illuminazione pubblica in citt\u00e0, subentr\u00f2 alla SEI nella gestione e nella propriet\u00e0 dell'impianto.\nLa prima guerra mondiale, nonostante le difficolt\u00e0 economiche connesse, lasci\u00f2 indenne la tranvia, che vide accrescere il traffico gli anni successivi in virt\u00f9 dell'espansione urbana e che vedeva partenze in coincidenza con tutti i treni in arrivo effettuando oltre 15 coppie di corse giornaliere, raddoppiate dopo il 1918; ci\u00f2 sugger\u00ec di attuare il prolungamento fino alla chiesa di San Francesco da Paola gi\u00e0 previsto in un progetto del 1911.\nNel 1929 fu dunque deciso il prolungamento della tranvia, concesso alla UEE il 13 marzo dello stesso anno. Tale nuova tratta raggiungeva la trecentesca Porta Napoli che, per i vincoli imposti dalla soprintendenza all'arte moderna e medievale degli Abruzzi e Molise, veniva aggirata per mezzo di un binario in curva e controcurva la cui costruzione comport\u00f2 l'abbattimento di una porzione delle mura cittadine; tale soluzione limitava il transito alle sole elettromotrici. Il prolungamento entr\u00f2 in funzione alla fine dell'anno.\nNegli anni trenta il Comune di Sulmona spinse a pi\u00f9 riprese perch\u00e9 la UNES sostituisse il servizio tranviario con una filovia, proposito infine frustrato da un decreto prefettizio del 1940 conseguente all'entrata in guerra dell'Italia. Il forte incremento di traffico imposto dagli eventi bellici pales\u00f2 il sottodimensionamento degli impianti e del materiale rotabile, cui le difficolt\u00e0 economiche del momento non consentivano di porre rimedio. Il bombardamento del 27 agosto 1943 comport\u00f2 il danneggiamento di parte dell'impianto, compreso il deposito-officina, definitivamente messo fuori uso nel giugno 1944 dalle truppe tedesche in ritirata, ponendo la parola fine alla tranvia di Sulmona, che non si ritenne di dover ricostruire. L'atto formale di rinuncia alla concessione da parte della UEE fu siglato nel 1947.\nCaratteristiche tecniche.\nLa tranvia, che con il prolungamento del 1929 raggiunse la lunghezza complessiva di 2,95\u00a0km, era armata con binario a scartamento metrico realizzata con rotaie Vignoles da 21\u00a0kg/m e di tipo Phoenix da 35\u00a0kg/m nelle strade del centro storico, per complessivi 850 metri.\nLo sviluppo della linea avveniva in direzione nord ovest-sud est, con inizio dal triangolo per l'inversione di marcia realizzato nel piazzale antistante la stazione, per poi percorrere il viale della stazione, al termine del quale era presente un raddoppio del binario e il raccordo d'ingresso al deposito officina sociale.\nSuperata la Cattedrale di San Panfilo il binario proseguiva lungo viale Roosevelt, ai tempi denominato viale Umberto I e, superata la Barriera Sant'Agostino, penetrava nel centro storico seguendo l'asse di corso Vittorio Emanuele II. Un secondo binario di raddoppio era presente nella centrale piazza del Carmine, primitivo capolinea della tranvia.\nIl tratto di prolungamento realizzato nel primo dopoguerra percorreva ancora corso Ovidio e viale Mazzini, aggirando Porta Napoli e attestandosi presso la facciata della chiesa di San Francesco da Paola con un capolinea tronco che imponeva l'esercizio a spola di quest'ultima tratta.\nMateriale rotabile.\nPer l'esercizio della tranvia la SEI acquist\u00f2 tre elettromotrici a due assi di costruzione Carminati &amp; Toselli numerate 2, 4 e 6. Dotate di 32 posti a sedere, tali veicoli erano dotati di due motori da 18,5\u00a0kW alimentati alla tensione continua di 550\u00a0V. Per le corse pi\u00f9 frequentate erano inoltre disponibili due rimorchiate, numerate 21 e 23, da 40 posti a sedere.\nCompletavano la dotazione del parco due carri merci e un carrello di servizio."}
{"id": "2352812", "revid": "314579", "url": "https://it.wikipedia.org/wiki?curid=2352812", "title": "La signora di Monsoreau", "text": ""}
{"id": "2352815", "revid": "1305772", "url": "https://it.wikipedia.org/wiki?curid=2352815", "title": "Monte Raci", "text": "Il monte Raci, \u00e8 un monte di 610,9 metri s.l.m., e si trova sul territorio del comune di Ragusa. Fa parte della catena dei Monti Iblei. Il profilo rotondo del monte e le sue pendici abbellite dai muri a secco ragusani hanno fatto s\u00ec che il monte fosse scelto diverse volte come soggetto principale di scatti fotografici o come immagine rappresentante la zona.\nMonte Racello.\nAccanto al \"Monte Raci\" si trova il \"Monte Racello\" che raggiunge un'altezza di 540,9 metri s.l.m.."}
{"id": "2352827", "revid": "381021", "url": "https://it.wikipedia.org/wiki?curid=2352827", "title": "Cinzia de Ponti", "text": ""}
{"id": "2352833", "revid": "339392", "url": "https://it.wikipedia.org/wiki?curid=2352833", "title": "Tortello alla lastra", "text": ""}
{"id": "2352838", "revid": "1318658", "url": "https://it.wikipedia.org/wiki?curid=2352838", "title": "Linea di successione al trono di Giordania", "text": "La linea di successione al trono di Giordania si basa sull'articolo 28 della Costituzione di Giordania.\nIl trono passa secondo la primogenitura agnatizia tra tutti i discendenti legittimi maschi e mentalmente sani di religione musulmana di re Abd Allah I di Giordania; bisogna essere nati da genitori musulmani, al fine di avere diritti di successione. I figli di sovrano prevalgono sui fratelli, e i figli maggiori sui minori; se il re muore senza lasciare nipoti, figli o fratelli, il trono passa al figlio primogenito del fratello maggiore del re o, in sua assenza, allo zio pi\u00f9 anziano del sovrano e alla sua discendenza.\nSe il re muore senza eredi legittimi, l'Assemblea Nazionale sceglie come sovrano uno tra i discendenti di Al-Husayn ibn Ali, a capo della rivolta araba. Il re ha tuttavia il diritto di nominare uno dei suoi fratelli come erede apparente.\nIl 28 novembre 2004 il re Abd Allah II di Giordania ha revocato il titolo di principe ereditario al suo fratellastro, Hamza bin al-Husayn, che aveva nominato il 7 febbraio 1999, in conformit\u00e0 con i desideri del padre, Husayn di Giordania. Nella lettera da \u02bfAbd Allah II ad Hamza si legge: \"La revoca a questo titolo ti ha ridato la libert\u00e0 dalle responsabilit\u00e0 che senz'altro saresti stato in grado di affrontare\".\nUna persona pu\u00f2 essere esclusa dalla successione con regio decreto per motivi di inidoneit\u00e0, ma i suoi discendenti non saranno automaticamente esclusi. Le figlie e i loro discendenti non hanno alcun diritto di successione.\nLinea di successione.\nL'attuale linea di successione al trono della Giordania \u00e8 la seguente:\nLegenda:"}
{"id": "2352842", "revid": "1169491", "url": "https://it.wikipedia.org/wiki?curid=2352842", "title": "Sierra Nevada (Cile)", "text": "Il Sierra Nevada \u00e8 uno stratovulcano attualmente dormiente della cordigliera delle Ande in Cile, nei pressi del pi\u00f9 famoso Llaima. Il vulcano \u00e8 situato nel Parco nazionale di Conguill\u00edo. L'ultima eruzione sicura risale al Pleistocene ma si suppone che la sua attivit\u00e0 possa aver raggiunto l'Olocene. Le lave del vulcano sono in gran parte formate da andesiti e basalti, vi sono tracce anche di colate piroclastiche. Esiste un altro vulcano con lo stesso nome al confine tra Cile e Argentina detto Sierra Nevada de Lagunas Bravas."}
{"id": "2352846", "revid": "111847268", "url": "https://it.wikipedia.org/wiki?curid=2352846", "title": "Abacada", "text": "Abacada \u00e8 il primo album da solista del cantautore italiano Andrea Parodi, pubblicato nel 2002.\nSi tratta di un album di puro etno-folk, senza nessuna concessione al pop rock dei precedenti album con i Tazenda.\nTra i brani anche la rivisitazione del brano Astrolicamus, gi\u00e0 cantato con il gruppo, ma qui riproposto in una versione unplugged."}
{"id": "2352851", "revid": "33751", "url": "https://it.wikipedia.org/wiki?curid=2352851", "title": "Scandalo della Bundesliga 2005", "text": ""}
{"id": "2352852", "revid": "938", "url": "https://it.wikipedia.org/wiki?curid=2352852", "title": "Linea di successione al trono di Tonga", "text": "La linea di successione al trono di Tonga \u00e8 regolata dalla costituzione del 1875 e si basa sul criterio di preferenza degli eredi maschi. Le femmine possono ascendere al trono solo se non ci sono altri eredi di sesso maschile.\nQuesta costituzione precisa che la successione \u00e8 limitata ai discendenti del re George Tupou I, primo sovrano di Tonga, attraverso suo figlio Tevita Unga. Tevita Unga era un figlio illegittimo, ma tutti gli altri figli legittimi di George Tupou I gli erano premorti.\nLinea di successione.\nLa linea di successione al trono di Tonga \u00e8 la seguente:\nLegenda:"}
{"id": "2352853", "revid": "1442080", "url": "https://it.wikipedia.org/wiki?curid=2352853", "title": "Tyson Kidd", "text": "In WWE ha detenuto una volta il World Tag Team Championship (con David Hart Smith) e due volte il WWE Tag Team Championship (una volta con David Hart Smith e una volta con Cesaro).\nCarriera.\nGli esordi (1995\u20131998).\nWilson ha iniziato ad allenarsi da quando era solo un bambino nella Dungeon di Stu Hart con sede a Calgary. All'et\u00e0 di 15 anni il suo allenatore e mentore Tokio Joe lo ha fatto esordire nella Stampede Wrestling, e l'anno successivo ha avuto anche l'occasione di combattere in uno House Show a Calgary della World Wrestling Federation.\nStampede Wrestling (1998\u20132006).\nPartecipa poi ad alcuni tour in Giappone e lotta anche per la New Japan Pro-Wrestling.Al suo ritorno negli USA \u00e8 entrato a far parte ufficialmente della Stampede Wrestling come Stampede Kid, qui ha vinto i titoli Tag Team e Mid-Heavyweight.\nDeep South Wrestling (2006\u20132007).\nWilson viene poi messo sotto contratto dalla WWE nel 2006 e assegnato alle federazioni di sviluppo. Fa il suo esordio nella Deep South Wrestling nel febbraio 2007 insieme alla sua fidanzata Natalya.\nFlorida Championship Wrestling (2007\u20132009).\nDopo che la WWE rescinde il contratto con la DSW Wilson e Natalya vengono spostati nella Florida Championship Wrestling e qui incontrano wrestlers come Harry Smith, Ted DiBiase jr. e Teddy Hart. Tutti questi wrestlers di seconda o terza generazione formano una Stable, la Next Generation Hart Foundation. Nella FCW vince il titolo di FCW Southern Heavyweight Champion battendo Afa Anoa'i jr.. Dopo aver perso il titolo inizia a fare coppia fissa con Harry Smith e i due con Natalya manager riescono a vincere gli FCW Tag Team Titles. Wilson viene poi chiamato nel main roster della WWE.\nWorld Wrestling Entertainment (2009\u20132015).\nAlleanza con David Hart Smith (2009\u20132010).\nTJ Wilson fa il suo esordio nella ECW con il nome di Tyson Kidd venendo accompagnato anche qui da Natalya. Sconfigge nel suo primo match in ECW un Jobber. Inizia poi un feud con Finlay, in cui fa il suo esordio anche David Hart Smith, che aiuta Kidd a vincere il match. I tre riformano quindi il trio della FCW e si fanno chiamare prima The Hart Trilogy e poi The Hart Dynasty. In ECW ottengono subito buone prestazioni vincendo contro wrestlers del calibro di Christian, Jack Swagger e Tommy Dreamer. Nella puntata di Superstars del 16 giugno, Tyson Kidd, DH Smith e Jack Swagger perdono un 3 on 3 tag team match contro Carlito, Primo e Christian.\nVengono poi spostati a SmackDown nel corso di un \"Trade\" operato da Donald Trump. Nel loro esordio vengono sconfitti dai Cryme Tyme, con cui avranno un lungo feud. Debuttano in Pay Per View a Bragging Rights nel Team SmackDown capitanato da Chris Jericho che avr\u00e0 la meglio sul Team Raw capitanato dalla DX. A Wrestlemania XXVI La Hart Dinasty effettua un turn face e aiutano Bret Hart a sconfiggere Vince McMahon. A Extreme Rules la Hart Dynasty vincono un tag team Gauntlet match sconfiggendo The Miz &amp; Big Show, R-Truth &amp; John Morrison e MVP &amp; Mark Henry diventando i primi sfidanti ai titoli di coppia unficiati; il giorno dopo a Raw sconfiggono di nuovo The Miz &amp; Big Show conquistando i titoli di coppia unificati.\nTyson Kidd passa al roster di Raw, insieme a David Hart Smith, il 27 aprile 2010 durante la Supplemental Draft. A WWE Over the limit, la Hart Dynasty affronter\u00e0 The Miz e Chris Jericho per i titoli di coppia unificati. In PPV la Hart Dynasty conserva le cinture di coppia. A Fatal 4-Way la Hart Dynasty sconfigge Jay Uso, Jimmy Uso e Tamina. Nel PPV seguente Money in the Bank la Hart Dynasty sconfigge ancora gli Usos conservando i titoli di coppia. Nella puntata del 16 agosto vengono presentati i nuovi \"WWE Tag Team titles\" da Bret Hart, che li consegna alla Hart Dynasty.\nLa Hart Dinasty perde i titoli di coppia contro Cody Rhodes e Drew McIntyre a Night Of Champions. Nella sfida erano presenti anche Santino Marella e Vladimir Kozlov, Gli Usos e Mark Henry ed Evan Bourne. Nella puntata del 15 settembre, in un match di coppia Tyson Kidd e David Hart Smith perdono contro Heath Slater e Justin Gabriel. La causa della loro sconfitta \u00e8 stato proprio l'attacco di Tyson Kidd ai danni del suo tag team partner David Hart Smith che di fatto sancisce il divorzio fra i due. La causa della loro sconfitta \u00e8 stato proprio l'attacco di Tyson Kidd ai danni del suo tag team partner David Hart Smith che di fatto sancisce il divorzio fra i due.\nCompetizione singola (2010\u20132011).\nTyson Kidd diventa heel attaccando il suo compagno. Nel suo primo match da singolo, fallisce la qualificazione al King of The Ring contro John Morrison. Nella puntata di WWE Superstars del 2 dicembre perde un match contro il suo ex amico David Hart Smith.\nPoco tempo dopo, sempre contro il suo ex alleato, si presenta con uno sconosciuto che lo aiutava a bordo ring e riesce a vincere un match tramite uno schienamento improvviso. Alla fine del match viene attaccato dal suo avversario ma il suo alleato gigante lo salva. Il suo alleato si rivela essere un giovane che prima lottava in FCW e il suo nome \u00e8 Jackson Andrews. Kidd sconfigge nel rematch David Hart Smith in una puntata di Raw ma poi perde contro Zack Ryder. Nella puntata di Raw del 27 dicembre prima appare nel backstage con Daniel Bryan dicendo di essere interessato allo United States Championship e poi perde un match con Mark Henry. A fine match Mark Henry viene attaccato da Jackson Andrews ma anche lui viene fatto preda della World Strongest Slam. Nella puntata di WWE Superstars del 6 gennaio 2011 Tyson Kidd e Ted DiBiase jr. sconfiggono Daniel Bryan e Mark Henry in un tag team match. Nel rematch della puntata di Raw del 10 gennaio, Kidd e DiBiase perdono contro Henry e Bryan. Negli House Show, Kidd tenta pi\u00f9 volte di conquistare il United States Championship, ma viene sconfitto da Bryan. Nella puntata di WWE Superstars del 20 gennaio, Tyson Kidd viene sconfitto da Yoshi Tatsu. Nella puntata di Raw del 24 gennaio, Tyson Kidd partecipa a una battle royal a 4 uomini contro Edge, Jack Swagger e Drew McIntyre. La posta in palio era che se qualunque partecipante avesse eliminato Edge, sarebbe entrato per quarantesimo alla Royal Rumble. Kidd viene per\u00f2 eliminato per primo. Nella puntata di Superstars del 27 gennaio, Tyson Kidd subisce una sconfitta per mano di R-Truth. Partecipa alla Royal Rumble 2011 venendo per\u00f2 eliminato da John Cena. Nella puntata di Raw successiva al PPV, perde un match contro Daniel Bryan. Nella puntata di Superstars del 24 febbraio, Tyson Kidd viene sconfitto da Santino Marella. Il 10 marzo, a Superstars, Tyson Kidd viene sconfitto in un six-person mixed tag team match in squadra con William Regal e Melina dal team composto da Mark Henry, The Great Khali e Natalya. Dopo il match, viene umiliato sia dagli avversari che dai compagni di squadra. La settimana successiva a Raw nel Dark match viene sconfitto da R-Truth. \u00c8 anche il pro di Lucky Cannon nella 5 stagione di NXT. La settimana successiva ad NXT insieme a Lucky Cannon batte Yoshi Tatsu e Byron Saxton. Combatte anche a Superstars il 24 marzo in coppia con Melina in un mixed tag team match contro Daniel Bryan e Gail Kim, dove per\u00f2 a vincere sono questi ultimi. Sempre a Superstars, il 7 aprile, viene sconfitto da Yoshi Tatsu. Ad NXT, il 19 aprile, sconfigge Yoshi Tatsu &amp; Byron Saxton in un tag team match insieme al suo rookie Lucky Cannon.\nNella supplemental Draft del 2011 Tyson Kidd passa da Raw a SmackDown. Combatte il suo primo match da quando ha fatto ritorno nello show blu a Superstars il 28 aprile, sconfiggendo Trent Baretta. Nella puntata di SmackDown del 6 maggio, Tyson Kidd perde un match contro Sin Cara. A Superstars, il 12 maggio, si presenta con un nuovo manager che si rivela essere nientemeno che Michael Hayes, ex NWA e WWE Hall of Famer. Hayes dice che Kidd ha un grande talento, ma deve solo imparare a tirarlo fuori. Poco dopo, Kidd sconfigge Trent Baretta per la seconda volta. Nella puntata di Superstars del 19 maggio, perde contro Yoshi Tatsu. Dopo il match, Hayes lo schiaffeggia dicendo che non ha tempo da perdere con lui se esce sconfitto cos\u00ec spesso. Nella puntata di NXT del 24 maggio, vince un tag team match insieme al suo rookie Lucky Cannon contro Yoshi Tatsu e Byron Saxton. A Superstars due giorni dopo, si presenta con un nuovo manager, Armando Estrada, ex manager di Umaga nel 2007. Grazie anche all'aiuto del suo nuovo manager, riesce a battere per la terza volta Trent Baretta. Ad NXT il 1\u00ba giugno, partecipa ad un tag team turmoil match insieme al suo rookie Lucky Cannon. I due sono la prima squadra ad entrare e, dopo aver eliminato Titus O'Neil e Hornswoggle e Byron Saxton e Yoshi Tatsu, Lucky Cannon viene schienato da Vladimir Kozlov e i due vengono eliminati. Nella puntata di Superstars del 3 giugno, Tyson Kidd si allea con Matt Striker, che diviene il suo manager e sconfigge Baretta per la quarta volta.\nVarie faide (2011\u20132012).\nDopo aver vinto la faida con Baretta, Kidd combatte nella puntata del 16 giugno di Superstars dove perde contro Kane. Nella puntata di NXT del 28 giugno, viene sconfitto da Yoshi Tatsu. Nella puntata di Superstars del 30 giugno, Kidd in coppia con Heath Slater e Justin Gabriel, perde contro The Usos e Trent Barreta. Nella puntata di NXT del 5 luglio, Kidd sconfigge Yoshi Tatsu. Tre giorni dopo, a Smackdown, Kidd perde per la seconda volta contro Sin Cara. Nella puntata di NXT del 12 luglio, perde contro Yoshi Tatsu. Il 21 luglio, a Superstars, perde ancora un match contro Justin Gabriel. Nella puntata di NXT del 26 luglio perde nuovamente contro Yoshi Tatsu in un Necklace in a Pole Match. La settimana dopo, Tyson tiene un promo nel quale spiega i motivi per cui ha iniziato questa faida con Yoshi Tatsu: Kidd dice che non pu\u00f2 sopportare che ci siano uomini come Tatsu che fanno affidamento solo ai riti con una \"action figure\"s quando ci sono stati uomini come Davey Boy Smith e Bret Hart che sono arrivati al top della federazione affidandosi alle loro sole forze. La stessa settimana, combatte un match a SmackDown che lo vede per\u00f2 uscire sconfitto per mano di Daniel Bryan. Nella puntata di NXT del 9 agosto, perde contro Justin Gabriel mentre tre giorni dopo a SmackDown, perde contro Sin Cara, interpretato da Hunico. Nella puntata di NXT del 16 agosto sconfigge JTG, sempre nella stessa settimana a Smackdown perde contro Justin Gabriel e partecipa ad una battle royal per decretare lo sfidante di Randy Orton a WWE Night of Champions in un match per il World Heavyweight Championship, arriva fino agli ultimi 5 e poi viene eliminato da Sin Cara. Nella puntata di NXT del 23 agosto viene acclamato dal pubblico della sua citt\u00e0 natale per poi affrontare Trent Baretta, dopo un match molto combattuto Kidd si distrae quando sul Titatron compaiono delle scritte in giapponese ci\u00f2 consente a Baretta di riprendersi e schienare il canadese via roll-up. Nella puntata di Superstars del 1\u00ba settembre, perde contro Zack Ryder. Nella puntata di NXT del 6 settembre perde contro Yoshi Tatsu e nella puntata di Smackdown del 9 settembre perde ancora contro Sin Cara. Nella puntata di NXT del 13 settembre perde un Tag Team match insieme a Derrick Bateman contro Titus O'Neil &amp; Percy Watson, onmentre nella puntata di Superstars del 15 settembre continua a perdere contro Ezekiel Jackson. La settimana successiva sempre a Superstars perde contro Ted DiBiase. Nella puntata del 27 settembre di NXT sconfigge Percy Watson. Nella puntata del 6 ottobre di Superstars perde contro Ted DiBiase. Il 14 ottobre, a SmackDown, partecipa alla Battle Royal promossa da Theodore Long e John Laurinaitis nella quale il vincitore avrebbe potuto sfidare un campione a sua scelta in un match titolato, ma viene eliminato. Nella puntata del 26 ottobre di NXT, accompagnato da Curt Hawkins, affronta e sconfigge in un match, Jey Uso, mentre la stessa settimana a Smackdown, perde contro Daniel Bryan, dopo aver avuto una discussione con quest'ultimo se fosse stato meglio Shawn Michaels o Bret Hart. Nell'edizione del 1\u00ba novembre di NXT, fa coppia con Johnny Curtis perdendo contro gli Usos, sempre la stessa settimana, a Superstars, perde contro il suo rivale Yoshi Tatsu, mentre a Smackdown affronta Ted DiBiase venendo per\u00f2 sconfitto ancora. Il 9 novembre a NXT, sconfigge Trent Baretta sottomettendolo, e il 17 novembre, a Superstars, sconfigge nuovamente Trent Baretta, usando una Brainbuster DDT per vincere il match, mentre la settimana successiva, nel main event di Superstars, perde contro, Ezekiel Jackson. Nella speciale puntata di Smackdown del 29 novembre, affronta in un match, Kofi Kingston perdendo e poi, la stessa sera, partecipa ad una battle royal, riesce ad eliminare proprio Kofi Kingston, il suo rivale Yoshi Tatsu e Ted DiBiase, ma viene eliminato da Hornswoggle, mentre il giorno dopo ad NXT, vince un tag team match insieme a Johnny Curtis contro Yoshi Tatsu e Trent Baretta. Nella puntata dell'8 dicembre di Superstars, perde un match contro, Justin Gabriel. Nella puntata di NXT, del 21 dicembre, affronta, Percy Watson, sconfiggendolo. Nella puntata di Raw del 26 dicembre, affronta insieme a Natalya, Zack Ryder e Eve Torres, perdendo per\u00f2 il match, Il 28 dicembre a NXT, sconfigge nuovamente, Percy Watson, Mentre il Giorno dopo a Superstars, Affronta ancora una volta il suo rivale Yoshi Tatsu, perdendo il match. Inizia il 2012, perdendo ancora a Superstars, contro, Yoshi Tatsu. Nella puntata del 10 gennaio, di NXT, combatte in coppia con JTG, perdendo per\u00f2 contro, gli Usos. La stessa settimana, perde a Smackdown, contro Brodus Clay.\nAlleanza con Justin Gabriel (2012\u20132014).\nNella puntata di Superstars, del 26 gennaio, si presenta da Face e affronta Jinder Mahal, perdendo per\u00f2 il match, ma mostrando buone doti. Nella puntata di NXT, del 1\u00ba febbraio, affronta Trent Baretta, sconfiggendolo, settimana successiva, sempre a NXT, vince ancora contro, Trent Baretta. Poco dopo, nel backstage, Kidd dice Baretta che a seguito dei loro match, ha iniziato a nutrire rispetto verso l'ex Dudebusters e gli propone di formare un tag team. Nella puntata di NXT del 15 febbraio, affronta Curt Hawkins, riuscendo a batterlo dopo una buona prestazione. Nella puntata di Smackdown del 17 febbraio, partecipa alla Battle Royal per decretare il sostituto di, Randy Orton a Elimination Chamber, ma viene eliminato da Drew McIntyre. Il 22 febbraio a NXT, affronta Tyler Reks, sottomettendolo alla sua sharpshoter. Poco dopo nel backstage Michael McGillicutty arriva e dice che \u00e8 venuto fin qui per non essere nemmeno messo in un match. settimana scorsa ha perso contro Percy Watson e vuole il suo rematch. Tyson dice all'ex Nexus di stare calmo, perch\u00e9 nessuno ha un record perfetto. Michael dice a Tyson che loro si conoscono da quando sono bambini, e lui non gli piaceva allora come non gli piace ora, perch\u00e9 ha sempre cercato di essere uno come lui, Ted DiBiase o gli Usos. Ma non \u00e8 cos\u00ec, perch\u00e9 la WWE \u00e8 nel loro sangue, e non sar\u00e0 mai cos\u00ec per lui. I due si sfidano in un match per settimana prossima. Nella puntata di NXT del 28 febbraio, affronta Michael McGillicutty, per\u00f2 questa volta Kidd non riesce a vincere il match. Nella puntata di NXT del 13 marzo, Kidd ottiene il rematch dopo una rissa con lo stesso McGillicutty. Nella puntata di NXT del 21 marzo, sconfigge McGillicutty, nel rematch: dopo un bellissimo match, \u00e8 Kidd a prevalere con un \"roll-up\". A fine match, McGillicutty prende il microfono e dice a Tyson che fra loro non \u00e8 ancora finita e che lo colpir\u00e0 presto dove pi\u00f9 fa male, al suo \"Hart\", usando anche un gioco di parole sul cognome della famiglia del canadese. Il 29 marzo a Superstars, affronta Justin Gabriel, venendo per\u00f2 sconfitto. Dopo il match Kidd alza la mano di Gabriel in segno di rispetto. \u00c8 stato annunciato che a WrestleMania XXVIII far\u00e0 un Triple Threat match in coppia con Justin Gabriel contro Primo ed Epico e The Usos valido per il titolo di Tag Team Champions. Al Grandaddy of them All, per\u00f2, Primo ed Epico mantengono le cinture e il suo compagno rimane infortunato per una manovra sbagliata. Nella puntata di NXT del 4 marzo, viene annunciato il terzo match fra Michael e Tyson che si terr\u00e0 la settimana prossima, Il giorno dopo a Superstars, combatte contro Hunico, ma non riesce a sconfiggerlo. Nella puntata di SmackDown Blast from the Past del 10 aprile fa coppia con Heath Slater e vengono accompagnati dallo storico manager Jimmy Hart per\u00f2 vengono sconfitti, dagli Usos. Il giorno dopo, ad NXT, ha luogo la bella fra lui e McGillicutty: Kidd riesce a vincere un match splendido, pieno di colpi di scena e nel quale \u00e8 stato anche fatto prigioniero nella \"Sharpshooter\", sua manovra vincente.\nIl 25 aprile ad NXT, nel main event doveva fare coppia con Percy Watson per affrontare, Johnny Curtis e il suo rivale Michael McGillicutty, ma quest'ultimo attacca Watson nel backstage infortunandolo. Tuttavia Kidd viene messo contro Curtis e dopo un match molto combattutto riesce a vincere per sottomissione, La stessa settimana a Smackdown, perde per\u00f2 contro il debuttante, Antonio Cesaro. Tuttavia il 2 maggio ad NXT, sconfigge in coppia con Alex Riley, JTG e Johnny Curtis. La settimana dopo, sempre ad NXT, vince un altro tag team match, stavolta in coppia con Percy Watson, sconfiggendo il suo rivale McGillicMichautty e Johnny Curtis, Il giorno dopo a Superstars, combatte in singolo contro Hunico, ma non riesce a vincere il match. Nella puntata del 16 maggio di NXT, \u00e8 nel main event in un Triple Treat Match contro il suo rivale Michael McGillicutty e Derrick Bateman. Dopo un match molto combattuto Kidd riesce a vincere sottomettendo Bateman con la sua \"Dungeon Lock\" ma il giorno dopo, a Superstars, viene sconfitto facilmente da Lord Tensai. Ad Over the Limit, partecipa ad una Battle Royal a 20 uomini, nella quale il vincitore avrebbe scelto un campione secondario da sfidare con la cintura in palio, Kidd fa buona figura rimanendo sul ring quando erano rimasti solo in quattro, ma tuttavia viene eliminato da David Otunga e The Miz. Il 24 maggio a Superstars, perde di nuovo contro Antonio Cesaro fornendo per\u00f2 una grandissima prestazione. Nella puntata di Smackdown del 1\u00ba giugno, perde contro Cody Rhodes. Il 6 giugno a NXT, combatte nel main event insieme al suo compagno di tag, Justin Gabriel sconfiggendo il team composto da, Heath Slater e Johnny Curtis, la stessa settimana a Smackdown, attacca Damien Sandow ma poco dopo viene colpito alle spalle e messo K.O. Successivamente \u00e8 stato annunciato che nella prossima puntata di Smackdown, Kidd affronter\u00e0 Damien Sandow. Nel match a SmackDown per\u00f2 Kidd, viene sconfitto in poco tempo da Sandow. A No Way Out, Gabriel &amp; Kidd non riescono a diventare primi sfidanti ai titoli di coppia, poich\u00e9 perdono il Fatal 4-Way Tag Team Match in favore dei Prime Time Players.\nIl 20 giugno, nel corso della prima puntata della sesta stagione di NXT, affronta ancora una volta nel main event Michael McGillicutty, sconfiggendolo dopo un match combattutissimo e il giorno dopo A No Way Out, Gabriel &amp; Kidd non riescono a diventare primi sfidanti ai titoli di coppia, poich\u00e9 perdono il Fatal 4-Way Tag Team Match in favore dei Prime Time Players. Nella puntata di Smackdown del 29 giugno sconfigge a sorpresa, Jack Swagger e si qualifica per il Smackdown Money In The Bank Ladder Match. Nella puntata di Raw del 2 luglio sconfigge velocemente con un Roll-Up Tensai. Pi\u00f9 tardi, nel proprio spogliatoio, viene attaccato da Tensai e messo al tappeto. Tuttavia il 4 luglio a NXT nel main event fa coppia con Seth Rollins e Bo Dallas ma i tre perdono contro Michael McGillicutty, Camacho e Hunico. Il 9 luglio a Raw, fa coppia con Christian, ma perdono contro Tensai e Dolph Ziggler. A fine match Kidd viene attaccato da Tensai, La stessa settimana a NXT affronta in singolo, Camacho dopo un match molto combattuto, perde a causa dell'interferenza del suo rivale Michael McGillicutty. A Money in the Bank non riesce a conquistare l'ambiziosa valigetta, la quale \u00e8 stata vinta da Dolph Ziggler. Il 26 luglio a Superstars, vince in coppia con il compagno Justin Gabriel contro Curt Hawkins e Tyler Reks. Nella puntata di Raw del 30 luglio, affronta Tensai, inizialmente Kidd perde il match, ma poi per l'eccessiva violenza di Tensai, l'arbitro d\u00e0 la vittoria a Kidd, che batte dunque per la seconda volta Tensai. La stessa settimana a Superstars, sconfigge Heath Slater. Il 9 agosto, Sempre a Superstars insieme a Gabriel, sconfigge ancora Hawkins e Reks. Nella puntata di NXT del 22 agosto, Kidd e Gabriel sconfiggono Michael McGillicutty e Johnny Curtis.Nella puntata di SmackDown! del 24\\8, interviene nel backstage col compagno Gabriel interrompendo i Tag Team Champions Kofi Kingston e R-Truth durante un'intervista insieme Primo ed Epico, i Prime Time Players e gli Usos.Gli atleti cominciano quindi una discussione che si tramuter\u00e0 in una rissa tra tag team, sedata poco dopo dallo staff. Successivamente viene reso noto sul sito WWE che il team formato da lui e Tyson Kidd si chiamer\u00e0 International Airstrike.\nNella puntata di Smackdown! del 31 agosto gli International Airstrike (Tyson Kidd e Justin Gabriel) vengono sconfitti dai Prime Time Players (Titus O'Neil e Darren Young). Il 10 settembre a Raw, combatte contro Alberto Del Rio, tuttavia Kidd perde il match, ma riesce a mettere in difficolt\u00e0 Del Rio con la sua Sharpshooter. La stessa settimana ad NXT, nel main event affronta Michael McGillicutty in un match che decretava il primo sfidante all'NXT Championship, venendo per\u00f2 sconfitto dopo un match molto combattuto. A SmackDown, interviene nel discorso di Antonio Cesaro e, insieme a Brodus Clay, annuncia la sua partecipazione alla Battle Royal del Pre-Show che nominer\u00e0 il primo sfidante allo United States Championship. A Night of Champions, Kidd prende parte alla Battle Royal del Pre-Show valida per lo status di primo sfidante allo United States Championship, ma viene eliminato dal suo rivale Tensai. Il 20 settembre a Superstars, Kidd perde contro David Otunga. Quattro giorni dopo, ha un match a Raw contro Wade Barrett, che si chiude con la vittoria di quest'ultimo. Il 3 ottobre, nella prima puntata di WWE Main Event, Gli International Airstrike affrontano, Santino Marella e Zack Ryder nel torneo per decretare i primi sfidanti ai Tag Team Champions, tuttavia perdono il match, Mentre ad NXT, perdono nel main event contro gli Ascension. Sempre la stessa settimana a Superstars, Kidd combatte in singolo perdendo di nuovo contro Wade Barrett. Nella puntata di Raw dell 8 ottobre, Kidd perde un altro match, stavolta contro Antonio Cesaro. Perde anche ha WWE Superstars dell'11 ottobre contro Wade Barrett formando una grandissima prestazione pur perdendo il match dimostrando anche di sapere tenere testa ad avversari pi\u00f9 forti. A Smackdown! il 19 ottobre perde in coppia con Justin Gabriel contro i \"Rhodes Scholars\" Cody Rhodes e Aron Stevens. La settimana successiva ad NXT, interrompe l'U.S. champion Antonio Cesaro, dice di volerlo sfidare per la cintura e lo attacca. Il campione per\u00f2 riesce a darsi alla fuga. Due giorni dopo perde a Superstars contro Jinder Mahal. A Main Event, la settimana seguente, esce sconfitto da un match contro Wade Barrett. Il 31 ottobre, ad NXT, ha l'opportunit\u00e0 di conquistare lo United States Championship in un match contro Antonio Cesaro, ma viene sconfitto. Il 12 novembre a Raw, Kidd torna alla vittoria, sconfiggendo insieme a Justin Gabriel, Rey Mysterio e Sin Cara, I Prime Time Players e Primo e Epico. Nella puntata di WWE Saturnay Morning Slam del 17 novembre e ancora vittorioso insieme a Justin Gabriel battendo i Prime Time Players. A Survivor Series, Kidd viene inserito nel team Brodus Clay insieme a Gabriel, Rey Mysterio e Sin Cara, che riesce a sconfiggere il team Tensai. Successivamente ad NXT, vince contro Leo Kruger. La settimana dopo, combatte a Main event, insieme al compagno Justin Gabriel, perdendo un handicap match contro i 3MB, mentre il giorno dopo a Superstars, perdono un tag team match contro, Jinder Mahal e Drew McIntyre (3MB). Stessa settimana a Smackdown, vincono insieme a The Great Khali e hornswoggle, sconfiggendo i Prime Time Players e Primo ed Epico, ed proprio kidd che ha lo schienamento vincente su Darren Young. Il 24 dicembre a Raw, vince insieme a Gabriel, Gli Usos, Brodus Clay e Santino Marella, Battendo Tensai, i 3MB e Titus O'Neil e Darreng Young. Il 26 dicembre a Main event, Kidd partecipa ad una battle royal per decretare il primo sfidante allo United States Championship di Antonio Cesaro, ma viene eliminato da Drew McIntyre, tuttavia pi\u00f9 tardi sempre a Main Event, Kidd e Gabriel affrontano i 3MB (Drew McIntyre e Jinder Mahal), sconfiggendoli dopo un match molto combattuto. Tuttavia il 2013 non inizia bene per Kidd e Gabriel, che ad NXT perdono contro, Leo Kruger e Kassius Ohno. La Settimana Successiva ad NXT, Kidd e Gabriel sono nel Main Event contro Damien Sandow e Antonio Cesaro, riuscendo a sconfiggerli.\nIn un house show del 10 gennaio 2013 Tyson Kidd si \u00e8 infortunato e star\u00e0 fuori per 12 mesi circa.\nFortunatamente viene reso noto che i tempi di recupero sono stati accorciati di 6 mesi. Riappare il 20 febbraio ad NXT, per parlare del suo infortunio ma viene interrotto da Leo Kruger, che dice a Kidd di abbandonare il ring, per\u00f2 in suo aiuto arriva il suo amico Justin Gabriel che allontana Kruger.\nRitorna nella puntata di Raw del 4 novembre, affrontando in coppia con Natalya, Fandango e Summer Rae, Vincendo il match. Settimana successiva sempre a Raw, perde in singolo contro lo stesso Fandango. Stessa settimana a Main event, perde contro il suo ex tag team partner, Justin Gabriel. Ad NXT, Kidd sconfigge Leo Kruger. Nella puntata di WWE Superstars del 21 novembre perde ancora contro Fandango. Nella puntata del 18 dicembre di NXT, sconfigge insieme ad Sami Zayn, Leo Kruger e Antonio Cesaro. Il 2014, lo inizia combattendo a Superstars, perdendo contro Jack Swagger. L'8 gennaio ad NXT sconfigge, Baron Corbin. Mentre in quella del 5 febbraio sconfigge, Aiden English. A Wrestlemania, partecipa alla Battle Royal in memoria di Andr\u00e8 The Giant, ma dopo una buona resistenza sul ring viene eliminato da, Alberto Del Rio. Ritorna nella puntata di NXT del 17 aprile, Sconfiggendo, Mason Ryan. Nella puntata successiva di NXT (1\u00ba maggio) riesce a prevalere anche su Bo Dallas. Sette giorni dopo il COO Triple H annuncia una battle royal per decretare lo sfidante di Adrian Neville per il titolo di NXT, visto l'avvento della puntata live Takeover. Kidd partecipa alla sfida e rimane, assieme a Sami Zayn e Tyler Breeze, tra gli ultimi tre lottatori sul ring. Tuttavia i tre contendenti si eliminano contemporaneamente e Triple H organizza un Triple Treath Match per decretare il definitivo sfidante al titolo. La sfida si svolge nella puntata successiva dove a vincere la shot \u00e8 proprio il wrestler canadese. A NXT Takeover perde contro Adrian Neville, che resta NXT Champion. IL 12 giugno ha il rematch per il titolo NXT, ma anche questa volta viena sconfitto. Mentre la settimana successiva sempre ad NXT, affronta insieme a Sami Zayn, gli Ascension per i NXT Tag Team Champion, ma vengono sconfitti. Dopo il Match Kidd diventa Heel, e Nella puntata del 3 luglio, Attacca Sami Zayn. Intanto a WWE superstars, Kidd, affronta Curtis Axel, venendo sconfitto. La settimana dopo ad NXT, Kidd si riallea con, Justin Gabriel, e sconfiggono, Sami Zayn e Adrian Neville. Ma il 17 luglio, perde contro il suo rivale, Zayn. Il 31 luglio ad NXT, perde contro, Adam Rose. Settimana Successiva, Kidd &amp; Gabriel, partecipano al torneo di primi sfidanti per gli NXT Tag Team Champion, ma perdono contro, Sami Zayn e Adam Rose. Nella puntata del 14 agosto sempre di NXT, perdono contro Sami Zayn e Adrian Neville. Il 21 agosto, in singolo batte per count out, Tyler Breeze, La settimana dopo, combatte insieme allo stesso Breeze e sconfigge Sami Zayn e Adrian Neville. Continua a vincere anche nella puntata del 4 settembre battendo Adam Rose. Ad NXT Takeover 2, compete in un Fatal Four way per L'NXT Championship, contro Adrian Neville, Sami Zayn e Tyler Breeze, ma il campione mantiene il titolo.\nNella puntata di Raw dell'8 settembre ha partecipato a un tag team match insieme a Tyler Breeze contro Adrian Neville e Sami Zayn, poi vinto da questi ultimi. Nella puntata del 18 settembre di NXT, insieme a Titus O'Neil, sconfigge i rivali Adrian Neville e Sami Zayn. Durante la puntata di Main Event del 1\u00ba ottobre, ottiene una vittoria ai danni di Kofi Kingston. Un giorno dopo ad NXT, prova ancora a Conquistare il NXT Champion, contro Adrian Neville, ma perde ancora una volta. Il 6 ottobre, combatte a Raw, perdendo contro, Jack Swagger. Ma il Giorno dopo a Main Event, sconfigge proprio Swagger. La Settimana Successiva sempre a Main Event, perde contro R-Truth. Nella puntata di NXT del 16 ottobre, perde contro il rivale Sami Zayn. Il 22 ottobre a Main Event, sconfigge, R-Truth nel Rematch. Il giorno dopo a Superstars, sconfigge anche Kofi Kingston. Nella puntata del 30 ottobre di Superstars, vince ancora battendo, Sin Cara. A Raw il 3 novembre, riesce a battere Sheamus, per count out. Mentre il Giorno dopo a Main Event, sconfigge Sami Zayn. Nella puntata di NXT del 6 novembre, batte Dash Wilder. Nella puntata del 10 novembre di Raw, batte anche Adam Rose. Il Giorno dopo a Main Event, Sconfigge ancora, Sami Zayn. Il 12 novembre ad NXT, sconfigge CJ Parker. Stessa Settimana a Smackdown, compete in un match a 3 per il titolo Intercontinentale, contro Dolph Ziggler e Cesaro, nel match Kidd elimina Cesaro, tuttavia viene eliminato da Ziggler perdendo il Match. Mentre la Settimana successiva a Raw sconfigge ancora, Adam Rose. Il giorno dopo a Main Event affronta insieme a Natalya, Adam Rose e The Bunny, vincendo ancora. Mentre la stessa settimana ad NXT, a un match contro, Finn Balor, che per\u00f2 finisce in No Contest. Nella puntata del 24 novembre di Raw, Affronta ancora insieme a Natalya, Adam Rose e The Bunny, sconfiggendoli. Mentre a Smackdown combatte in una battle royal per conquistare lo United States Championship, anche qui fa una buona figura rimanendo fin gli ultimi 4 atleti sul ring, ma tuttavia viene eliminato da, Jack Swagger.\nAlleanza con Cesaro e ritiro (2014\u20132015).\nNella puntata del 1\u00ba dicembre di Raw compete in un Tag team Turmoil Elimination match per diventare i primi contendenti ai WWE Tag Team Champions insieme a Cesaro, dove riescono ad eliminare i New Day, ma vengono eliminati dagli Usos, facendo comunque una buona prestazione. Durante la puntata di SmackDown della stessa settimana, Kidd, nuovamente in coppia con Cesaro, affronta il New Day, perdendo. Il 12 dicembre a Smackdown, sempre insieme allo svizzero, affronta gli Usos, ma vengono sconfitti dopo un match molto combattuto. Nella puntata del 17 dicembre di Main Event, affrontano e perdono contro i New Day, ma il giorno successivo, a Superstars, sconfiggono con facilit\u00e0 i Los Matadores. Il 23 dicembre a Main Event, sconfiggono ancora i Los Matadores, dominando il match. Successivamente sul sito WWE.Com viene reso noto che il tag team ha preso il nome di \"The Masters of the WWE Universe\". Nella prima puntata del 2015 di Superstars, Kidd perde in singolo contro, Erick Rowan, mentre il giorno dopo a Smackdown, sconfigge, con Cesaro, ancora i Los Matadores. Nella puntata di Raw del 5 gennaio, iniziano un feud con i New Day attaccandoli e interferendo nel match tra Big E e Adam Rose, alleandosi con quest'ultimo. La settimana successiva, perdono a Raw contro i New Day (Kofi Kingston e Xavier Woods). Il giorno dopo a Main event, affrontano insieme ad Adam Rose, i New Day al completo, ma dopo un match molto combattuto vengono sconfitti, da cui vengono sconfitti anche nella puntata di Raw del 19 gennaio. Mentre il giorno dopo, a Main Event Kidd affronta Kofi Kingston, uno dei membri del New Day, perdendo per\u00f2 il match; tuttavia alla fine del match Kidd e Cesaro attaccano i New Day insieme ad Adam Rose. Durante il kick-off del ppv Royal Rumble, The Masters of the WWE Universe affrontano i membri del New Day, Big E e Kofi Kingston, che riescono a sconfiggere, con Kidd che schiena Kingston concludendo il feud. Nella stessa serata, Kidd partecipa alla Royal Rumble entrando con il numero 12, venendo per\u00f2 eliminato da Daniel Bryan.\nNella puntata di Smackdown del 29 gennaio, Kidd sconfigge Jey Uso. Il 3 febbraio, a Main Event, Cesaro e Kidd sconfiggono ancora i The New Day. La settimana dopo, a Raw, sconfiggono gli Usos guadagnando una \"title shot\" per i Tag Team Championship. Nella puntata di Raw del 16 febbraio, Kidd, in coppia con la moglie Natalya, affronta Naomi e Jimmy Uso, perdendo per\u00f2 il match. \nNella stessa settimana, a Smackdown, Kidd ha un match contro Jimmy Uso che per\u00f2 termina in un no contest a causa di un attacco da parte di Rusev ai danni di entrambi.\nIl 22 febbraio, al pay-per-view Fastlane, The Masters of WWE Universe sconfiggono The Usos vincendo i Tag Team Championship. La sera dopo, a Raw, affrontano ancora i due samoani perdendo per squalifica, ma mantenendo i titoli. Il 24 febbraio, a Main Event, sconfiggono The Lucha Dragons, Sin Cara e Kalisto. Il 2 marzo a Raw, insieme a Natalya affrontano ancora The Usos e Naomi, perdendo per\u00f2 il match. Nella stessa settimana a Smackdown, affrontano e sconfiggono, i Los Matadores, mentre il luned\u00ec successiva, a Raw perdono contro i New Day in un No Title match. La stessa settimana a Smackdown, insieme ai Los Matadores, battono The Usos e The New Day. Nella puntata seguente di Raw, affrontano ancora The New Day riuscendo a batterli. A Smackdown il 20 marzo Affrontano i Los Matadores ed El Torito, insieme a Natalya, vincendo ancora. A Raw per\u00f2 perdono il Rematch e viene annunciato che a WrestleMania 31, difenderanno i Tag Team Championship in un Fatal-4 Way Match contro The Usos, The New Day e i Los Matadores. A Wrestlemania, dopo un match molto combattuto, mantengono i titoli. Nella puntata di Raw post Wrestlemania, affrontano insieme agli Ascension, i New Day e i Lucha Dragons, perdendo per\u00f2 il match. Nella puntata del 9 aprile di Smackdown, battono ancora The New Day. Nella settimana successiva a Raw, affrontano Randy Orton in un Handicap Match, perdendo per\u00f2 l'incontro, mentre a Smackdown, interrompono John Cena durante la sua Open Challenge e vengono sfidati da Daniel Bryan e Cena in un match. Nel main event di SmackDown affrontano quindi Bryan e Cena, non riuscendo per\u00f2 a vincere.\nA Extreme Rules, perdono il WWE Tag Team Championship in favore del New Day, effettuando per\u00f2 un turn face nel corso del match. La stessa settimana a SmackDown provano a riconquistare i titoli di coppia contro il New Day, vincendo solo per squalifica. Il 4 maggio a Raw, sconfiggono gli Ascension. Stessa settimana a Smackdown affrontano con Ryback, The New Day, perdendo per una distrazione di Bray Wyatt. Nella puntata del 14 maggio, Kidd sconfigge Kofi Kingston e viene annunciato nella stessa sera che a Payback affronteranno The New Day per i Tag Team Champions in un 2 of 3 Falls Match. A Payback perdono per\u00f2 l'incontro 2 a 1. La sera dopo a Raw affrontano ancora i New Day, con i titoli in palio, ma il match finisce in un No Contest e il tutto si trasforma in una rissa fra Tag Team, viene dunque annunciato che ad Elimination Chamber parteciperanno an un match a 6 Tag Team, per i titoli di coppia in un Elimination Chamber match. La stessa settimana a Smackdown, perdono un Fatal 4 Way contro Ascension, Los Matadores e Lucha Dragons, vinto proprio da questi ultimi. Nella puntata del 25 maggio di Raw, affrontano The New Day in un Handicap Match, insieme a The Ascension, i Lucha Dragons, i Los Matadores e i Prime Time Players, il match viene vinto dai New Day, per squalifica a causa di una rissa tra Tag Team e ad avere la meglio nella rissa sono proprio Kidd e Cesaro. Il gioved\u00ec successivo a Smackdown, combattono in un Tag Team Lumberjack match contro i Lucha Dragons, perdendo per\u00f2 il match. Il 31 maggio a Eliminaton Chamber 2015 perdono il primo Eliminaton Chamber Tag team match della storia, venendo eliminati per penultimi dai Prime Time Players.\nLa settimana successiva, in un \"dark match\" contro Samoa Joe prima della messa in onda di \"Raw\", Tyson Kidd subisce un grave infortunio al collo che lo costringe al ritiro.\nVita privata.\nTheodore Wilson \u00e8 sposato dal 2013 con la collega Natalie Neidhart, meglio conosciuta con il ring-name di Natalya."}
{"id": "2352861", "revid": "108472513", "url": "https://it.wikipedia.org/wiki?curid=2352861", "title": "Alberto Laviosa", "text": " Nato a San Lazzaro Alberoni presso Piacenza, Alberto Laviosa dedic\u00f2 la vita alla sua passione, quella per i motori e i mezzi di trasporto, ed \u00e8 ricordato dai suoi concittadini quale \"pioniere del progresso e alfiere della motorizzazione\".\nGli esordi.\nTerminati gli studi, all'et\u00e0 di 26 anni, il giovane Alberto trov\u00f2 impiego a Torino alla Itala e alla SCAT, le due pionieristiche fabbriche di automobili. Ben presto, tuttavia, decise di mettere a frutto il suo innato talento imprenditoriale aprendo una propria attivit\u00e0 a Piacenza ove, nel 1904, inaugur\u00f2 la prima officina di riparazione per veicoli a motore.\nLe prime attivit\u00e0 nel trasporto pubblico.\nDotato dei capitali e delle conoscenze tecniche necessarie, nel 1908 Laviosa decise di intraprendere una nuova attivit\u00e0, ottenendo dalla provincia di Piacenza la concessione per gestire la prima autolinea sul percorso Lugagnano-Bardi di 38 km. Il servizio venne svolto con i primordiali autobus Fiat 15 Ter e Itala. Con l'ampliamento della concessione ad altri autoservizi nella medesima area, nacque la societ\u00e0 Autotrasporti Alberto Laviosa Piacenza che gest\u00ec fra l'altro, a partire dal 1910, la lunga autolinea extraurbana Genova-Piacenza.\nLa guerra e il rilancio.\nPer sfruttare le sue capacit\u00e0, durante la prima guerra mondiale il Regio Esercito assegn\u00f2 Alberto Laviosa al servizio nel Corpo Automobilistico, impiego che lo tenne lontano dai pericoli del fronte.\nAd ostilit\u00e0 terminate, anche per non perdere la concessione, l'azienda piacentina fu impegnata nella ricostruzione di veicoli danneggiati; Laviosa approfitt\u00f2 a tale scopo del decreto ministeriale varato nel luglio 1919 che consentiva ai concessionari di autolinee la possibilit\u00e0 di acquisire autocarri militari, adattando un congruo numero di camion Fiat 18 BL e Fiat 15 Ter, che furono dunque convertiti al trasporto di persone.\nParallelamente ai traffici passeggeri e postali, ormai ripresi ed attestatisi a livelli superiori rispetto al periodo prebellico, stavano crescendo le competenze e le attivit\u00e0 della sua azienda.\nCostruttore e precursore.\nResosi conto della necessit\u00e0 di capitali per finanziare il crescente volume di affari, nel gennaio del 1920 Laviosa fond\u00f2 una societ\u00e0 anonima, le Autovie Alta Italia, che eredit\u00f2 dalla precedente gestione 22 autobus e un garage a Crema di 400 m\u00b2. La nuova azienda, in cui Laviosa assunse la carica di consigliere delegato, perseguiva quale oggetto sociale \"il trasporto di persone e di merci con mezzi meccanici: l'esercizio di linee automobilistiche interprovinciali, il servizio postale nei percorsi di dette linee, la riparazione e costruzione di macchine e carrozzerie per autotrasporti e la manutenzione stradale lungo i percorsi\", attivit\u00e0 coerenti con le mire di espansione dichiarate.\nLa nuova azienda acquist\u00f2 a San Lazzaro Alberoni un terreno nel quale l'anno seguente venne inaugurato il nuovo garage-officina sociale, che pose le basi per ampliare l'attivit\u00e0 da quella di esercente e riparatore alla vera e propria costruzione di veicoli. Il primo prodotto realizzato dalla nuova realt\u00e0 fu un rimorchio, progettato personalmente da Laviosa, che a scopo dimostrativo fu impegnato per aumentare la capacit\u00e0 di trasporto nelle linee della Val Trebbia.\nLa personale passione del fondatore Alberto Laviosa per la motorizzazione termica e il desiderio di consentire la diffusione della stessa anche nel settore ferrotranviario port\u00f2 allo sviluppo di numerosi prototipi di veicolo che rappresentarono di fatto alcune fra le prime realizzazioni di automotrici termiche: acquisito l'esercizio della tranvia Salsomaggiore Terme-Borgo San Donnino, fra il 1923 ed il 1925 sulla stessa furono immessi in esercizio 3 rotabili. Le automotrici T1-T2 erano veicoli a 2 assi, dal peso assiale estremamente ridotto, dotate di motorizzazione a benzina e soluzioni tecniche analoghe a quelle dei coevi progetti di altri costruttori. La T3 era invece un vero e proprio autotreno, un originale veicolo articolato a 2 casse poggianti su 3 carrelli, di cui quello intermedio motorizzato, che fu brevettato dallo stesso Laviosa. Ulteriori esemplari di automotrici termiche furono prodotti per alcune ferrovie e tranvie locali italiane, ma non diedero origine ad una produzione di massa.\nNel 1922 Alberto Laviosa present\u00f2 al consiglio di amministrazione delle \"Autovie\" la proposta di curare la progettazione, la produzione e la gestione del nuovo sistema di trasporto da lui inventato e battezzato con il nome di \"guidovia\". Cos\u00ec si esprime il verbale del consiglio direttivo del novembre di tale anno: \"L'Amministratore delegato (...) crede che sarebbe opportuno procedere ad un esperimento il quale dovrebbe consistere nell'attuare 150 metri di guidovie nell'interno del cortile dove si trova l'officina della Societ\u00e0 e nel fondo vicino di propriet\u00e0 Laviosa.\". L'innovazione consisteva in un impianto ibrido fra una tramvia extraurbana o una ferrovia locale e una linea automobilistica, grazie all'impiego di veicoli appositamente realizzati dotati di motore a combustione interna e di ruote che oltre a possedere un normale bordino ferroviario erano rivestite in gomma piena al fine di utilizzare quale piano di rotolamento una pista di calcestruzzo appositamente predisposta a lato delle rotaie, conferendo a queste ultime il solo ruolo di guida, analogamente a quanto avviene sulle attuali metropolitane su pneumatici di cui tali veicoli rappresentano di fatto un precursore. Tali veicoli videro l'unica applicazione pratica nella autoguidovia della Madonna della Guardia.\nGli anni seguenti videro il consolidarsi dell'attivit\u00e0 dell'azienda, che proprio in funzione della possibilit\u00e0 di sviluppare nuovi affari dalla commercializzazione della invenzione di Alberto Laviosa assunse il nome di Auto Guidovie Italiane (AGI). L'azienda risulta ancora attiva nel trasporto passeggeri di linea, a pi\u00f9 di 50 anni dalla morte del fondatore, avvenuta il 4 maggio 1959."}
{"id": "2352865", "revid": "93556", "url": "https://it.wikipedia.org/wiki?curid=2352865", "title": "Sierra Nevada de Lagunas Bravas", "text": "Il Sierra Nevada de Lagunas Bravas, \u00e8 un complesso vulcanico che sorge sulla frontiera tra Cile e Argentina. Parte del complesso vulcanico \u00e8 databile all'Olocene, ma altre parti del complesso mostrano un'attivit\u00e0 risalente al Pleistocene. Il materiale pi\u00f9 antico si trova in territorio argentino. Il complesso sorge in una delle regioni pi\u00f9 remote delle Ande, questo ne ha reso lo studio molto difficoltoso. Il complesso occupa un'area di 225 chilometri quadrati. La vetta pi\u00f9 alta supera di poco i seimila metri ed \u00e8 la penultima montagna ad essere stata conquistata nelle Ande la vetta \u00e8 stata raggiunta da una spedizione americana nel 2000.\nIn Cile esiste un altro vulcano con lo stesso nome Sierra Nevada (vulcano)."}
{"id": "2352867", "revid": "1566286", "url": "https://it.wikipedia.org/wiki?curid=2352867", "title": "C\u00fcneyt Ark\u0131n", "text": "Biografia.\nLaureato in medicina, \u00e8 esperto in ben sette arti marziali. Avendo partecipato ad oltre 240 tra film e serie televisive, \u00e8 comunemente considerato come uno dei pi\u00f9 importanti attori turchi di tutti i tempi. Spesso, nei film proiettati fuori dai confini turchi, \u00e8 indicato con lo pseudonimo di George Arkin.\nLe sue principali partecipazioni riguardano film storici, ambientati durante i primi secoli dell'Impero ottomano o appena precedentemente, durante l'epoca dei Turchi Selgiuchidi. In contemporanea al successo dovuto ai film d'azione, prende anche parte alla fine degli anni '70 del Novecento a film dalla connotazione politica, in particolare si ricorda The Adam Trilogy sotto la regia di Remzi J\u00f6nt\u00fcrk.\nSebbene sia una delle sue produzioni qualitativamente meno rilevanti, \u00e8 famoso all'estero soprattutto per il film \"D\u00fcnyay\u0131 Kurtaran Adam\" (\"The Man Who Saves The World\", conosciuto anche come \"Turkish Star Wars\", ossia \"Star Wars turco\")."}
{"id": "2352871", "revid": "648716", "url": "https://it.wikipedia.org/wiki?curid=2352871", "title": "Ricostruzione Roux-en-Y", "text": "Con il termine ricostruzione Roux-en-Y o pi\u00f9 correttamente ricostruzione esofago-digiunale su ansa ad Y secondo Roux si intende una particolare operazione chirurgica di ricostruzione in seguito ad una gastrectomia totale o pancreaticoduodenectomia.\nIntervento.\nNell'operazione la prima ansa digiunale viene prima interrotta e poi anastomizzata direttamente all'esofago; verso il basso viene effettuata un'altra anastomosi tra ultima porzione duodenale e parete laterale del digiuno, permettendo il passaggio dei succhi bilio-pancreatici e il contatto con il bolo alimentare. "}
{"id": "2352873", "revid": "533647", "url": "https://it.wikipedia.org/wiki?curid=2352873", "title": "Linea di successione al trono della Malaysia", "text": "La linea di successione al trono della Malaysia si basa sul criterio della monarchia elettiva.\nLa Malaysia si costitu\u00ec nel 1963, riunendo gli undici stati che facevano parte della Federazione della Malesia, pi\u00f9 il Sabah, il Sarawak e Singapore, il quale per\u00f2 lasci\u00f2 la federazione nel 1965. Il paese oggi comprende tredici stati, oltre a tre territori federali (Kuala Lumpur, Labuan e Putrajaya).\nLa Malaysia \u00e8 un insieme di monarchie costituzionali il cui re viene eletto, con un mandato di cinque anni, fra i sovrani di nove dei tredici stati che la compongono. Al re \u00e8 riconosciuto il titolo di \"Yang di-Pertuan Agong\" (capo supremo), il potere esecutivo ed il potere legislativo, che vengono esercitati insieme al governo ed al parlamento.\nLinea di successione.\nNon essendoci successione dinastica, il passaggio da un sovrano all'altro avviene per elezione secondo un ordine di successione che \u00e8 il seguente:\nL'attuale Yang di-Pertuan Agong \u00e8 il sultano Abdullah di Pahang, in carica dal 31 gennaio 2019."}
{"id": "2352879", "revid": "204012", "url": "https://it.wikipedia.org/wiki?curid=2352879", "title": "By-pass gastrico", "text": ""}
{"id": "2352884", "revid": "169529", "url": "https://it.wikipedia.org/wiki?curid=2352884", "title": "Commissione per le attivit\u00e0 antiamericane", "text": "La Commissione per le attivit\u00e0 antiamericane (in inglese \"House Committee on Un-American Activities\", noto anche con le sigle HCUA o, meno propriamente, HUAC) \u00e8 stata una commissione investigativa congressuale (United States Congressional Committee) della Camera dei Rappresentanti degli Stati Uniti (\"the House\"). \nStoria.\nCreata nel 1938 come commissione speciale presieduta dal democratico texano Martin Dies, per indagare su ideologie \"aliene\" come fascismo e comunismo, nel 1945 divenne una commissione permanente della Camera dei rappresentanti su iniziativa del deputato John\nRankin del Mississippi, focalizzandosi per tutti i primi anni della guerra fredda sui rapporti tra comunisti statunitensi (o presunti tali) e Mosca, indagando su possibili infiltrazioni sovietiche nel programma nucleare, nei sindacati, nel sistema dell'istruzione e nei \"mass media\"; per questi motivi \u00e8 spesso confusa con l'omologa commissione del Senato, che fu creata pi\u00f9 tardi sotto la presidenza di Joseph McCarthy.\nL'HUAC esercit\u00f2 per anni il suo potere coercitivo di convocazione e di intimazione a rispondere, per dare la caccia agli autori di Hollywood, mandando in galera dozzine di sceneggiatori recalcitranti. I senatori Kenneth Wherry e Lister Hill usarono minacce simili per perseguitare gli uomini gay che prestavano servizio nel governo federale. Joseph McCarthy aveva usato quelle tattiche per animare il suo regno di terrore di quattro anni alla guida della omologa commissione senatoriale: negli anni Cinquanta, migliaia di testimoni in tutte le parti della societ\u00e0 - scuole, universit\u00e0, sindacati, chiese, giornali - avevano dovuto soppesare la fedelt\u00e0 alle loro coscienze rispetto ai loro mezzi di sussistenza, nel decidere se sottomettersi a quello che \u00e8 diventato noto come la \"Red Scare\". \nNel 1969, la Camera dei Rappresentanti le cambi\u00f2 il nome in Commissione per la sicurezza interna (\"House Committee on Internal Security\"), ma la abol\u00ec nel 1975, trasferendone le funzioni allo House Judiciary Committee.\nNel 2001 buona parte dei suoi archivi furono declassificati su richiesta del \"National Coordinating Committee for the Promotion of History\".\nNella giurisprudenza costituzionale.\nNel 1957, la Corte suprema degli Stati Uniti d'America delimit\u00f2 alcuni dei poteri della commissione, stabilendo in \"Watkins v. United States\" che il Congresso poteva effettivamente tenere qualcuno responsabile per \"contempt of Parliament\" (offesa al Congresso) per non aver risposto a una domanda \"pertinente all'indagine in esame\", ma che la domanda doveva essere chiara e limitata, ovvero non frutto di una generica \"fishing expedition\" del tipo di quelle in cui si era specializzata l'HUAC.\nMa lo strumento dell'inchiesta parlamentare non \u00e8 stato privato in assoluto dei suoi poteri coercitivi: la stessa Corte suprema ha successivamente riconosciuto, in \"Eastland v. United States Servicemen's Fund\" (1975), che finch\u00e9 il Congresso perseguiva un obiettivo legislativo legittimo con la sua citazione in giudizio, era immune all'intervento giudiziario e ha chiarito che tali obiettivi potevano essere ampi e a tempo indeterminato; non c'era bisogno di una legislazione attuativa per dare corso alle relative sanzioni, potendosi utilizzare l'accusa di \"contempt\" per il testimone reticente o renitente.\nPresidenti.\nHouse Committee on Internal Security.\nMembri rilevanti dello House Committee on Internal Security sono stati:"}
{"id": "2352889", "revid": "767487", "url": "https://it.wikipedia.org/wiki?curid=2352889", "title": "Vermelho Velho", "text": "Vermelho Velho \u00e8 una localit\u00e0 (\"distrito\") del municipio di Raul Soares nello Stato di Minas Gerais, Brasile."}
{"id": "2352896", "revid": "599013", "url": "https://it.wikipedia.org/wiki?curid=2352896", "title": "Bypass digiuno-ileale", "text": "Il Bypass digiuno-ileale fu un particolare intervento che ebbe diffusione nel XX secolo e consiste nella riduzione dell'intestino.\nIndicazioni.\nEra indicato contro l'obesit\u00e0, gi\u00e0 dalla fine del XX secolo si preferisce in questo senso la gastroplastica. Si diminuisce di circa l'80% del peso eccessivo, la mortalit\u00e0 varia dallo 0,5 al 4%.\nStoria.\nEssendo un intervento molto rapido e facile negli anni che vanno dal 1960 alla fine del 1970 ebbe una grandissima diffusione negli USA, si contavano infatti oltre 100.000 interventi. Successivamente si accorsero della pericolosit\u00e0 dell'intervento, le cui complicanze possibili potevano provocare anche la morte della persona, per evitare che prevenzione delle stesse diventasse un male peggiore del motivo per cui si erano operate.\nComplicanze.\nFra le possibili complicanze:"}
{"id": "2352897", "revid": "204012", "url": "https://it.wikipedia.org/wiki?curid=2352897", "title": "Bypass digiunoileale", "text": ""}
{"id": "2352902", "revid": "339392", "url": "https://it.wikipedia.org/wiki?curid=2352902", "title": "Antiquarium Regionale del Teatro romano", "text": ""}
{"id": "2352903", "revid": "123433291", "url": "https://it.wikipedia.org/wiki?curid=2352903", "title": "Pueblo (popolo)", "text": "Con il termine Pueblo si possono indicare sia una tipologia di villaggi realizzati dai popoli indigeni americani nelle attuali aree del Nuovo Messico e Arizona, sia le popolazioni native che li abitavano.\nLa parola \"pueblo\" appartiene alla lingua spagnola e pu\u00f2 significare indistintamente sia \"popolo\" sia \"villaggio\"; la parola spagnola deriva dal latino \"pop\u016dlus\" che significa \"popolo\".\nI Pueblo (talvolta usato al plurale \"Pueblos\") sono un gruppo di popoli nativi americani originari del sud-ovest degli Stati Uniti (Nuovo Messico, Arizona e Texas), con tratti culturali comuni.\nComunemente si riteneva che i Pueblo fossero discendenti degli antichi Anasazi vissuti tra il VII secolo e la fine del XIV e diffusi in quelli che sono gli attuali territori del Colorado, Utah, Arizona e Nuovo Messico.\nSi pensava che dopo il collasso della civilt\u00e0 Anasazi i loro discendenti si fossero divisi in varie trib\u00f9, che costruirono nuovi pueblo nelle pianure o alla base delle montagne; i principali gruppi di questi sono gli Hopi, gli Zu\u00f1i, i Keres e i Tano e in seguito si unirono a loro altre due popolazioni dell'Arizona (discendenti degli Hohokam, \"vicini di casa\" degli Anasazi) come i Pima e i Papago.\nIn realt\u00e0, malgrado tutti i popoli pueblo mantenessero numerosi tratti della cultura materiale Anasazi (fra i quali per esempio, architettura, forme di irrigazione, tipi di sementi, modi di costruire attrezzi e armi), appartengono a origini varie (cos\u00ec come non \u00e8 detto che gli Anasazi fossero un unico popolo), parlano lingue di ceppi anche notevolmente differenti, poco influenzate l'una dall'altra, ed hanno cosmogonie in parte simili ed in parte completamente differenti. Gli Zuni e gli Hopi sono alternativi candidati ad essere i discendenti degli Anasazi.\nTutti questi popoli nativi si distinguevano nella tessitura su telai, nella produzione di vasi molto apprezzati e nella lavorazione della creta, con decorazioni a motivi geometrici o raffiguranti animali, graffiti e pitture rupestri con figure antropomorfe, cesti e canestri, statuette e maschere raffiguranti gli spiriti kachina. Inoltre, in una terra molto arida, erano divenuti eccellenti agricoltori scavando enormi cisterne in cui poter raccogliere l'acqua piovana e irrigare con essa grandi estensioni di terreno, ritenute un bene comune del villaggio. Gli sciamani (uomini medicina) rivestivano grande importanza specialmente durante le cerimonie per propiziare la pioggia.\nErano anche buoni cacciatori di cervi, antilopi, orsi e puma; solo occasionalmente si spingevano nelle pianure per cacciare il bisonte, talvolta usavano trappole per catturare uccelli e piccoli mammiferi. In definitiva erano popolazioni pacifiche e laboriose, spesso prese di mira dei predoni Navajo e Apache. In caso di attacco essi si rifugiavano nei loro pueblo: tolte le scalette cercavano di bersagliare dall'alto i loro nemici ma spesso, data la loro indole poco feroce, gli assalitori riuscivano a saccheggiare parte del raccolto, uccidere diversi uomini e rapire donne e bambini da usare poi come schiavi.\nComunque non bisogna considerare i popoli pueblo pacifici per definizione o imbelli: Coronado dovette faticare non poco per sottometterli alla Spagna, mentre nel '600 si verificarono alcune grosse rivolte, condotte da sciamani anche contro i missionari che stavano progressivamente convertendo le popolazioni al cattolicesimo. La pi\u00f9 grande rivolta Pueblo avvenne nel 1680 e fu terribile per la presenza spagnola nel Sud-Ovest degli Stati Uniti, la quale croll\u00f2. A capo di questa rivolta era uno sciamano, di cui non conosciamo il nome ma che era chiamato dagli spagnoli anche (con una certa ironia) Pop\u00e9, \"il Papa\". In questa guerra furono coinvolti tutti i Pueblo eccetto un villaggio convertito al cattolicesimo.\nAltre guerre si verificarono tra il 1692 e il 1751, spesso con evidenti sconfitte per le truppe spagnole e i coloni cattolici, ma portarono alla progressiva riconquista del territorio (grazie ai cannoni), sotto forma di patti e trattati bilaterali (grazie alla diplomazia). Da allora in poi i dominatori spagnoli furono molto cauti nel trattare con i Pueblo e riconobbero ad alcuni di essi diversi privilegi e terre, cosa che per esempio non riconobbero mai a trib\u00f9 pi\u00f9 bellicose (come gli Apache) che per\u00f2, tutto sommato, non costituivano un grande pericolo perch\u00e9 poco numerosi.\nTrib\u00f9 Pueblo.\nDopo la vittoria degli Stati Uniti sul Messico del 1848 e prima ancora con il Trattato Adams-On\u00eds del 1819, la gran parte dei territori abitati dei Pueblo passarono sotto il governo degli Stati Uniti. Questi riconobbero le comunit\u00e0 indigene Pueblos, quelle a suo tempo definite dal re di Spagna cui si aggiunsero quelle provenienti dai territori del Messico ceduti nel Trattato di Guadalupe Hidalgo (1848) e con l'Acquisto Gadsden (1853).\nAttualmente ci sono 21 gruppi Pueblos federalmente riconosciuti di cui 19 distribuiti nei territori del Nuovo Messico, uno nell'Arizona e uno nel Texas:\nPueblo del Nuovo Messico:\nPueblo dell'Arizona:\nPueblo del Texas:"}
{"id": "2352906", "revid": "37401", "url": "https://it.wikipedia.org/wiki?curid=2352906", "title": "HUAC", "text": ""}
{"id": "2352907", "revid": "62748", "url": "https://it.wikipedia.org/wiki?curid=2352907", "title": "Delerium", "text": "I Delerium sono un gruppo musicale proveniente da Vancouver, Canada. Formatosi nel 1987 come progetto collaterale del gruppo industrial Front Line Assembly, i Delerium hanno variato, nel corso della loro carriera, dal dark ethereal ambient al voiceless industrial soundscapes e alla musica pop elettronica.\nDurante tutti gli anni novanta il gruppo ha prodotto dischi molto vicini al genere \"world music\" e \"new age\" allora in voga, avendo come punto di riferimento soprattutto lo stile del gruppo tedesco \"Enigma\", pur apportando ad esso una maggiore caratterizzazione \"dark\".\nIn seguito le opere prodotte nel nuovo millennio hanno avuto una maggiore sensibilit\u00e0 \"pop\", seppur condita da strumenti elettronici e con una certa dose di sperimentazione.\nI Delerium sono uno dei gruppi di musica elettronica maggiormente longevi, avendo raggiunto gli oltre 25 anni di attivit\u00e0."}
{"id": "2352908", "revid": "37401", "url": "https://it.wikipedia.org/wiki?curid=2352908", "title": "HCUA", "text": ""}
{"id": "2352913", "revid": "117919991", "url": "https://it.wikipedia.org/wiki?curid=2352913", "title": "Strade provinciali della provincia di Trapani", "text": "Questo \u00e8 un elenco delle strade provinciali presenti sul territorio della provincia di Trapani, e di competenza della provincia stessa."}
{"id": "2352925", "revid": "188116", "url": "https://it.wikipedia.org/wiki?curid=2352925", "title": "Segretari di Stato per gli affari esteri e del Commonwealth", "text": "I Segretari di Stato per gli affari esteri e del Commonwealth (dal 1782 al 1968 Segretario di stato per gli affari esteri) dal 1968, unificata con quella di Segretario di Stato per gli affari del Commonwealth, ad oggi sono i seguenti. "}
{"id": "2352926", "revid": "23699680", "url": "https://it.wikipedia.org/wiki?curid=2352926", "title": "Il sette e l'otto", "text": ""}
{"id": "2352929", "revid": "574302", "url": "https://it.wikipedia.org/wiki?curid=2352929", "title": "Ordine di Orange-Nassau", "text": "L'Ordine di Orange Nassau (\"Orde van Oranje-Nassau\") \u00e8 una decorazione militare e civile olandese che venne creata per la prima volta il 4 aprile 1892 dalla Regina reggente dei Paesi Bassi, Emma, per conto della figlia minorenne Guglielmina.\nStoria.\nNel 1841 Guglielmo II dei Paesi Bassi, come Granduca di Lussemburgo, cre\u00f2 l'Ordine della Corona di Quercia. Anche se questo non fu mai ufficialmente un ordine di collazione olandese, le medaglie vennero regolarmente concesse anche a persone di nazionalit\u00e0 olandese. Alla morte di Guglielmo III, il Lussemburgo divenne uno stato indipendente e si rese pertanto necessario creare un ordine di merito esclusivamente olandese da porre tra l'Ordine Militare di Guglielmo e l'Ordine del Leone dei Paesi Bassi.\nL'Ordine di Orange-Nassau aveva due divisioni fondamentali in classi, \"civile\" e \"militare\", e quest'ultima si distingueva dalla prima dalla presenza di due spade incrociate e da una stella, mentre la prima disponeva di una corona d'alloro. L'Ordine di Orange-Nassau venne nella sua storia sovente equiparato per valenza all'inglese Ordine dell'Impero Britannico.\nDurante la Seconda guerra mondiale, l'Ordine di Orange-Nassau venne concesso a membri dell'esercito olandese e di altri eserciti stranieri che aiutarono i Paesi Bassi nella guerra dalla liberazione dal regime nazista che occupava lo stato. Attualmente, l'Ordine di Orange-Nassau mantiene una connotazione prevalentemente olandese e solitamente viene concesso dalla Regina il giorno del suo compleanno (30 aprile). Pu\u00f2 essere concesso anche a principi, ministri, dignitari e diplomatici stranieri.\nNel 1994, il sistema di onorificenze olandese venne rivisto in gran parte. Questa revisione venne intesa per creare un sistema maggiormente democratico, disconnettendo il livello degli onori dal rango e dallo status sociale. Sino a questa revisione, l'Ordine di Orange-Nassau consisteva di sei gradi col grado di medaglie d'oro, d'argento e di bronzo, con valenza onorifica e non inclusi dunque nel computo dei membri ordinari, oggi sostituiti dal rango di \"membro\"\nIl Re o la Regina dei Paesi Bassi detiene ancora oggi il ruolo di Gran Maestro dell'Ordine di Orange-Nassau.\nClassi.\nL'Ordine di Orange-Nassau dispone delle seguenti classi di benemerenza:"}
{"id": "2352931", "revid": "633110", "url": "https://it.wikipedia.org/wiki?curid=2352931", "title": "ZK-383", "text": "Il ZK-383 \u00e8 un mitra sviluppato in Cecoslovacchia negli anni '30 del XX secolo dai fratelli Kouck\u00fd, che lavoravano per la fabbrica d'armi Zbrojovka Brno. Fu prodotta dal 1938 al 1948 e fu esportata in molti Paesi come la Bulgaria, Bolivia e il Venezuela..\nStoria.\nProgettato attorno al 1935 basandosi sui progetti dei moschetti automatici MP-28 e MP-34, allora molto venduti, aveva come scopo quello di fornire all'esercito cecoslovacco un'arma automatica individuale robusta, precisa ed affidabile, nel calibro 9 x 19mm. Nel 1938 fu ufficialmente adottato come ZK-383 (dalle iniziali di Zbrojovka-Kouck\u00fd, ossia produttore e progettisti). Il ZK-383 fu esportato in altri paesi dell'Est Europeo dal 1938 (anno di inizio della produzione) anche se la scarsa gittata dovuta alle prestazioni della cartuccia impiegata non lo rendevano adatto come arma di appoggio nonostante le molte caratteristiche tipiche di questa categoria (vedi sotto). Rispetto alle altri armi coeve (MP18, MP 28, MP 34, MAB 1938 ecc) il ZK 383 era pi\u00f9 ingombrante e pesante ma era costruito e rifinito in modo eccellente ed era un'arma sicura e robusta, perci\u00f2 le forze armate e di polizia della Cecoslovacchia lo adottarono come arma automatica individuale.\nDopo il 1939 e l'occupazione tedesca della Cecoslovacchia, la produzione continu\u00f2 alla fabbrica di Brno per le truppe tedesche, che trovarono l'arma rispondente ai loro standard. La maggior parte dei mitra prodotti, ridesignati Vz 9 (dalla sigla ceca \"vzor,\" cio\u00e8 \"modello\") furono dati ai reparti delle Waffen SS che lo giudicarono pesante ed eccessivamente complicato per quello che offriva, ma robusto e di sicuro affidamento e lo adottarono in gran numero. La produzione continu\u00f2 in piccole quantit\u00e0 per l'Est Europeo e la Bulgaria, che l'aveva acquistato gi\u00e0 nel 1939, continu\u00f2 ad importarli fino al 1970.\nLa produzione cess\u00f2 nel 1948. Il ZK-383 rest\u00f2 negli arsenali del ricostituito esercito cecoslovacco fino agli anni '60 poi fu via via sostituito da armi automatiche ben pi\u00f9 compatte e moderne, come lo Vz 61 Skorpion e il VZ. 23.. Infatti, le prestazioni della cartuccia 9x19 Parabellum non consentivano il fuoco di accompagnamento a distanze medio-lunghe. Cos\u00ec l'arma divenne un mitra individuale, ruolo per il quale era eccessivamente complicato e costoso, con le sue complesse soluzioni meccaniche e le lunghe lavorazioni alla macchina utensile che assicuravano s\u00ec un'eccellente qualit\u00e0 costruttiva, ma anche un costo inutilmente elevato in un'epoca in cui le lamiere stampate e saldate erano ormai la norma. Armi come il PPS 43 o lo Sten richiedevano tempo e materiali in misura enormemente inferiore e all'atto pratico non offrivano nulla di meno .\nTecnica.\nIL ZK-383 era stato originariamente ideato come un'arma da supporto di squadra, ruolo generalmente occupato dalle mitragliatrici leggere come il ZB.26, il Bren britannico o il DP28 russo. Per questa ragione, il ZK-383 incorporava molte caratteristiche tipiche dei fucili mitragliatori di squadra, come l'opzione del cambio rapido della canna, un bipiede di appoggio incernierato sotto il manicotto di raffreddamento, e la possibilit\u00e0 per il tiratore di regolare la cadenza di tiro rimuovendo dall'otturatore un piccolo peso da 170gr.; in tal modo il ritmo di tiro passava da 500 a 700 colpi/min. Tutte raffinatezze meccaniche concepite per incentivare la vendita dell'arma sul mercato dei moschetti automatici e dei fucili mitragliatori, allora molto florido; tuttavia, la munizione utilizzata (9 x 19 mm Parabellum) vanificava ogni tentativo di farne un'arma di reparto: le caratteristiche balistiche ne limitavano l'impiego a 200 metri, troppo poco per un'arma di appoggio di squadra. Come arma automatica individuale, il ZK-383 ebbe maggior successo: per quanto pi\u00f9 ingombrante e pesante dei mitra allora gi\u00e0 in servizio, era comunque un'arma molto ben fatta, precisa e affidabile.\nL'organizzazione meccanica \u00e8 del tipo a massa battente (blowback) Il caricatore \u00e8 inserito nel lato sinistro dell'arma, come nelle altre armi simili dell'epoca. Il selettore di tiro \u00e8 davanti al grilletto, e seleziona il tiro automatico, semiautomatico; la sicura a traversino passante \u00e8 posta sopra il grilletto.\nIl calcio \u00e8 di legno e contiene anche la molla di recupero; l'alzo posteriore pu\u00f2 essere regolato fino a 600m, distanza peraltro ottimistica considerato il calibro impiegato, da pistola. Tuttavia, allo sparo lo ZK 383 si rivela ottimo: il peso, il bipiede, gli accurati organi di mira e l'azzeccata inclinazione del calcio sfruttano al meglio il calibro 9x19, e il tiro dell'arma \u00e8 preciso fino a 200m.\nVarianti.\nCuriosit\u00e0.\nUno ZK-383 \u00e8 stato protagonista involontario di un episodio drammatico della Resistenza Italiana, narrato dal grande scrittore Beppe Fenoglio in uno dei suoi racconti sulla Guerra di Liberazione. Durante una riunione, l'arma in questione era stata posata su di un tavolo dal partigiano che la aveva in dotazione tra l'ammirazione degli altri volontari presenti, in quanto arma molto ambita e rara: uno di questi non resistette alla tentazione di imbracciarala e subito parti' una raffica dato che il mitragliatore aveva il colpo in canna e che le caratteristiche inusuali della sicura potevano trarre in inganno. Quattro partigiani rimasero gravemente feriti ma vennero immediatamente soccorsi e poterono essere tutti salvati."}
{"id": "2352933", "revid": "333440", "url": "https://it.wikipedia.org/wiki?curid=2352933", "title": "Alte cariche dello stato", "text": ""}
{"id": "2352938", "revid": "2202618", "url": "https://it.wikipedia.org/wiki?curid=2352938", "title": "Vincenzo Serrentino", "text": "Biografia.\nVincenzo Serrentino nacque a Rosolini, in provincia di Siracusa, il 19 settembre 1897. Frequent\u00f2 l'Accademia militare di Modena, diventando sottotenente di fanteria nel 1916. Secondo il suo stesso racconto, egli partecip\u00f2 alla prima guerra mondiale dal 1916 al 1918, combattendo all'inizio nei reparti italiani impegnati nel fronte francese venendo decorato con la Croix de guerre. Successivamente venne trasferito sul fronte italiano, dove si occup\u00f2 in particolare dell'addestramento delle truppe serbe. Per questa sua attivit\u00e0 venne in seguito decorato dal Regno dei Serbi, Croati e Sloveni con l'Ordine di San Sava. Il 19 novembre 1918 sbarc\u00f2 in Dalmazia, occupata militarmente dalle truppe italiane in vista dell'annessione prevista dal Patto di Londra. Qui oper\u00f2 fino ad aprile 1919 nelle zone di Mu\u0107, Dernis e Sebenico, spostandosi in seguito a Zara per ordine del viceammiraglio Enrico Millo, Governatore della Dalmazia, dove svolse il compito di capo ufficio passaporti.\nQui rimase fino al congedo (1921), sposandosi con una ragazza di Zara dalla quale ebbe tre figli e lavorando come sindacalista della neo-costituita Provincia di Zara. All'inizio degli anni venti fu tra i principali dirigenti del Fascio di combattimento di Zara. Nel 1939 assunse il comando della difesa contraerea di Zara. Nel 1940 venne promosso al grado di primo seniore della Milizia Volontaria per la Sicurezza Nazionale.\nDopo l'occupazione della Jugoslavia da parte delle truppe dell'Asse nell'aprile 1941, fece parte del Tribunale Straordinario della Dalmazia, istituito da Giuseppe Bastianini all'interno del Governatorato della Dalmazia per combattere il movimento partigiano jugoslavo. In tredici giorni il tribunale commin\u00f2 35 condanne a morte immediatamente eseguite, a seguito di quattro processi lampo senza alcuna garanzia per le difese.\nIl nome di Serrentino figura nell'elenco CROWCASS (Central Registry of War Criminals and Security Suspects) (1947), compilato dagli Alleati anglo-americani, delle persone ricercate dalla Jugoslavia per crimini di guerra.\nPrefetto di Zara.\nVincenzo Serrentino fu Prefetto di Zara lungo tutto il periodo di occupazione militare tedesca, dal novembre 1943 fino all'arrivo dei partigiani titini nell'ottobre 1944. Riusc\u00ec ad essere la massima autorit\u00e0 di Zara al posto di un ustascia croato. Nel giorno del suo insediamento vi fu il primo degli oltre cinquanta bombardamenti alleati di Zara che causarono un numero di morti variabile secondo le fonti fra 1.000 e 2.000.\nIn un rapporto del 20 dicembre 1943, il Prefetto Serrentino segnal\u00f2 che il 40 per cento delle costruzioni nel comune di Zara era ridotto in macerie, e il 90 per cento delle restanti non era pi\u00f9 abitabile. Secondo Serrentino a Zara erano stati colpiti la Banca Dalmata di Sconto, la canonica della Chiesa ortodossa di Sant'Elia, il Seminario diocesano, l'edificio dell'Amministrazione provinciale, l'Asilo delle Orfanelle, il Palazzo delle Poste, il Ginnasio-Liceo, quasi tutte le case del Viale Tommaseo, della Piazza delle Erbe, della Calle dei Papuzzeri, della Calle Larga, della Calle Gabriele d'Annunzio, della Calle San Rocco, della zona di Porta Catena. Erano distrutti - oltre a centinaia di abitazioni civili - il Teatro Verdi, il Cinema Nazionale, l'Istituto Magistrale, le case lungo Calle Canova, il Monastero e la Chiesa di Santa Maria, il Santuario della Madonna della Salute, il Battistero del Duomo.\nIl 31 dicembre successivo Serrentino scrisse al Prefetto di Trieste Bruno Coceani:\nQuasi tutti gli Zaratini sfollarono. Serrentino ed il suo vice, Giacomo Vuxani (un Arb\u00ebresh\u00eb proveniente da Borgo Erizzo), rimasero per aiutare la popolazione, cercando di distribuire quel poco che arrivava da Pola e da Trieste.\nIl 28 ottobre 1944, il Prefetto Coceani da Trieste ritrasmise a Zara il telegramma con cui il Ministero dell'interno di Sal\u00f2 ordinava al Capo della Provincia Serrentino l'abbandono della citt\u00e0.\nVuxani fu catturato dall'Esercito di liberazione jugoslavo a fine ottobre 1944, mentre Serrentino riusc\u00ec ad arrivare a Fiume con una torpediniera tedesca e successivamente a raggiungere Trieste con un gruppo di militari tedeschi in ritirata.\nL'arresto e la condanna a morte.\nIl una lettera datata 11 settembre 1946 Alcide De Gasperi comunicava all'Ammiraglio Ellery Stone che un'apposita commissione d'inchiesta italiana aveva individuato quaranta fra civili e militari italiani passibili di essere posti sotto accusa presso la giustizia penale militare, in quanto nella loro condotta erano \u201cvenuti meno ai principi del diritto internazionale di guerra e ai doveri dell'umanit\u00e0\". Il 23 ottobre 1946 viene emesso un primo comunicato che indicava fra gli inquisiti anche tutte le persone coinvolte col Tribunale Straordinario della Dalmazia: Giuseppe Bastianini, Gherardo Magaldi, Pietro Caruso e il tenente colonnello Vincenzo Serrentino, del quale fino a quel momento s'ignorava la sorte.\nSerrentino era stato gi\u00e0 catturato dagli jugoslavi a Trieste a maggio del 1945. Processato come criminale di guerra, fu condannato a morte. La condanna di Serrentino venne emessa da un Tribunale del Popolo jugoslavo. L'accusa fu quella di aver contribuito alla condanna a morte in alcuni processi di 43 partigiani jugoslavi. La sua esecuzione avvenne il 15 maggio 1947 a Sebenico, dopo vari indugi da parte delle autorit\u00e0 jugoslave.\nIl cadavere di Serrentino risulta ancora sepolto in un campo anonimo a Sebenico, senza esser mai stato individuato e recuperato.\nSerrentino lasci\u00f2 queste ultime parole:\nLa condanna a morte di Serrentino rimane controversa, anche per le modalit\u00e0 particolari in cui si svolsero i fatti: Serrentino fu arrestato dalle autorit\u00e0 jugoslave a Trieste e trasferito in Dalmazia, dove se ne persero le tracce. Il 21 ottobre del 1945 il giornale \"Slobodna Dalmacija\" (foglio di informazioni partigiano, divenne in seguito il quotidiano di Spalato) pubblic\u00f2 un articolo nel quale si parlava della detenzione di Serrentino nelle carceri di Sebenico. Pi\u00f9 di un anno dopo il suo arresto, la Jugoslavia inser\u00ec per\u00f2 il suo nome in un elenco di presunti criminali di guerra italiani dei quali si chiedeva l'estradizione. Il processo si svolse senza che le autorit\u00e0 italiane o la famiglia di Serrentino venissero avvisate, cos\u00ec come non si seppe dell'avvenuta esecuzione della condanna.,\nOnorificenze.\nIl 10 febbraio 2007 (Giorno del ricordo), nel corso della consegna delle medaglie ai parenti degli infoibati al Quirinale, il presidente Napolitano ha concesso il riconoscimento anche ai familiari di Vincenzo Serrentino con la seguente motivazioneRecatosi a Trieste per continuare ad espletare la sua attivit\u00e0 istituzionale di Capo della provincia, venne ivi arrestato il 5 maggio 1945 dai partigiani titini. Fu poi deportato ed imprigionato in varie carceri della Croazia. Fu condannato a morte per fucilazione a Sebenico (Dalmazia) il 15 maggio 1947.La concessione del riconoscimento ha creato diverse polemiche, data la sua attivit\u00e0 di repressione del movimento partigiano jugoslavo.\nNel quarantesimo anniversario della morte (1987) a Serrentino \u00e8 stata dedicata una via nel suo paese natale in Sicilia."}
{"id": "2352939", "revid": "124988714", "url": "https://it.wikipedia.org/wiki?curid=2352939", "title": "Gran Premio d'Australia 1990", "text": "Il Gran Premio d'Australia 1990 \u00e8 stato un Gran Premio di Formula 1 disputato il 4 novembre 1990 al Circuito di Adelaide. La gara \u00e8 stata vinta da Nelson Piquet su Benetton.\nGara.\nAlla partenza Senna part\u00ec benissimo mentre Berger, nonostante un\u2019esitazione, riusc\u00ec a stare davanti alle due Ferrari; intanto uno buono spunto di Piquet regal\u00f2 al pilota brasiliano la quinta posizione. Al 2\u00b0 passaggio Berger tocc\u00f2 accidentalmente il blocchetto d\u2019accensione della vettura perdendo terreno e lasciando spazio a Mansell mentre Prost cerc\u00f2 di imitare il compagno di squadra ma fu vittima dell\u2019attacco di Piquet in fondo al rettilineo. Dopo 6 tornate la Benetton numero 20 si sbarazz\u00f2 anche di Berger mentre inizi\u00f2 un bel duello per la leadership fra Mansell in seconda posizione e il neo campione del mondo.\nIl testa a testa and\u00f2 avanti per 43 giri, poi una sbavatura del \u201cLeone d\u2019Inghilterra\u201d costrinse la Ferrari numero 2 ad una sosta forzata ai box rientrando in quinta posizione. Al secondo posto sal\u00ec Piquet mentre Prost super\u00f2 finalmente Berger conquistando virtualmente il terzo gradino del podio. La gara prosegu\u00ec con Senna comodamente in testa fino al 62\u00b0 giro, quando per un guasto al cambio la McLaren numero 27 fin\u00ec contro le barriere in uscita di curva 5. In testa cos\u00ec si ritrov\u00f2 Piquet, seguito dalle due Ferrari, con Prost davanti a Mansell.\nNelle ultime fasi di gara, l\u2019inglese della Rossa raggiunse e super\u00f2 Prost alla staccata in fondo al Brabham Straight tentando poi l\u2019assalto al leader del Gran Premio. Nelle azioni finali un doppiaggio alla Brabham di Modena regalano le ultime emozioni: Piquet si prepar\u00f2 a passare il pilota emiliano quando arriv\u00f2 il ferrarista che, sfruttando la doppia scia, prov\u00f2 ad infilare entrambi; tuttavia Mansell non calcol\u00f2 bene le distanze e per un soffio non rischi\u00f2 di centrare il retrotreno della Benetton. L\u2019azione al limite del ferrarista lasci\u00f2 strada libera a Piquet che and\u00f2 a vincere la sua 22\u00b0 vittoria in carriera, davanti alla coppia Ferrari. Punti iridati anche per Berger, Boutsen e Patrese."}
{"id": "2352945", "revid": "62004", "url": "https://it.wikipedia.org/wiki?curid=2352945", "title": "Henkka Sepp\u00e4l\u00e4", "text": ""}
{"id": "2352949", "revid": "228587", "url": "https://it.wikipedia.org/wiki?curid=2352949", "title": "Segretari di Stato per gli affari interni del Regno Unito", "text": "Il Segretario di Stato per gli Affari Interni (in inglese \"Secretary of State for the Home Department\" ma comunemente chiamato Home Secretary) \u00e8 il ministro degli interni del Regno Unito. \nCompiti.\n\u00c8 una delle cosiddette \"Great Offices of State\" ovvero una delle cariche pi\u00f9 alte del governo britannico, presiede l'Home Office.\nOltre ad occuparsi degli affari interni di Inghilterra e Galles \u00e8 competente per tutto ci\u00f2 che riguarda l'immigrazione e la cittadinanza dell'intero Regno Unito (Inghilterra, Galles, Scozia e Irlanda del Nord).\nAttualmente \u00e8 in carica Priti Patel."}
{"id": "2352951", "revid": "1782831", "url": "https://it.wikipedia.org/wiki?curid=2352951", "title": "Vincenzo Gigante", "text": "Biografia.\nTrasferitosi a Roma con la famiglia partecipa attivamente al movimento sindacale degli edili, di cui organizza nel 1923 lo sciopero contro il carovita e nella primavera del 1923 con Benito Mussolini gi\u00e0 al governo organizza una manifestazione contro il carovita in Roma che vede in piazza circa 18000 operai edili, durante la crisi aventiniana \u00e8 uno degli organizzatori degli scioperi contro il fascismo. Nel 1925 \u00e8 inviato dal partito in URSS dove a Leningrado frequenta l'Universit\u00e0 leninista.\nCon le \u201cLeggi Speciali\u201d del 1926 entra in clandestinit\u00e0 ed evita l'arresto con spostamenti continui fra Germania, Lussemburgo, Belgio, Francia e Svizzera, nel 1931 sposa a Lugano Wanda Libera Caterina Fonti, proveniente da famiglia di ferree tradizioni antifasciste e l'anno successivo nasce Miuccia, unica figlia che avr\u00e0 la coppia.Diviene membro del Comitato centrale del partito comunista, ma l'OVRA ne segue i movimenti grazie alle numerose spie operanti in tutti gli stati europei, compreso all'interno dei \"fuoriusciti\", e quando nell'ottobre 1933 rientra in Italia per la fase riorganizzativa del partito viene arrestato a Milano.Condannato a 20 anni dal Tribunale Speciale li sconta nelle prigioni di Civitavecchia, ma la pena gli viene decurtata di un paio d'anni mediante condoni \u00e8 liberato 1\u00ba novembre 1942 per essere confinato prima ad Ustica poi a Renicci presso Anghiari, da dove evade in concomitanza dell'armistizio raggiungendo al momento dell'armistizio con prigionieri sloveni la Venezia Giulia dove da tempo agiscono formazioni partigiane italo-jugoslave. A questo punto il partito comunista gli affida il compito dell'organizzazione delle brigate Garibaldi in via di formazione relativamente al settore di Trieste. Nell'autunno del 1944 viene catturato a causa di una delazione, subisce per lungo tempo tortura dai nazifascisti ma non fornisce loro nessuna informazione e quel che si pu\u00f2 ricostruire di sicuro \u00e8 che \u00e8 bruciato nel forno crematorio della Risiera di San Sabba.\nOnorificenze.\nRiconoscimenti.\nIn corso Roma, a Brindisi, gli \u00e8 stata dedicata una targa che riporta queste parole di Concetto Marchesi: \"Antonio Vincenzo Gigante \u2013 operaio organizzatore partigiano \u2013 medaglia d'oro \u2013 caduto a Trieste nel novembre 1944 \u2013 nella galera fra le torture \u2013 con la morte testimoni\u00f2 ai carnefici fascisti \u2013 la indomabile forza \u2013 e la certa vittoria del popolo lavoratore \u2013 L'Amministrazione democratica e popolare \u2013 del Comune di Brindisi \u2013 al glorioso concittadino in ricordo di tanto eroismo \u2013 7 dicembre 1952\".\nIl 5 febbraio 2008, anniversario della sua nascita, gli \u00e8 stata dedicata una lapide sul muro della Risiera di San Sabba: \" Vincenzo Gigante detto \u201cUgo\u201d nato a Brindisi il 5 febbraio 1901 assassinato nella Risiera di San Sabba nel novembre 1944 dirigente comunista comandante partigiano Medaglia d'Oro della Resistenza a memoria del suo sacrificio\""}
{"id": "2352952", "revid": "174925", "url": "https://it.wikipedia.org/wiki?curid=2352952", "title": "Impresa dei Mille", "text": ""}
{"id": "2352956", "revid": "1543377", "url": "https://it.wikipedia.org/wiki?curid=2352956", "title": "Mercedes 28/95 PS", "text": "La 28/95 PS \u00e8 un'autovettura di lusso prodotta dal 1914 al 1924 dalla Casa tedesca Daimler Motoren Gesellschaft per il suo marchio automobilistico Mercedes.\nProfilo e caratteristiche.\nLanciato nel 1914, questo modello va a sostituire il modello 38/100 PS, di cilindrata sensibilmente superiore, ma con prestazioni simili.\nLa 28/95 PS era quindi una vettura che andava innanzitutto a posizionarsi un gradino pi\u00f9 in alto rispetto alla contemporanea \"28/60 PS\" di cilindrata analoga. Le sue doti prestazionali, sensibilmente superiori, la ponevano di fatto come l'antesignana di quelle che circa 80 anni dopo sarebbero state indicate come vetture di fascia premium, ossia di quelle vetture che, per contenuti tecnici e prestigio del marchio, si posizionano un gradino pi\u00f9 in alto rispetto alla normale concorrenza. Alla vigilia della Prima guerra mondiale, ma anche nei primi anni dopo tale conflitto, la \"28/95 PS\" rappresent\u00f2 il top di gamma della Casa tedesca. Nonostante gli indubbi contenuti, la produzione stent\u00f2 inizialmente e nel primo anno di produzione vennero prodotti solo 25 esemplari di tale modello.\nFu solo nel dopoguerra che la \"28/95 PS\" che la produzione cominci\u00f2 ad accelerare e nel 1920 si port\u00f2 a regime, per arrivare al 1924 ad un totale di 590 esemplari prodotti, un'inezia secondo gli standard attuali, ma occorre tener presente il periodo difficile per l'industria tedesca di allora e le possibilit\u00e0 economiche generali.\nLa \"28/95 PS\" montava un motore di origine aeronautica, ma adattato all'utilizzo su di un'autovettura: si trattava del motore \"DF80\", ossia un 6 cilindri in linea da 7274\u00a0cm\u00b3 (105x140\u00a0mm), alimentato da due carburatori. Una delle maggiori innovazioni portate da questo modello fu la distribuzione a valvole in testa disposte a V, comandate da un albero a camme in testa. Tali innovazioni furono alla base del sensibile aumento di potenza massima, che raggiunse 95\u00a0CV a 1800 giri/min. Anche l'accensione propose la nuova soluzione del magnete ad alta tensione.\nPi\u00f9 tradizionale l'impostazione del telaio e del resto della meccanica in generale, almeno per i primi anni. Per quasi tutto il periodo di produzione tali caratteristiche non si discostavano di molto da quelle degli altri due modelli: fu solo nel 1923 che si videro delle novit\u00e0, consistenti nell'impianto frenante, non pi\u00f9 sull'albero di trasmissione, ma sulle quattro ruote.\nLa \"28/95 PS\" raggiungeva una velocit\u00e0 massima compresa tra 110 e 140\u00a0km/h a seconda del tipo di carrozzeria e del peso del corpo vettura. Tali prestazioni, all'epoca assai notevoli, spinsero la Casa tedesca ad approntare alcuni esemplari come vetture sport per alcune competizioni: fu cos\u00ec che nel 1921 nacquero le 28/95 PS Rennwagen, con potenza portata a 99\u00a0CV a 1800 giri/min. Una delle pi\u00f9 note versioni da gara basate sulla \"28/95 PS\" \u00e8 stata la 28/95/140 PS, sovralimentata tramite compressore volumetrico. Tale versione \u00e8 stata anche uno dei primi esempi di applicazione della sovralimentazione per uso automobilistico, anche se non di serie, ed erogava fino a 140\u00a0CV di potenza massima.\nNel 1921, alla XII edizione della Targa Florio, la Mercedes 28/95 PS pilotata da Max Sailer giunse seconda al traguardo e fece segnare il record del giro pi\u00f9 veloce.\nLa produzione della \"28/95 PS\" cominci\u00f2 nel 1914, ma venne interrotta poco dopo l'inizio della guerra, nel 1915, per poi riprendere nel 1920 e fino al 1924.\nL'erede della \"28/95 PS\" fu la Mercedes 15/70/100 PS, successivamente prodotta anche con il marchio Mercedes-Benz."}
{"id": "2352962", "revid": "439868", "url": "https://it.wikipedia.org/wiki?curid=2352962", "title": "Leo Esaki", "text": "Esaki \u00e8 conosciuto, inoltre, per l'invenzione del \"diodo di Esaki\" (o diodo tunnel), che sfrutta proprio il fenomeno di tunnelling da lui studiato nei semiconduttori. All'epoca della scoperta Esaki lavorava per la societ\u00e0 \"Tokyo Tsushin Kogyo\", oggi denominata Sony. \u00c8 inoltre stato un pioniere della tecnologia dei cosiddetti superreticoli (\"superlattice\" in inglese), quando lavorava all'IBM.\nBiografia.\nEsaki nasce a \u014csaka, in Giappone. Studia fisica all'Universit\u00e0 di Tokyo e si laurea nel 1947. Ottiene il dottorato, presso il medesimo ateneo, nel 1959. Il premio Nobel gli viene assegnato per le ricerche condotte intorno al 1958 riguardo ai tunnel di elettroni nei solidi. Nel 1960 si trasferisce negli Stati Uniti d'America ed entra a far parte del Thomas J. Watson Research Center dell'IBM. Nel 1967 diviene \"IBM Fellow\". Il suo primo lavoro sui super reticoli viene pubblicato proprio nel periodo trascorso all'IBM.\nIn seguito, ha ricoperto la carica di rettore in diverse universit\u00e0 nipponiche, come, per esempio, l'Universit\u00e0 di Tsukuba. Dal 2006 \u00e8 a capo dello Yokohama College of Pharmacy.\nLe regole di \"cinque don'ts\" di Esaki.\nNel 1994 durante gli incontri del Lindau Nobel Laureate, Esaki sugger\u00ec un elenco di \"cinque don'ts\" che chiunque ,nel realizzare il suo potenziale creativo, dovrebbe seguire. Carl Nordling le introdusse su \"Physica Scripta\" nell'anno successivo:"}
{"id": "2352966", "revid": "1442080", "url": "https://it.wikipedia.org/wiki?curid=2352966", "title": "Magione (architettura)", "text": "Una magi\u00f3ne \u00e8 una grande dimora: presente nelle grandi propriet\u00e0 rurali nobiliari, storicamente si diffuse unitamente all\u2019affermazione della classe sociale della \"gentry\".\nEtimologia.\nIl termine \"maison\", attraverso la lingua d'o\u00efl, deriva dal latino \"manere\" (\"rimanere\", una derivazione da \"manere\" \"rimanere\" o \"stare\"), cos\u00ec come il maniero che ne costituisce l'antecedente storico pi\u00f9 vicino. \nGi\u00e0 nell'Impero romano, del resto, una mansio era un'area ufficiale di sosta su una strada consolare, o \"via\", presso la quale era ubicata una villa nella quale venivano ospitati dignitari e alti ufficiali in viaggio fra le varie province.\nStoria.\nIn passato, nella societ\u00e0 della borghesia europea, era di moda passare da una ad un'altra casa di campagna, soggiornando periodicamente nella casa di citt\u00e0. In questo modo, poco alla volta, le non fortificate case di campagna finirono per soppiantare i castelli e la moderna \"mansion\" cominci\u00f2 ad evolversi.\nNel XVI secolo si ha un primo sviluppo delle \"mansion\", ovvero di case non fortificate, dalle linee eleganti e snelle, circondate da giardini, parchi e sentieri per le passeggiate. Questa fu l'era in cui fior\u00ec l'architettura rinascimentale. In Inghilterra un classico esempio di transizione \u00e8 la \"Hatfield House\". In Italia, culla del rinascimento, classici esempi possono essere considerati le ville come Villa Farnese e Villa Giulia.\nL'uso di questi edifici era equivalente a quello delle ville romane. Era di vitale importanza per le persone importanti, e le loro famiglie, tenersi in contatto con le famiglie di parenti e amici. In tempi di rivoluzione successe poi il contrario. Ai tempi della rivoluzione francese, la Francia vide sparire la maggior parte delle case di campagna, incendiate dai rivoluzionari in quanto simbolo dell'ancien r\u00e9gime.\nMolte \"mansion\" europee erano poi al centro di grandi propriet\u00e0 terriere nelle quali erano costruite le case dei contadini.\nNelle Isole britanniche.\nLa casa di campagna inglese, con il significato che assume nella lingua anglosassone, \u00e8 una particolare tipologia di magione.\nIl giro delle visite e dei ricevimenti era una parte fondamentale del modo di vivere della societ\u00e0 del tempo, .\nCome era stato in Francia - dove le ville nobiliari erano sempre vicine ad un villaggio, corredato della sua chiesa, dove risiedevano i contadini - anche in Gran Bretagna le grandi propriet\u00e0 - come quella della \"Woburn Abbey\" - erano sempre collegate a numerosi villaggi.\nGli sviluppi del XIX secolo.\nNel XIX secolo, particolarmente negli Stati Uniti, si svilupp\u00f2 un nuovo tipo di \"mansion\", spesso di dimensioni pi\u00f9 piccole di quelle europee. Un chiaro esempio \u00e8 costituito da \"The Breakers\" nel Rhode Island.\nIn quell'epoca, la Fifth Avenue a New York era fiancheggiata da numerose \"mansion\", disegnate dai pi\u00f9 importanti architetti dell'epoca, realizzate in stile neogotico. Erano di propriet\u00e0 di quelle famiglie che avevano realizzato le loro fortune nel campo della ormai sviluppata industria e realizzavano cos\u00ec le loro aspirazioni di una vita agiata. Oggi quelle dimore sono state demolite per far posto a selve di grattacieli, ma a suo tempo la Fifth Avenue poteva rivaleggiare in eleganza con le pi\u00f9 rinomate strade di citt\u00e0 come Londra, Parigi o Roma. L'unico esempio ancora rimasto \u00e8 la villa in cui \u00e8 ubicato il museo Frick Collection, appartenuta all'industriale dell'acciaio Henry Clay Frick.\nNella cultura di massa.\nEsempi di \"mansions\" inglesi oggetto di \"set\" cinematografici, con un ruolo decisivo nel rievocare un ambiente sociale, sono riscontrabili:"}
{"id": "2352971", "revid": "51323", "url": "https://it.wikipedia.org/wiki?curid=2352971", "title": "Leona Esaki", "text": ""}
{"id": "2352972", "revid": "51323", "url": "https://it.wikipedia.org/wiki?curid=2352972", "title": "Esaki Reona", "text": ""}
{"id": "2352973", "revid": "547992", "url": "https://it.wikipedia.org/wiki?curid=2352973", "title": "Nicol\u00f2 da Voltri", "text": "Biografia.\nFu uno dei maggiori pittori liguri in un'epoca in cui i principali pittori attivi in Liguria erano toscani. Sulla sua vita conosciamo soltanto notizie frammentarie. Sappiamo da un documento del 1385 che era pittore e cittadino genovese, e la sua bottega si trovava sotto il portico dell'arcivescovado dove sar\u00e0 ancora nel 1417, come attesta l'ultimo contratto per il polittico perduto della chiesa di Sant'Olcese in Val Polcevera.\nIl pittore \u00e8 ricordato nei documenti genovesi a partire dal 18 luglio 1394; in tale data infatti il suo nome ricorre nell'atto in cui Taddeo di Bartolo libera il bandieraio Benedetto d\u2019Albenga da ogni vincolo derivante dalla garanzia a lui richiesta dal prete Simone da Vercelli al momento della commissione di due polittici per la chiesa di San Luca a Genova.\nNel 1401 firma e data il polittico dell'Annunciazione gi\u00e0 a Genova nella chiesa delle Vigne e ora nella Pinacoteca Vaticana e, nello stesso anno, si impegna a Genova con Antonio Bonifazi, priore della Cattedrale di Nizza, a realizzare un grande tabernacolo ligneo. Quest'opera, anch'essa perduta, eseguita a Genova e spedita via mare, dovette esercitare un notevole influsso sullo sviluppo dell'arte locale. La notizia riferita da critici dell'arte nei primi anni del Novecento secondo la quale l'artista avrebbe collaborato alla decorazione delle chiese nizzarde di Santa Maria e di San Francesco non trova alcun riscontro documentario e fu probabilmente dovuta ad una superficiale lettura dell'Alizeri.\nCi\u00f2 nonostante fu ripresa dalla pi\u00f9 recente letteratura critica sul pittore. Nel 1415 Nicol\u00f2 \u00e8 citato tra i pittori riunitisi nella bottega di Giovanni da Nervi, cooptato in qualit\u00e0 di elettore dei Consoli dell'Arte a riformare lo Statuto dei pittori e degli scudai. Chiamato dunque in anni avanzati ad un incarico di non poco conto, dovette godere, come dimostra il cospicuo numero di opere pervenuteci di una certa fama all'interno del mercato ligure nonostante la sua scarsa autonomia culturale e la conseguente dipendenza stilistica dagli artisti presenti in citt\u00e0. A tal proposito circa l'ascendente che secondo alcuni avrebbe esercitato sulla sua formazione l'arte di Barnaba da Modena non si evidenzia che qualche minima traccia nelle sue opere, mentre \u00e8 evidente il fortissimo influsso di Taddeo di Bartolo, che domin\u00f2 lo stile di Nicol\u00f2.\nNella Madonna con il Bambino della chiesa genovese di San Donato, Nicol\u00f2 sembra risentire timidamente dei modelli di Taddeo, con il quale era in contatto almeno dal 1394, e di cui accoglier\u00e0 appieno lo stile nel polittico di San Colombano in trono tra i santi Bernardo, Giovanni Battista, Pietro e Benedetto, realizzato per la Chiesa di San Colombano, scomparti, ora separati e di cui oggi il S. Colombano ed i santi al Museo di Sant'Agostino, mentre altre parti separate della stessa predella, con figure di apostoli, sono conservati a Genova, al Museo dell'Accademia Ligustica di Belle Arti, al Museo diocesano di Albenga, ed alla chiesa dell'Assunta a Diano Castello, nei pressi di Imperia.\nNel polittico dell'Annunciazione gi\u00e0 presente nella chiesa delle Vigne ed ora alla Pinacoteca Vaticana, datato 1401, il pittore dichiara di aderire a nuovi stimoli culturali, pi\u00f9 ornati ed eleganti, legati a quella declinazione del gusto che si era affacciata sul mercato genovese soprattutto ad opera di artisti pisani e soprattutto senesi.\nI suoi ultimi quadri mostrano anche una chiara influenza dei pittori pisani attivi in Liguria soprattutto fra il 1410 e il 1420. Fra questi anche la Madonna di Baltimora, ricollegabile anche ai modi del pisano Turino Vanni, e perci\u00f2 databile dopo il 1405.\nOpere.\nMolte opere di Nicol\u00f2 da Voltri sono andate perdute."}
{"id": "2352975", "revid": "755885", "url": "https://it.wikipedia.org/wiki?curid=2352975", "title": "Sex on Fire", "text": "Sex on Fire \u00e8 un brano musicale dei Kings of Leon, pubblicato il 5 settembre 2008 come primo singolo estratto dall'album \"Only by the Night\".\nIl singolo si \u00e8 aggiudicato subito il primato di traccia pi\u00f9 scaricata legalmente nella storia del Regno Unito, togliendo questo primato a \"Bleeding Love\" di Leona Lewis. A gennaio del 2011 ha toccato le 118 settimane nella UK 100 Singles.\nNel febbraio 2012 il ritornello \u00e8 stato decretato come il quarto pi\u00f9 \"esplosivo\" di tutti i tempi dalla rivista \"NME\".\nIl video del brano \u00e8 stato diretto da Sophie Muller. Il singolo \u00e8 inoltre presente nella tracklist di Guitar Hero 5."}
{"id": "2352977", "revid": "767487", "url": "https://it.wikipedia.org/wiki?curid=2352977", "title": "Paid in Full (Sonata Arctica)", "text": "Paid in Full \u00e8 il primo singolo estratto dall'album \"Unia\" e nono del gruppo musicale finlandese Sonata Arctica, pubblicato dalla Nuclear Blast il 27 aprile 2007."}
{"id": "2352996", "revid": "1543377", "url": "https://it.wikipedia.org/wiki?curid=2352996", "title": "Municipalit\u00e0 distrettuale di Cape Winelands", "text": "La municipalit\u00e0 distrettuale di Cape Winelands (in inglese \"Cape Winelands District Municipality\") \u00e8 un distretto della provincia del Capo Occidentale e il suo codice di distretto \u00e8 DC02.\nLa sede amministrativa e legislativa \u00e8 la citt\u00e0 di Worcester e il suo territorio si estende su una superficie di ed in base al censimento del 2001 la sua popolazione \u00e8 di 630.494 abitanti.\nQuesta municipalit\u00e0 distrettuale era precedentemente chiamata Boland.\nGeografia fisica.\nConfini.\nLa municipalit\u00e0 distrettuale di Cape Winelands confina a nord e a ovest con quella di West Coast, a nord e a est con quella di Namakwa (Provincia del Capo Settentrionale), a est con quella di Central Karoo, a est e a sud con quella di Eden, a sud con quella di Overberg e a ovest con il municipio metropolitano di Citt\u00e0 del Capo.\nSuddivisione amministrativa.\nIl distretto \u00e8 suddiviso in 5 municipalit\u00e0 locali:"}
{"id": "2352997", "revid": "246361", "url": "https://it.wikipedia.org/wiki?curid=2352997", "title": "Bancario", "text": ""}
{"id": "2352998", "revid": "287204", "url": "https://it.wikipedia.org/wiki?curid=2352998", "title": "Pier Quinto Cariaggi", "text": "Biografia.\nDopo aver iniziato la carriera come giornalista, alla fine degli anni '50 inizi\u00f2 a lavorare come addetto stampa per alcune etichette discografiche; in questo periodo inizia a scrivere testi di canzoni, ottenendo successo nel 1960 con \"Flamenco rock\", incisa da Milva, su musica di Walter Malgoni.\nNel 1963 fonda la casa discografica Company Discografica Italiana, con cui lancia artisti come Anna German, I Romans, I tubi lungimiranti e Lara Saint Paul, che diviene sua moglie.\nNel 1968 fa partecipare al Festival di Sanremo Louis Armstrong, con \"Mi va di cantare\"; nella stessa edizione inoltre rende possibile la riesecuzione da parte di Lionel Hampton delle canzoni partecipanti al festival.\nNegli anni seguenti divenne l'organizzatore dei tour italiani di Frank Sinatra, Sammy Davis Jr. e Liza Minnelli.\nNel 1980 costituisce il primo circuito radiofonico lombardo di emittenti radiofoniche locali interconnesse: Multiradio, che raggruppa 20 stazioni che ritrasmettono programmi (basati soprattutto sull\u2019informazione, con \u201cfirme\u201d di rilievo quali: Guido Gerosa, direttore del settimanale Epoca ed Enzo Biagi) prodotti da Studio 21 di Milano. La prima trasmissione informativa di Multiradio fu un vero e proprio scoop: un\u2019intervista telefonica esclusiva con Lech Wa\u0142\u0119sa, leader del sindacato indipendente polacco."}
{"id": "2352999", "revid": "1442080", "url": "https://it.wikipedia.org/wiki?curid=2352999", "title": "Goffredo Matassi", "text": "Carriera.\n\u00c8 stato la voce italiana del personaggio di Bluto nei cortometraggi della serie \"Braccio di Ferro\" doppiati per conto della Rai negli anni novanta.\nHa lavorato anche come attore, fin dall'et\u00e0 di 12 anni, nonch\u00e9 come direttore di produzione e assistente alla regia."}
{"id": "2353001", "revid": "1543377", "url": "https://it.wikipedia.org/wiki?curid=2353001", "title": "Oswald Veblen", "text": "A lui inoltre si deve la dimostrazione del teorema della curva di Jordan nel 1905.\nBiografia.\nVeblen frequent\u00f2 le scuole di Iowa City; successivamente comp\u00ec i suoi primi studi universitari presso la University of Iowa, dove ottenne un A.B. nel 1898, e presso la Harvard University, dove consegu\u00ec un secondo B.A. nel 1900. Successivamente comp\u00ec gli studi del livello \"graduate\" in matematica presso la University of Chicago, dove ottenne un Ph.D. nel 1903 difendendo una dissertazione dal titolo \"A System of Axioms for Geometry\" scritta sotto la supervisione di Eliakim Hastings Moore. \nVeblen ha insegnato matematica alla Princeton University dal 1905 al 1932. Nel 1926 \u00e8 stato nominato Henry B. Fine Professor of Mathematics. \nNel 1932 ha contribuito ad organizzare l'Institute for Advanced Study a Princeton, lasciando la sua cattedra quello stesso anno per diventare il primo professore dell'appena costituito Istituto. Mantenne la cattedra presso l'IAS fino alla sua nomina a professore emerito nel 1950. \n\u00c8 stato scoio straniero dell'Accademia nazionale dei Lincei dal 1947.\nDopo la sua morte l'American Mathematical Society ha istituito un premio chiamato Oswald Veblen Prize in Geometry che viene assegnato ogni tre anni e che \u00e8 il premio pi\u00f9 prestigioso in riconoscimento delle ricerche avanzate in geometria.\nRisultati.\nDurante la sua carriera Veblen ha dato importanti contributi in topologia, in geometria proiettiva e in geometria differenziale; alcuni dei suoi contributi sono stati importanti per la fisica moderna. Egli ha introdotto le funzioni di Veblen di ordinali e ha utilizzato una loro estensione per definire gli ordinali di Veblen piccoli e grandi. Egli \u00e8 stato coinvolto nel corso della seconda guerra mondiale nella supervisione del lavoro che ha prodotto ENIAC, il modello pionieristico di calcolatore elettronico digitale. Inoltre ha pubblicato un articolo sulla congettura dei quattro colori nel 1912.\nFamiglia.\nEra suo zio il Thorstein Veblen, noto economista e sociologo. Nel 1908, Oswald Veblen spos\u00f2 Elizabeth Richardson, sorella del fisico britannico Owen Willans Richardson e cognata del fisico americano Clinton Joseph Davisson, entrambi destinatari del premio Nobel (nel 1928 il primo e nel 1937 il secondo)"}
{"id": "2353015", "revid": "1543377", "url": "https://it.wikipedia.org/wiki?curid=2353015", "title": "Municipalit\u00e0 distrettuale di Central Karoo", "text": "La municipalit\u00e0 distrettuale di Central Karoo (in inglese \"Central Karoo District Municipality\") \u00e8 un distretto della provincia del Capo Occidentale e il suo codice di distretto \u00e8 DC05.\nLa sede amministrativa e legislativa \u00e8 la citt\u00e0 di Beaufort West e il suo territorio si estende su una superficie di ed in base al censimento del 2001 la sua popolazione \u00e8 di 60.483 abitanti.\nGeografia fisica.\nConfini.\nLa municipalit\u00e0 distrettuale di Central Karoo confina a nord con quella di Pixley ka Seme (Provincia del Capo Settentrionale), a est con quella di Cacadu (Provincia del Capo Orientale), a sud con quella di Eden, a sud e a ovest con quella di Cape Winelands e a ovest con quella di Namakwa (Provincia del Capo Settentrionale).\nSuddivisione amministrativa.\nIl distretto \u00e8 suddiviso in 3 municipalit\u00e0 locali:"}
{"id": "2353021", "revid": "6923", "url": "https://it.wikipedia.org/wiki?curid=2353021", "title": "Herbert MacKay-Fraser", "text": "In Formula 1 partecip\u00f2 al solo Gran Premio di Francia 1957 a bordo di una BRM.\nLa settimana seguente mor\u00ec in un incidente a bordo di una Lotus sul Circuito di Reims durante la \"Coupe de Vitesse\"."}
{"id": "2353022", "revid": "74801", "url": "https://it.wikipedia.org/wiki?curid=2353022", "title": "Walla Walla", "text": "Walla Walla \u00e8 un comune (\"city\") degli Stati Uniti d'America e capoluogo della contea di Walla Walla nello Stato di Washington. La popolazione era di persone al censimento del 2010. La popolazione di Walla Walla e dei suoi due sobborghi, il comune di College Place e la non incorporata \"East Walla Walla\", \u00e8 di circa abitanti. Walla Walla si trova nella regione sud-orientale dello Stato, a circa cinque ore di distanza in auto sia da Portland, Oregon, che da Seattle, Washington, e tredici miglia a nord del confine con l'Oregon.\nGeografia fisica.\nSecondo lo United States Census Bureau, Walla Walla ha un'area totale di .\nStoria.\nLa storia documentata in questo stato inizia con la creazione di Fort Nez Perce nel 1818 dalla North West Company per commerciare con la trib\u00f9 dei Walla Walla e altri gruppi nativi americani locali. All'epoca, il termine \"Nez Perce\" \u00e8 stato utilizzato in modo pi\u00f9 ampio rispetto ad oggi, e comprendeva i Walla Walla nel suo campo di applicazione in uso della lingua inglese. Fort Nez Perce ha avuto il suo turno di nome a Fort Walla Walla. Si trovava in modo significativo ad ovest della citt\u00e0 attuale.\nIl 1\u00ba settembre 1836, Marcus Whitman arriv\u00f2 con sua moglie Narcissa Whitman. Qui fondarono la missione Whitman in un fallito tentativo di convertire la trib\u00f9 locale dei Walla Walla al cristianesimo. A seguito di un'epidemia di malattia, entrambi furono uccisi dalla trib\u00f9 dei Cayuse che credevano che i missionari stessero avvelenando i popoli nativi. Il Whitman College \u00e8 stato fondato in loro onore.\nIn origine la North West Company che pi\u00f9 tardi divenne la Compagnia della Baia di Hudson ne fece di Fort Nez Perc\u00e9s un avamposto per il commercio di pellicce, diventando un importante punto di sosta per i migranti che provenivano ad ovest dell'Oregon Country. Il forte \u00e8 stato restaurato con molti degli edifici originali conservati. L'attuale Fort Walla Walla contiene questi edifici, anche se in una posizione diversa da quella originale, cos\u00ec come un museo sulla vita dei primi coloni.\nLe origini di Walla Walla nella sua posizione attuale iniziarono con la creazione di Fort Walla Walla da parte dell'esercito degli Stati Uniti qui nel 1856. Il fiume Walla Walla, dove confina con il fiume Columbia, era il punto di partenza della Mullan Road, costruita tra il 1859 e il 1860 da parte del tenente dell'esercito degli Stati Uniti John Mullan, che collega la testa della navigazione sul Columbia a Walla Walla (vale a dire, la costa occidentale degli Stati Uniti) con la testa di navigazione sul Missouri-Mississippi (vale a dire, l'Oriente e il Golfo delle coste degli Stati Uniti) a Fort Benton, Montana.\nWalla Walla \u00e8 stata incorporata l'11 gennaio 1862. Come risultato della corsa all'oro nell'Idaho, nel corso di questo decennio, la citt\u00e0 \u00e8 diventata la pi\u00f9 grande comunit\u00e0 nel territorio di Washington, e ad un certo punto era previsto per essere la capitale del nuovo stato. In seguito a questo periodo di rapida crescita, l'agricoltura \u00e8 diventata l'industria primaria della citt\u00e0.\nSociet\u00e0.\nEvoluzione demografica.\nSecondo il censimento del 2010, c'erano persone.\nEtnie e minoranze straniere.\nSecondo il censimento del 2010, la composizione etnica della citt\u00e0 era formata dall'81,6% di bianchi, il 2,7% di afroamericani, l'1,3% di nativi americani, l'1,4% di asiatici, lo 0,3% di oceanici, il 9,1% di altre razze, e il 3,6% di due o pi\u00f9 etnie. Ispanici o latinos di qualunque razza erano il 22,0% della popolazione."}
{"id": "2353025", "revid": "115646280", "url": "https://it.wikipedia.org/wiki?curid=2353025", "title": "D\u00f4me de la Sache", "text": "Il D\u00f4me de la Sache (3.588 ) \u00e8 una montagna delle Alpi della Vanoise e del Grand Arc nelle Alpi Graie. Si trova nel dipartimento francese della Savoia ed a sud del mont Pourri.\nSalita alla vetta.\nSi pu\u00f2 salire sulla montagna partendo dal Refuge du Mont Pourri."}
{"id": "2353026", "revid": "599", "url": "https://it.wikipedia.org/wiki?curid=2353026", "title": "Isra\u00efl Moiseevich Gelfand", "text": ""}
{"id": "2353027", "revid": "71155", "url": "https://it.wikipedia.org/wiki?curid=2353027", "title": "Serious", "text": ""}
{"id": "2353033", "revid": "71433", "url": "https://it.wikipedia.org/wiki?curid=2353033", "title": "Edge of Darkness", "text": ""}
{"id": "2353034", "revid": "1543377", "url": "https://it.wikipedia.org/wiki?curid=2353034", "title": "Municipalit\u00e0 distrettuale di Overberg", "text": "La municipalit\u00e0 distrettuale di Overberg (in inglese \"Overberg District Municipality\") \u00e8 un distretto della provincia del Capo Occidentale e il suo codice di distretto \u00e8 DC03.\nLa sede amministrativa e legislativa \u00e8 la citt\u00e0 di Bredasdorp e il suo territorio si estende su una superficie di ed in base al censimento del 2001 la sua popolazione \u00e8 di 203.519 abitanti.\nGeografia fisica.\nConfini.\nLa municipalit\u00e0 distrettuale di Overberg confina a nord con quella di Cape Winelands, a est con quella di Eden a sud con l'Oceano Indiano e a ovest con il municipio metropolitano di Citt\u00e0 del Capo.\nSuddivisione amministrativa.\nIl distretto \u00e8 suddiviso in 4 municipalit\u00e0 locali:"}
{"id": "2353037", "revid": "15756", "url": "https://it.wikipedia.org/wiki?curid=2353037", "title": "Atrofia muscolare spinale", "text": "L'atrofia muscolare spinale (SMA) \u00e8 una malattia che colpisce le cellule nervose delle corna anteriori del midollo spinale da cui partono i nervi diretti ai muscoli e che trasmettono i segnali motori (dette anche motoneuroni).\nNella sua forma pi\u00f9 comune, l'atrofia muscolare spinale \u00e8 una malattia autosomica recessiva, ossia si pu\u00f2 manifestare solo se il soggetto affetto eredita da entrambi i genitori mutazioni nel gene coinvolto nella patologia. Nel caso in cui entrambi i genitori siano portatori, per ogni concepimento la probabilit\u00e0 che la mutazione venga trasmessa da entrambi al nascituro, rendendolo affetto da SMA, \u00e8 del 25%.\nEsistono anche alcune forme estremamente rare di SMA che possono manifestarsi come forma mutante o autosomica dominante.\nStoria.\nIl primo caso di SMA fu accertato nel 1850 in un adulto dai due medici francesi Fran\u00e7ois- Amilcar Aran e Guillaume Duchenne. Alla fine dello stesso secolo la malattia nella sua forma pi\u00f9 grave fu individuata in un bambino dai tedeschi Guido Werdnig e Johann Hoffmann. \u00c8 per questo che la SMA di tipo 1 viene ancora spesso denominata malattia di Werdnig-Hoffmann, cos\u00ec come quella di tipo 3 ha preso il nome di malattia di Kugelberg Welander, dai nomi dei medici svedesi Eric Klas Henrik Kugelberg e Lisa Welander, che la identificarono nel 1950. Al di l\u00e0 delle diverse denominazioni, dovute appunto alle diverse fasi di individuazione delle varie forme, le SMA 1, 2 e 3 derivano tutte da un difetto dello stesso gene sul cromosoma 5 e possono quindi essere considerate varianti della stessa malattia.\nEpidemiologia.\nNegli USA, secondo vari studi, colpisce da 1 su 20.000 a 1 su 6.000 neonati all'anno.\nL'atrofia muscolare spinale rappresenta il secondo disordine neuromuscolare pi\u00f9 frequente in et\u00e0 pediatrica. L'incidenza complessiva di tutte le forme di SMA \u00e8 attualmente stimata in 1 su 10.000 nati vivi. La prevalenza delle forme di SMA tipo II e III \u00e8 stimata essere compresa tra 40 casi su un milione di bambini e 12 casi su un milione nella popolazione generale. In Italia, tuttavia, esistono regioni dove la diffusione della malattia conosce punte massime, e queste medie vengono totalmente stravolte. \nI pazienti richiedono spesso un approccio multidisciplinare a causa della complessit\u00e0 del quadro clinico. I portatori sani, che non manifestano alcun sintomo, hanno una frequenza tra 1/40 e 1/60.\nEziologia e patogenesi.\nLa causa della malattia \u00e8 genetica: il gene responsabile \u00e8 localizzato sul cromosoma 5 (5q12-13), il suo ruolo \u00e8 quello di codificare la proteina di sopravvivenza dei motoneuroni, proteina SMN.\nNel 1990, il locus per tutte le forme di SMA \u00e8 stato mappato sul cromosoma 5q13, in una regione caratterizzata da un'elevata instabilit\u00e0 genomica con sequenze ripetute, pseudogeni, delezioni e duplicazioni invertite.\nIl gene responsabile della SMA, definito SMN (\"Survival Motor Neuron\"), identificato nel 1995 \u00e8 presente infatti in due copie altamente omologhe: una telomerica, SMN1, e una centromerica, SMN2. \u00c8 stato ormai definitivamente chiarito che la patogenesi della malattia \u00e8 riconducibile alla perdita in omozigosi della copia telomerica del gene SMN deleto in maniera specifica nel 95% dei soggetti con SMA a prescindere dal fenotipo clinico.\nUn altro gene coinvolto nella patogenesi \u00e8 quello definito NAIP - Proteina Inibitrice dell'Apoptosi Neuronale (Roy et al.1995), che \u00e8 presente in pi\u00f9 copie nella regione SMA, ma una sola di esse \u00e8 funzionale; sembra che grandi delezioni, che coinvolgono anche il gene NAIP, siano correlabili con la forma pi\u00f9 grave della malattia.\nNella regione SMA \u00e8 stato successivamente identificato ed isolato un terzo gene duplicato, definito p44, la cui delezione \u00e8 presente in circa il 15% dei pazienti affetti da SMA; il ruolo di questo gene nella patogenesi delle SMA \u00e8 ancora controverso, e saranno necessari ulteriori studi per chiarire la sua influenza sulle manifestazioni cliniche della malattia.\nEsistono inoltre rari casi nei quali all'interno dello stesso nucleo familiare sono presenti fratelli affetti da diverse forme di SMA. Spiegazioni di tale fenomeno (variabilit\u00e0 intrafamiliare della SMA) sono state avanzate dal ricercatore italiano del CNR Enrico Parano, il quale ha evidenziato che tali casi potrebbero essere conseguenti a delezioni \"de novo\" del gene SMN.\nDi solito per diagnosticare la SMA si fa un semplice prelievo di sangue che viene analizzato per cercare una mutazione del gene chiamato SMN1 (sopravvivenza neurone motore). Se i sintomi esistono ma non viene dimostrata nessuna mutazione del gene, una biopsia muscolare e/o elettromiografia (EMG) pu\u00f2 essere necessaria per confermare la diagnosi.\nSono state identificate almeno 65 mutazioni\ndel gene SMN1 che causano atrofia muscolare spinale, e il 95% delle persone colpite da questa malattia ha mutazioni che in ogni cellula eliminano una sezione di esone 7 in entrambi gli alleli del gene SMN1, cosicch\u00e9 praticamente si azzeri la sintesi della proteina SMN. Invece il 5% della popolazione malata ha una copia del gene SMN1 con delezione dell'esone 7, mentre l'altra copia presenta una differente mutazione che interrompe la produzione della proteina SMN o comunque ne limita la funzionalit\u00e0 organica rendendola instabile e favorendone una rapida degradazione.\nTutti gli individui affetti da SMA, hanno una o pi\u00fc copie del gene SMN2, il quale ha la capacit\u00e0 di produrre minori quantit\u00e0 di proteina SMN rispetto al gene SMN1. Si \u00e8 osservata una forte correlazione tra un maggiore numero di ripetizioni del gene SMN2 e sintomi meno gravi. Alcune terapie farmacologiche sono dirette ad aumentare la produzione della proteina SMN prodotta dal gene SMN2 con un meccanismo di silenziamento dello splicing, causa della ridotta produzione di proteina funzionale.\nAll'esame istologico, si denota un'atrofia di tutto il fascio muscolare, detta atrofia panfascicolare, caratterizzata da\nClinica.\nClassificazione.\nA seconda dell'et\u00e0 di inizio dei primi sintomi nell'individuo si distinguono quattro forme:\nTipo I: Acuto o grave.\nLa SMA di tipo I \u00e8 chiamata anche sindrome di Werdnig-Hoffman. La diagnosi nei bambini affetti da questo tipo viene fatta generalmente nei primi mesi di vita; pu\u00f2 manifestarsi altres\u00ec una mancanza di movimenti fetali nei mesi finali di gravidanza (sma 0). La malattia \u00e8 di tipo degenerative, e di solito il malato non diventa mai in grado di reggere autonomamente la testa o di compiere i normali progressi fisici e motori.\nLa deglutizione e l'alimentazione possono essere difficoltose, il bambino pu\u00f2 mostrare difficolt\u00e0 a inghiottire persino la propria saliva. C'\u00e8 una debolezza generale nei muscoli respiratori intercostali e accessori. Il petto pu\u00f2 apparire rimpicciolito, incavato o deformato in seguito alla respirazione diaframmatica (addominale).\nSe la diagnosi viene fatta entro i primi sei mesi di et\u00e0, con un corretto supporto respiratorio e fisioterapico il decorso della malattia pu\u00f2 differire significativamente a seconda del bambino.\nTipo II: Cronico.\nLa diagnosi del tipo II viene quasi sempre formulata prima dei due anni di et\u00e0, con una netta maggioranza di casi diagnosticati entro i quindici mesi. I bambini affetti da questo tipo riescono a stare seduti senza bisogno di sostegno, sebbene normalmente non siano in grado di raggiungere la posizione eretta senza aiuto. Sono perci\u00f2 generalmente in grado di spostarsi utilizzando con le proprie forze una carrozzina a spinta o conducendo tramite l'apposito joystick una carrozzina elettrica. A un certo punto potrebbero essere in grado di stare in piedi, seppur non in modo autonomo ma con l'aiuto di tutori o con supporti per posizione eretta.\nProblemi di alimentazione e di deglutizione di solito non sono caratteristici del tipo II; tuttavia, in alcuni pazienti si possono verificare, e si pu\u00f2 dunque rendere necessario l'uso di un sondino per l'alimentazione. \nLe fascicolazioni della lingua vengono riscontrate meno frequentemente in bambini affetti dal tipo II, ma \u00e8 comune riscontrare un tremore nelle dita in estensione. Anche i bambini affetti da questo tipo utilizzano la respirazione diaframmatica.\nTipo III: Lieve.\nLa diagnosi del tipo III della malattia, nota anche come malattia di Kugelberg-Welander, o atrofia muscolare spinale giovanile, viene effettuata in un arco di tempo che va da poco dopo i diciotto mesi di et\u00e0 all'adolescenza. I pazienti affetti dal tipo III sono in grado di stare in piedi da soli e camminare, ma possono avere qualche difficolt\u00e0 a camminare o ad alzarsi da una posizione seduta o piegata. \u00c8 possibile riscontrare tremore nelle dita in estensione, ma raramente si osservano fascicolazioni della lingua.\nTipo IV: et\u00e0 adulta.\nNormalmente nella forma che colpisce gli adulti i sintomi iniziano a manifestarsi dopo i trentacinque anni. Molto raramente l'atrofia muscolare spinale si manifesta fra i diciotto e i trent'anni. La SMA adulta si caratterizza per un inizio insidioso e una lenta progressione. I muscoli bulbari, che si utilizzano per la deglutizione e per la funzione respiratoria, vengono colpiti raramente.\nSMA adulta legata al cromosoma X.\nQuesta forma, nota anche come sindrome di Kennedy, o atrofia muscolare bulbo-spinale, si manifesta solo nei maschi, anche se le figlie di sesso femminile risultano portatrici sane. Questa forma di SMA \u00e8 associata ad una mutazione nel gene che codifica una parte del recettore androgeno; dunque i pazienti maschi spesso sono soggetti ad un ingrossamento delle mammelle, detto ginecomastia. Anche i muscoli facciali e la lingua sono colpiti in maniera evidente. Come in tutte le forme di SMA, il decorso della malattia \u00e8 variabile; in generale, comunque, essa tende a non progredire o a farlo lentamente.\nSegni e sintomi.\nLa malattia \u00e8 caratterizzata da un progressivo indebolimento dell'apparato muscolare a partire dai muscoli pi\u00f9 vicini al tronco.\nFra i sintomi e i segni clinici ritroviamo l'ipotonia, ipostenia, atrofia muscolare, debolezza muscolare e paralisi.\nSi mostrano anche disfunzioni cardiache, e nella forma I si presenta spesso anche fascicolazione della lingua\nTrattamento.\nAttualmente esistono tre farmaci (solo due in commercio in Europa), quali l'onasemnogene abeparvovec, che sono in grado di aumentare i livelli della proteina SMN nei moto-neuroni con conseguenti benefici nei pazienti affetti da SMA. Quando le terapie sono somministrate in et\u00e0 infantile e pre-sintomatica, lo sviluppo motorio \u00e8 paragonabile a quello di individui sani.\nStudi su pazienti adulti hanno dimostrato benefici anche per pazienti affetti da diversi anni e nella maggior parte dei casi promuovendo una stabilizzazione della malattia, che senza interventi, ha un decorso progressivo.\nSono in corso diversi trial con farmaci atti al potenziamento della forza muscolare che stanno avendo buoni risultati. In passato sono state gi\u00e0 provate diverse terapie che prevedono la somministrazione di farmaci, ma studi approfonditi hanno dimostrato la non validit\u00e0 per le forme sia di tipo II che di tipo III.\nSono state effettuate promettenti ricerche sull'uomo con l'uso della leuroprelina; inoltre, due ricerche sperimentali su modelli in vitro ipotizzano l'uso della tetraciclina.\nTalvolta \u00e8 necessario ricorrere all'intervento chirurgico per eliminare una grave contrattura di uno o pi\u00f9 muscoli.\nPrognosi.\nLa SMA I uccide (spesso) dopo 1 anno dall'esordio dei sintomi, ma in rari casi regredisce spontaneamente. La SMA II riduce di qualche anno l'aspettativa di vita dei pazienti rispetto agli individui sani, la SMA III e la SMA IV non riducono significativamente l'aspettativa di vita."}
{"id": "2353041", "revid": "192549", "url": "https://it.wikipedia.org/wiki?curid=2353041", "title": "Balduino di Antiochia", "text": ""}
{"id": "2353048", "revid": "1543377", "url": "https://it.wikipedia.org/wiki?curid=2353048", "title": "Municipalit\u00e0 distrettuale di Eden", "text": "La municipalit\u00e0 distrettuale di Eden (in inglese \"Eden District Municipality\") \u00e8 un distretto della provincia del Capo Occidentale e il suo codice di distretto \u00e8 DC04.\nLa sede amministrativa e legislativa \u00e8 la citt\u00e0 di Bredasdorp e il suo territorio si estende su una superficie di ed in base al censimento del 2001 la sua popolazione \u00e8 di 454.924 abitanti.\nGeografia fisica.\nConfini.\nLa municipalit\u00e0 distrettuale di Eden confina a nord con quella di Central Karoo, a nord e a est con quella di Sarah Baartman (Provincia del Capo Orientale), a sud con l'Oceano Indiano, con quelle di Overberg e Cape Winelands.\nSuddivisione amministrativa.\nIl distretto \u00e8 suddiviso in 7 municipalit\u00e0 locali:"}
{"id": "2353052", "revid": "36426", "url": "https://it.wikipedia.org/wiki?curid=2353052", "title": "Duomo di Assisi", "text": ""}
{"id": "2353056", "revid": "767487", "url": "https://it.wikipedia.org/wiki?curid=2353056", "title": "\u00a1Venganza!", "text": "\u00a1Venganza! \u00e8 un album video dei My Chemical Romance pubblicato nel 2009. Si tratta della seconda parte del DVD \"The Black Parade Is Dead!\". Il formato dell'album \u00e8 una penna USB a forma di proiettile, e contiene oltre al video una galleria fotografica del concerto."}
{"id": "2353057", "revid": "446353", "url": "https://it.wikipedia.org/wiki?curid=2353057", "title": "Oktjabr'skaja Revoljucija (nave da battaglia)", "text": ""}
{"id": "2353060", "revid": "1543377", "url": "https://it.wikipedia.org/wiki?curid=2353060", "title": "Municipalit\u00e0 distrettuale di West Coast", "text": "La municipalit\u00e0 distrettuale di West Coast (in inglese \"West Coast District Municipality\") \u00e8 un distretto della provincia del Capo Occidentale e il suo codice di distretto \u00e8 DC01.\nLa sede amministrativa e legislativa \u00e8 la citt\u00e0 di Moorreesburg e il suo territorio si estende su una superficie di ed in base al censimento del 2001 la sua popolazione \u00e8 di 282.673 abitanti.\nGeografia fisica.\nConfini.\nLa municipalit\u00e0 distrettuale di West Coast confina a nord e a est con quella di Namakwa (Provincia del Capo Settentrionale), a est e a sud con quella di Cape Winelands, a sud con il municipio metropolitano di Citt\u00e0 del Capo e a ovest con l'Oceano atlantico.\nSuddivisione amministrativa.\nIl distretto \u00e8 suddiviso in 5 municipalit\u00e0 locali:"}
{"id": "2353061", "revid": "144796", "url": "https://it.wikipedia.org/wiki?curid=2353061", "title": "Stephan Buri\u00e1n", "text": "Biografia.\nAppartenente a una famiglia dell'aristocrazia magiara, il barone Stephan Buri\u00e1n era nato nell'attuale cittadina di Stupava, nei pressi di Bratislava (Slovacchia), appartenente allora all'impero austro-ungarico. Buri\u00e1n entr\u00f2 nei ruoli della diplomazia austro-ungarica dapprima come console k.u.k. a Mosca; nel 1887 fu inviato a Sofia, capitale allora di un principato autonomo dipendente formalmente ancora dall'impero ottomano. Nel 1896 fu inviato a Stoccarda presso il re del W\u00fcrttemberg, e l'anno successivo fu ambasciatore ad Atene. Nel 1903 Buri\u00e1n ottenne per la prima volta dall'imperatore Francesco Giuseppe l'incarico di Ministro delle finanze k.u.k. in quale fungeva anche da amministratore della Bosnia ed Erzegovina.\nEra succeduto nell'incarico a Benjamin K\u00e1llay che aveva retto la Bosnia dal 1882. Avendo fatto, ma senza successo, delle concessioni alle varie fazioni bosniache, nel 1912 Buri\u00e1n fu costretto a lasciare l'amministrazione della Bosnia e l'incarico ministeriale. Ritorn\u00f2 al governo, questa volta come ministro degli esteri, nel gennaio 1915, succedendo nell'incarico al Graf (conte) Leopold Berchtold costretto alle dimissioni il 13 gennaio 1915 per aver sostenuto, contro il parere dell'imperatore Francesco Giuseppe e del primo ministro ungherese Istv\u00e1n Tisza, la necessit\u00e0 di fare concessioni territoriali all'Italia per evitarne l'ingresso nel conflitto dalla parte dell'Intesa. Anche Buri\u00e1n rifiut\u00f2 di accogliere le richieste italiane, nonostante le pressioni della Germania affinch\u00e9 l'Austria cedesse all'Italia il Trentino, per timore che anche la Romania, paese che si trovava in una situazione analoga a quella italiana, potesse richiedere la Transilvania, territorio che stava a cuore all'Ungheria.\nBuri\u00e1n rivendic\u00f2 invece il merito di aver convinto la Bulgaria a entrare in guerra dalla parte degli Imperi centrali, contro quindi la stessa Russia, storica protettrice della Bulgaria. Nel dicembre 1916 Buri\u00e1n cedette il ministero degli esteri, riassumendo quello delle finanze, a Ottokar Czernin, uomo di fiducia del nuovo imperatore Carlo I d'Austria e fautore di una pace di compromesso con l'Intesa; ritorn\u00f2 nuovamente agli esteri il 16 aprile 1918 per le dimissioni di Czernin in seguito alla rivelazione, da parte del primo ministro francese Clemenceau, di negoziati segreti avviati dall'Austria con i governi dell'Intesa, il cosiddetto \u00ab\"affare Sisto\"\u00bb. Buri\u00e1n rimase fino al 24 ottobre 1918, sostituito da Gyula Andr\u00e1ssy che gest\u00ec il crollo finale dell'Impero austro-ungarico."}
{"id": "2353062", "revid": "55935", "url": "https://it.wikipedia.org/wiki?curid=2353062", "title": "Istv\u00e1n Buri\u00e1n von Rajecz", "text": ""}
{"id": "2353063", "revid": "111967398", "url": "https://it.wikipedia.org/wiki?curid=2353063", "title": "Turdetani", "text": "I Turdetani erano un antico popolo pre-romano appartenente alla stirpe degli Iberi, stanziato nella valle del Guadalquivir, nel sud della penisola Iberica all'interno dell'attuale Andalusia. Sono ritenuti i successori del popolo Tartessiano. \nI Turdetani furono influenzati dal contatto con la civilt\u00e0 greca e con quella fenicia, che proprio nel sud della Spagna possedevano alcune colonie.\nErodoto descrive i Turdetani come un popolo civilizzato, con codici scritti di leggi, organizzati in nuclei urbani dominati da un unico monarca.\nL'economia del loro popolo era probabilmente incentrata su agricoltura e pastorizia; tuttavia era ampiamente sviluppato l'artigianato e ed altrettanto fiorente era l'industria legata all'estrazione dei minerali preziosi, come l'argento o il rame, abbondanti nei territori circostanti."}
{"id": "2353064", "revid": "55935", "url": "https://it.wikipedia.org/wiki?curid=2353064", "title": "Stephan Buri\u00e1n von Rajecz", "text": ""}
{"id": "2353067", "revid": "55935", "url": "https://it.wikipedia.org/wiki?curid=2353067", "title": "Istv\u00e1n Burian", "text": ""}
{"id": "2353071", "revid": "287204", "url": "https://it.wikipedia.org/wiki?curid=2353071", "title": "Istvan Burian", "text": ""}
{"id": "2353073", "revid": "663330", "url": "https://it.wikipedia.org/wiki?curid=2353073", "title": "Lynn Collins", "text": "Biografia.\nNata in Texas, ha studiato recitazione alla Juilliard School. Inizia a lavorare in teatro cimentandosi con ruoli \"shakespeariani\", tra cui Porzia ne \"Il mercante di Venezia\", Giulietta in \"Romeo e Giulietta\" e Ofelia nell\"'Amleto\".\nInizia a lavorare in alcune produzioni televisive, infatti appare nella serie televisiva \"Fantasmi\", successivamente lavora per il cinema, partecipando a pellicole come \"Abbasso l'amore\", \"30 anni in un secondo\" e \"50 volte il primo bacio\". Nel 2004 riprende il ruolo di Porzia, gi\u00e0 rappresentato a teatro, nel film del 2004 \"Il mercante di Venezia\".\nSeguono film come \"Bug - La paranoia \u00e8 contagiosa\", \"La casa sul lago del tempo\" e \"Number 23\", inoltre partecipa a 5 episodi della prima stagione di \"True Blood\", interpretando Dawn Green. Nel 2009 vede accrescere la propria popolarit\u00e0 grazie al ruolo di Kayla Silverfox, l'amata di Wolverine, nel film \"X-Men le origini - Wolverine\".\nVita privata.\nDal 2007 al 2013 \u00e8 stata sposata con l'attore Steven Strait."}
{"id": "2353077", "revid": "287204", "url": "https://it.wikipedia.org/wiki?curid=2353077", "title": "Premio Franco Abbiati della critica musicale italiana", "text": "Il premio Franco Abbiati della critica musicale italiana \u00e8 stato istituito nel 1980 col patrocinio dell'amministrazione comunale di Bergamo per volont\u00e0 di Filippo Siebaneck. Intitolato al bergamasco Franco Abbiati titolare per quarant'anni della rubrica musicale del Corriere della Sera, \u00e8 un riconoscimento attribuito ai protagonisti della vita artistica italiana conferito dall'Associazione nazionale critici musicali, non prevede attribuzioni in denaro e ha cadenza annuale. Accanto alle segnalazioni di merito assoluto - migliore spettacolo, migliori artisti della stagione (in tutti gli ambiti) - il premio Franco Abbiati ha contribuito alla segnalazione di giovani talenti e di iniziative artistiche o didattiche di particolare significato nazionale.\nDal 2007 gode del patrocinio del Ministero dei Beni e delle Attivit\u00e0 Culturali, e dal 2008 dell'alto patronato del presidente della Repubblica.\nCollegamenti esterni.\nAssociazione Nazionale Critici Musicali"}
{"id": "2353082", "revid": "1305772", "url": "https://it.wikipedia.org/wiki?curid=2353082", "title": "Rifugio Mongioie", "text": "Il rifugio Mongioie \u00e8 un rifugio delle Alpi Liguri, situato a 1520\u00a0m di quota nell'alta val Tanaro, in comune di Ormea.\nCaratteristiche.\nIl rifugio \u00e8 stato costruito dai soci della sezione di Albenga del Club Alpino Italiano, ed inaugurato nel 1989; successivamente, \u00e8 stato di nuovo completamente ristrutturato nel 1998.\nSi trova nella localit\u00e0 \"Pian rosso\", a monte dell'abitato di Viozene, in comune di Ormea (CN); sorge a poca distanza dal monte Mongioie, da cui prende il nome.\n\u00c8 una costruzione in muratura di pietrame a due piani. Dispone di 46 posti letto, suddivisi in camere da 6 a 16 letti, con doccia calda e bagno interni, comuni ad ogni piano. Il locale invernale dispone di 4 posti. Offre servizio alberghetto, bar e ristorante. Il periodo di apertura continuativa va dal 1\u00ba maggio al 30 settembre, e dal 26 dicembre al 7 gennaio.\nNel periodo invernale, il rifugio \u00e8 riscaldato. \u00c8 inoltre dotato di impianto elettrico.\nDal 2007 il rifugio \u00e8 dotato di collegamento Internet satellitare, realizzato dalla Regione Piemonte nell'ambito del programma \"Wi-Pie\". \u00c8 stata anche installata una webcam che, nel periodo di apertura e limitatamente alle ore diurne, permette di avere una visuale aggiornata ogni 5 minuti sul monte Mongioie.\nAccesso.\nDall'abitato di \"Viozene\" si segue la rotabile che sale verso la borgata Piumini. Qui parte un sentiero che in circa 40 minuti conduce al rifugio.\nTraversate.\nIl rifugio si trova sul percorso della Grande Traversata delle Alpi (GTA), ed in particolare sulla prima tappa, da Viozene al rifugio Havis De Giorgio. \u00c8 inoltre punto tappa del \"percorso rosso\" della Via Alpina; in particolare si trova tra le tappe R150 (rifugio Garelli - rifugio Mongioie) e R151 (rifugio Mongioie - Ormea).\nAltre attivit\u00e0.\nNei dintorni del rifugio sono presenti diverse palestre di arrampicata, di diversa difficolt\u00e0.\nIl rifugio offre inoltre programmi speciali per scolaresche, e visite guidate alla vicina \"grotta delle Vene\"."}
{"id": "2353086", "revid": "1543377", "url": "https://it.wikipedia.org/wiki?curid=2353086", "title": "Golden Gate Park", "text": "Il Golden Gate Park, situato a San Francisco (California), \u00e8 un grande parco cittadino rettangolare di 1017 acri (4,1\u00a0km\u00b2), 174 acri in pi\u00f9 di Central Park a New York, al quale \u00e8 spesso paragonato. Con 13 milioni di visitatori annuali, il Golden Gate Park \u00e8 il terzo parco urbano pi\u00f9 visitato degli Stati Uniti dopo Central Park a New York e Lincoln Park a Chicago.\nCaratteristiche principali.\nAperto negli anni settanta dell'Ottocento, il Golden Gate Park misura 5\u00a0km di lunghezza, 0,8 di larghezza, una superficie totale di 4,5\u00a0km quadrati e conta 10\u00a0km di piste ciclabili e pi\u00f9 di un milione di alberi. Comprende inoltre diversi edifici e giardini:"}
{"id": "2353088", "revid": "767487", "url": "https://it.wikipedia.org/wiki?curid=2353088", "title": "Teodoto di Bisanzio", "text": "Teodoto di Bisanzio (latino: \"Theodotus\"; \"floruit\" II secolo), anche noto come Teodoto il conciatore e Teodoto il calzolaio, fu il fondatore degli Adozionisti o Monarchiani dinamici o Teodoziani, una corrente del movimento teologico del Monarchianismo.\nTeodoto era un conciatore di Bisanzio con una discreta cultura, che formul\u00f2 una propria posizione cristologica. Attorno al 189 si rec\u00f2 a Roma, ma nel 190 fu scomunicato da papa Vittore I; cionondimeno il suo movimento crebbe fino al secolo successivo, anche per merito del suo discepolo Teodoto il cambiamonete.\nSecondo quanto raccontato da Ippolito di Roma, Teodoto era vicino alle posizioni della corrente proto-ortodossa, ma se ne distaccava in quanto, avvicinandosi a Cerinto, riteneva che Ges\u00f9 fosse semplicemente un uomo (\"psilos anthropos\") nato da una vergine, che visse come gli altri uomini, e che era molto pio tanto che, al suo battesimo nel Giordano, il Cristo entr\u00f2 in lui sotto forma di colomba; da quel momento fu \"adottato\" come figlio di Dio, e per questo motivo Ges\u00f9 non pot\u00e9 fare miracoli (\"dynameis\") finch\u00e9 lo Spirito (che Teodoto chiam\u00f2 Cristo) non discese su di lui."}
{"id": "2353089", "revid": "729019", "url": "https://it.wikipedia.org/wiki?curid=2353089", "title": "Franco Bordoni Bisleri", "text": "Era un pilota della Regia Aeronautica, decorato al valor militare e corridore automobilistico. \nDurante la seconda guerra mondiale gli furono accreditati 19 aerei abbattuti tra Bristol Blenheim (quattro), Hawker Hurricane, Curtiss P-40 (sei), B-26 e B-17 \"Fortezze volanti\" (sei). Le sue vittorie sono state conseguite ai comandi del biplano Fiat C.R.42 e dei monoplani Macchi M.C.202 ed M.C.205.\nBiografia.\nFranco Bordoni-Bisleri nacque a Milano da Olga Bisleri e Adalgiso Oreste Bordoni, industriale vetraio di nota famiglia. Suo nonno era Felice Bisleri (1851-1921) che aveva creato il marchio dell'amaro \"Ferro China Bisleri\", il cui \"logo\" era un leone rampante e la scritta \"Robur\" che divenne il suo soprannome, dipinto sulla maggior parte degli aerei da lui pilotati. \nFranco studi\u00f2 al \"Collegio San Carlo\" una delle scuole private pi\u00f9 esclusive della sua citt\u00e0 natale. Ancor prima di diplomarsi aveva gi\u00e0 raggiunto una certa notoriet\u00e0 come pilota di auto da corsa. Divenne pilota civile nel 1936, ma non riusc\u00ec a superare la visita medica per arruolarsi nella \"Regia Aeronautica\" a causa di una stenosi nasale. Riusc\u00ec, tuttavia, ad ottenere uno speciale permesso, rilasciato dalle autorit\u00e0 militari, che gli permetteva di partecipare ad attivit\u00e0 militari. Grazie a questa licenza, nel 1937 fu assegnato alla Scuola di Bombardamento, e, in seguito, allo Stormo \"Egeo\". Infine ottenne il grado di sottotenente nel 3\u00ba Stormo Caccia nel 1938 e fu congedato. Fu richiamato in servizio nel giugno 1940, quando l'Italia dichiar\u00f2 guerra alla Francia, ed assegnato alla 95\u00aa Squadriglia del 18\u00ba Gruppo caccia, sempre nel 3\u00ba Stormo, equipaggiato con i C.R.42 e basato sull'Aeroporto di Albenga. \nNel settembre del 1940, il suo Gruppo, il 18\u00ba, fu aggregato al 56\u00ba Stormo ed inviato, il mese seguente, con il Corpo Aereo Italiano, in Belgio, per partecipare alla fase finale della Battaglia di Inghilterra. Qui si ritrov\u00f2 gomito a gomito con altri futuri assi della Regia come Luigi Gorrini e Giuseppe Ruzzin, ma non fu coinvolto in combattimenti.\nNord Africa.\nDopo il suo ritorno in Italia, fu inviato con il 3\u00ba Stormo in Libia. Qui, sempre in forza alla 95\u00aa Squadriglia, il 10 marzo 1941 decollava su allarme con il Maresciallo Felice Longhi, dall'aeroporto di Uadi Tamet (ad ovest di Sirte), per intercettare un Bristol Blenheim britannico. Dopo un inseguimento di pi\u00f9 di 100\u00a0km, a settemila metri, l'aereo inglese veniva finalmente abbattuto. Era la sua prima vittoria aerea, ma per alcuni autori fu ottenuta in collaborazione con Longhi o \u00e8 da attribuire al maresciallo. \nIl 14 aprile, un mese dopo, pilotando un C.R.42, attaccava - insieme a dei Fiat G.50 del 155\u00ba Gruppo Aut. C.T. - gli Hawker Hurricane Mk.1 del \"Fighter Squadron 73\" che a loro volta si erano lanciati sugli Junkers Ju 87 \"Stuka\" in azione sulla baia di Tobruk. Ne seguiva un breve ma violento combattimento aereo, durante il quale, Bordoni-Bisleri abbatteva l'Hurricane del \"Pilot Officer\" Lamb. Secondo altri autori Bisleri abbatt\u00e9 l'Hurricane Mk. I V7553 \"TP-E\" del Flight Sergeant Herbert Garth Webster (RAF No. 519739), che rest\u00f2 ucciso.\nLa mattina del 17 aprile, partiva di nuovo su allarme - sempre su Fiat C.R.42 - ed intercettava un Bristol Blenheim, che aveva attaccato l'aeroporto di Derna (Aeroporto di Martuba) e lo abbatteva a 40 chilometri ad est della localit\u00e0 africana.\nIl 2 giugno, Bordoni-Bisleri abbatteva altri due Blenheim, vicino a Bengasi, dopodich\u00e9 venne promosso \"tenente\". \n\"Nel 1941 - ricordava, dopo la guerra - il C.R.42 era un buon aereo, facile da pilotare, robusto e maneggevole, ma non aveva sufficiente velocit\u00e0 ed armamento. Era possibile combattere contro i Gladiator, i Blenheim ed i Wellington, ma contro altri aerei, era completamente surclassato.\"\nRimpatriato in agosto, il 18\u00ba Gruppo veniva riequipaggiato con i G.50, ma, quando venne spostato in Grecia, era gi\u00e0 stato dotato di Macchi M.C.200. Nel corso di questo servizio operativo, tuttavia, il gruppo non incontr\u00f2 nessuno aereo nemico. Nel luglio 1942, torn\u00f2 in Nord Africa con il 18\u00ba Gruppo, di nuovo inquadrato nel 3\u00ba Stormo, per sostenere l'ultima offensiva dell'Asse. La sua unit\u00e0 veniva utilizzata soprattutto in attacchi al suolo.\nAll'inizio dell'ottobre 1942, il 3\u00ba Stormo iniziava a ricevere i primi Macchi M.C.202 come rimpiazzi per i M.C.200 perduti e il numero degli abbattimenti di Bisleri cominci\u00f2 a salire. Tra il 20 di quel mese ed il 7 novembre abbatteva sei Curtiss P-40 ed un Douglas Boston, quest'ultimo sopra Fuka (Aeroporto militare di Sidi Haneish). In effetti, quel giorno gli Alleati persero un Martin 187 Baltimore su El Daba (180 km ad ovest di Alessandria d'Egitto) ed un Martin Maryland del 203 \"Squadron\", uno dei quali potrebbe essere l'aereo rivendicato da Bordoni-Bisleri.\nIl 26 ottobre, in particolare, Bisleri, con altri undici piloti del 3\u00ba Stormo e sette del 4\u00ba, attaccava una grande formazione di trenta Curtiss P-40 Kittyhawk e diciassette Supermarine Spitfire, di scorta a dodici Boston e sei Baltimore, nell'area di Fuka ed El Daba. Bordoni dichiar\u00f2 l'abbattimento di uno dei P-40 della Desert Air Force, che si schiant\u00f2 durante un atterraggio di emergenza a 15\u00a0km a sud-est di Fuka, probabilmente quello pilotato dal Flying Officer J. G. Meredith che per\u00f2, secondo altre fonti, fu vittima del Tenente Vittorio Squarcia (73\u00aa Squadriglia).\nBisleri abbatt\u00e9 un altro P-40, il 30 ottobre, sulla Depressione di El Qattara, nell'area di El Alamein, mentre tornava da un volo di ricognizione.\nIl 1\u00ba novembre, con il suo gregario, Tenente Roberto Caetani, attaccava 15 P-40 sulla strada Sidi el Barrani-Marsa Matrouh. Bordoni-Bisleri abbatt\u00e9 due P-40 e Caetani un altro. Per questa impresa i due furono decorati con la \"Medaglia d'argento al valore militare\" (la terza, per Bordoni-Bisleri).\nTre giorni dopo, il 4 novembre, Bordoni-Bisleri, con il Capitano Mario Pinna della 74\u00aa Squadriglia e il Sergente Maggiore Francesco Cuscun\u00e0 della 75\u00aa Squadriglia caccia intercettarono tre P-40 Kittyhawk. Vicino al loro aeroporto di , Bordoni-Bisleri abbatt\u00e9 un caccia Curtiss che, istanti prima, aveva colpito Pinna, ferendolo gravemente e costringendolo a lanciarsi con il paracadute.\nIronia della sorte, dopo essere uscito incolume da tanti combattimenti aerei, Bisleri si feriva in un incidente automobilistico il 19 novembre e venne rimpatriato su una nave ospedale.\nItalia.\nAll'inizio dell'estate ottenne, dal comandante Tito Falconi, uno dei tre Macchi M.C.205 \"Veltro\" assegnati al 3\u00ba Stormo (gli altri due vennero affidati all'asso Luigi Gorrini e al maresciallo Guido Fibbia) ed il 30 luglio 1943, pilotando il suo M.C.205, con altri piloti del suo Gruppo, intercettava nel cielo di Roma una formazione di B-17 Flying Fortress, scortata da P-38 Lightning. Bordoni-Bisleri abbatteva uno dei quadrimotori da bombardamento americani (vittoria numero 13) sopra Pratica di Mare (secondo alcune fonti questa vittoria fu ottenuta con la collaborazione del Sergente Mantelli), sparando 800 colpi da 12.7\u00a0mm. \nNel corso di due altre missioni di combattimento, l'11 agosto, faceva precipitare altri due B-17. Il primo cadde in mare, al largo di Civitavecchia, e il secondo fu abbattuto da metri e precipit\u00f2 a nord-est del lago di Bracciano.\nAi comandi di uno dei Macchi M.C.202 ancora in dotazione al 3\u00ba Stormo, il 19 agosto rivendicava l'abbattimento di un B-26 Marauder al largo della costa di Ostia, vicino a Roma. Il giorno seguente veniva promosso comandante dell'83\u00aa Squadriglia e il 21 agosto, sempre ai comandi di un 202, sparando 630 colpi da 12.7\u00a0mm faceva precipitare un B-17 vicino alla stazione di Pomigliano d'Arco, mentre si aprivano tre paracadute. \nIl 5 settembre 1943, tre giorni prima dell'armistizio di Cassibile, ai comandi di un Macchi M.C. 205, faceva precipitare il suo settimo bombardiere americano, un B-17, al largo di Civitavecchia. Era la sua ultima vittoria aerea. Concluse il conflitto con 19 abbattimenti accreditati. \"Dodici sulla Libia e gli ultimi sette erano bombardieri americani.\"\nDopo la guerra.\nNell'immediato dopoguerra, Bordoni-Bisleri divenne presidente dell'industria di famiglia e presidente dell'Aero Club di Milano. Continu\u00f2 a gareggiare con le automobili sportive, diventando uno dei pi\u00f9 quotati piloti dilettanti europei, guidando soprattutto Maserati, contraddistinte dal \"logo\" Robur, con un leone rampante, lo stesso riportato sulle etichette del liquore. Vinse nel 1953 il campionato italiano vetture sport.\nIl 15 settembre del 1975, Bisleri rientrava, dopo aver incontrato Papa Paolo VI a Roma, nel corso di una commemorazione di paracadutisti, organizzata dall'Aero Club di Milano di cui era presidente. Sul SIAI Marchetti F.260 da lui pilotato, erano il figlio di 10 anni, Francesco Bordoni, detto Franchino, e un amico, Gianni Allegri. Vicino a Chiavari, in Liguria, l'aereo di Bisleri si ritrov\u00f2 a volare in pessime condizioni meteorologiche e precipit\u00f2 sul monte Anchetta. Tutti gli occupanti perirono nello schianto. \"Robur\" aveva allora 62 anni.\nLa sua morte trov\u00f2 una larga eco sulla stampa, anche se poco fu scritto del suo passato di \"asso\" della Regia Aeronautica. Assieme al figliolo, raggiunse i genitori e i parenti paterni nell'edicola Bordoni al Cimitero Monumentale di Milano."}
{"id": "2353090", "revid": "92723", "url": "https://it.wikipedia.org/wiki?curid=2353090", "title": "Stazione sperimentale per le industrie delle essenze e dei derivati dagli agrumi", "text": "La Stazione sperimentale per le industrie delle essenze e dei derivati dagli agrumi, in acronimo SSEA \u00e8 una azienda speciale della Camera di commercio di Reggio Calabria con sede nella stessa citt\u00e0, via Generale Tommasini, 2.\nOspita una biblioteca e il Museo del Bergamotto.\nStoria.\nIstituita come ente pubblico di ricerca applicata, scientifica e tecnologica con decreto legislativo luogotenenziale 20 giugno 1918, n. 2131. La Stazione, con decreto legislativo 29 ottobre 1999, n. 540 \u00e8 stata trasformata in ente pubblico economico.\nCommissariamento e soppressione.\nDopo un periodo quinquennale di commissariamento (2006 - 2010), il decreto attuativo della legge n. 99 del 23 luglio 2009 sul riordino delle stazioni sperimentali per l'Industria -che prevedeva la soppressione e l'accorpamento della sola SSEA alla Stazione sperimentale per l'industria delle conserve alimentari con sede a Parma- \u00e8 stato superato dalla manovra economica straordinaria del maggio 2010 (decreto-legge 78/2010) che prevede la soppressione di tutte le stazioni sperimentali. I compiti e attribuzioni della SSEA sono passati alla Camera di commercio di Reggio Calabria.\nIl decreto interministeriale attuativo del 1\u00ba aprile 2011 ha fissato i tempi e modalit\u00e0 di trasferimento dei compiti e delle attribuzioni, del personale e delle risorse strumentali e finanziarie della soppressa SSEA alla rispettiva Camera di commercio.\nTrasformazione in azienda speciale.\nLa Giunta della Camera di commercio di Reggio Calabria con delibera n. 40 dell'11 giugno 2010 ha costituito l'azienda speciale \"Stazione sperimentale per le industrie delle essenze e dei derivati dagli agrumi\" mantenendo formalmente la stessa denominazione dell'ente soppresso.\nNel dicembre 2011 Lucio Dattola, presidente della Camera di commercio di Reggio Calabria e presidente \"pro tempore\" dell'azienda speciale SSEA, ha annunciato ufficialmente l'acquisizione e presa in carico da parte dell'ente camerale della Stazione Sperimentale.\nLa legittimit\u00e0 giuridica della costruzione \"ad hoc\" delle aziende speciali, quali soggetti giuridici nei quali far confluire direttamente i dipendenti delle soppresse stazioni sperimentali \u00e8 stata rigettata dalla sentenza pronunciata il 5 aprile 2013 dal giudice del lavoro del Tribunale di Nocera Inferiore, nel ricorso presentato dai dipendenti della sede periferica della SSICA situata ad Angri, nei confronti della CCIAA di Parma. Accertati e dichiarati trasferiti \"ope legis\" i rapporti di lavoro subordinato a tempo indeterminato, intercorrenti tra i ricorrenti e la soppressa Stazione sperimentale SSICA, alla Camera di commercio di Parma, a decorrere dall'entrata in vigore del D.L. 31.05.2010 n.78.\nNell'ottobre 2015 il senatore Antonio Caridi presenta un emendamento al DDL n. 2111 con il quale propone la soppressione e parziale trasferimento dei compiti e delle attribuzioni della ex Stazione sperimentale per le industrie delle essenze e dei derivati dagli agrumi, alla Stazione sperimentale per l'industria delle conserve alimentari di Parma.\nStruttura.\nDa statuto l'azienda speciale SSEA \u00e8 composta da un comitato scientifico e da due comitati operativi: uno per le essenze e l'altro per i derivati agrumari.\nLa struttura si articola nei laboratori chimici, biologici e tecnologici cos\u00ec denominati:\nL'allestimento del laboratorio diossine e microinquinanti (in collaborazione con la Stazione sperimentale per l'industria delle conserve alimentari con sede a Parma) \u00e8 stato definitivamente annullato con la trasformazione della Stazione in azienda speciale, in quanto non rientrante tra i compiti e gli obiettivi della stessa.\nAccordo di collaborazione con l'UNIRC.\nIl 30 luglio 2013, in prefettura alla presenza del prefetto Vittorio Piscitelli, \u00e8 stato firmato un accordo di collaborazione tra l'azienda speciale SSEA e l'Universit\u00e0 \"Mediterranea\" di Reggio Calabria (UNIRC). L'accordo prevede un investimento di 5 milioni di euro in attrezzature, e la riqualificazione del campo sperimentale come campo catalogo.\nGli obiettivi della Stazione.\nLa stazione promuove il progresso tecnico e tecnologico delle industrie delle essenze e dei derivati dagli agrumi. Nel 2005 ha ottenuto la designazione da parte del Ministero delle politiche agricole e forestali (decreto ministeriale 15 novembre 2005, n. 66456) di \"autorit\u00e0 pubblica, incaricata di effettuare i controlli sulla denominazione di origine protetta \"Bergamotto di Reggio Calabria - olio essenziale\", registrata in ambito Unione europea, ai sensi del regolamento (CEE) n. 2081/92\". Nei suoi laboratori si effettua il controllo di qualit\u00e0 degli oli essenziali derivanti da vari agrumi e il rilascio dei certificati di purezza per quelli destinati all'esportazione.\nPer l'olio essenziale di bergamotto la Stazione \u00e8 per legge il solo ente autorizzato, eseguite le opportune analisi (chimico-fisiche, gascromatografiche e gascromatografiche chirali) e riconosciuta la genuinit\u00e0 dell'essenza, a rilasciare il certificato di purezza valido per l'esportazione. La Stazione ha anche il compito di rendere noti i caratteri dell'essenza di bergamotto e le eventuali variazioni annuali e di definire gli intervalli di tali caratteri entro i quali una essenza possa definirsi \"genuina\".\nDOP olio essenziale di bergamotto.\nA causa della difficile situazione dell'azienda speciale SSEA, quest'ultima non \u00e8 pi\u00f9 l'ente certificatore della denominazione di origine protetta \"Bergamotto di Reggio Calabria - olio essenziale\". Il Ministero delle politiche agricole alimentari e forestali con decreto 15 nov. 2012, pubblicato in Gazzetta Ufficiale n. 281 del 1\u00ba dicembre 2012, ha decretato l'affidamento dei controlli e verifiche per la denominazione di origine protetta all'istituto certificatore denominato \"ICEA - Istituto per la certificazione etica e ambientale\", sito in Bologna.\nMuseo agrumario (o del bergamotto).\nOspita diversi macchinari utilizzati per l'estrazione del succo e delle essenze dagli agrumi tra cui la macchina da bergamotti \"Gangeri\", derivata dal modello di \"macchina calabrese\" inventato nel 1840 da Nicola Barill\u00e0. Inoltre il museo ospita una raccolta fotografica che illustra la coltivazione, la raccolta e la lavorazione del gelsomino, coltivazione introdotta nel 1928 dalla stessa Stazione sperimentale nella provincia di Reggio Calabria (\"cfr. Costa dei gelsomini\") e la coltivazione del papavero da oppio.\nNuovo Museo del bergamotto.\nDopo la rinuncia - per mancato interesse - da parte della Stazione sperimentale, il nuovo Museo del bergamotto, finanziato dalla Provincia di Reggio Calabria, sorger\u00e0 a Melito Porto Salvo.. A Reggio Calabria dal 2007 esiste il Museo del Bergamotto realizzato dall'Accademia del Bergamotto.\nCampo sperimentale.\nRientra nel patrimonio della SSEA un campo, erroneamente definito orto botanico, di circa 7000 metri quadrati, situato in pieno centro cittadino e utilizzato in passato come campo sperimentale. Attualmente versa in stato di abbandono.\nL'accordo di collaborazione tra l'azienda speciale SSEA e l'Universit\u00e0 \"Mediterranea\" di Reggio Calabria, prevede la riqualificazione del campo sperimentale come campo catalogo."}
{"id": "2353094", "revid": "124822517", "url": "https://it.wikipedia.org/wiki?curid=2353094", "title": "Menotti (fumettista)", "text": "Biografia.\nAttivo a Bologna a partire da met\u00e0 degli anni ottanta, pubblica illustrazioni e storie a fumetti su riviste italiane del settore, tra cui \"Cyborg\", \"Frigidaire\", \"Comic Art\" e \"Blue\". Sul finire degli anni novanta si trasferisce a Roma, dove scrive sceneggiature per numerose serie televisive quali \"Un posto al sole\", \"Incantesimo\", \"La squadra\" e \"7 vite\". \u00c8 co-autore di \"Lo chiamavano Jeeg Robot\", candidato ai David di Donatello 2016 per la migliore sceneggiatura."}
{"id": "2353103", "revid": "1516087", "url": "https://it.wikipedia.org/wiki?curid=2353103", "title": "Trattato di annessione nippo-coreano", "text": "Il trattato di annessione nippo-coreano venne firmato il 22 agosto 1910 dai rappresentanti dei governi imperiali di Corea e Giappone. Fu reso pubblico ed entr\u00f2 in vigore il 29 agosto, dando inizio al periodo di dominio giapponese sulla Corea, che sarebbe durato fino alla conclusione della Seconda guerra mondiale, in base al primo articolo che recitava: \"Sua Maest\u00e0 l'Imperatore della Corea fa piena e imperitura cessione a Sua Maest\u00e0 l'Imperatore del Giappone di tutti diritti di sovranit\u00e0 sull'intera Corea\".\nPercezione in Corea.\nIn Corea il trattato \u00e8 solitamente chiamato \ud55c\uc77c \ud569\ubc29 \ub291\uc57d (\"Hanil Hapbang Neugyak\"), traducibile come \"trattato forzato dell'annessione coreana al Giappone\"; l'evento \u00e8 ricordato come \uacbd\uc220\uad6d\uce58 \u5e9a\u620c\u570b\u6065 (\"Gyeongsul Gukchi\"), traducibile come \"l'umiliazione nazionale del 1910\". Il giorno 29 agosto \u00e8 ricordato come \uad6d\uce58\uc77c (\"Gukchi-il\"), ovvero \"il giorno della vergogna nazionale\".\nValore legale.\nIl valore del trattato, oggi considerato uno dei trattati ineguali, venne contestato prima dal governo in esilio della Repubblica di Corea e poi della moderna Repubblica di Corea. Anche le forze alleate che occuparono il Giappone alla fine della II guerra mondiale non considerarono valido il trattato. Sebbene il trattato riportasse il sigillo nazionale dell'Impero Coreano, l'imperatore Sunjong si rifiut\u00f2 di firmarlo come avrebbe richiesto la legge coreana. Il trattato fu firmato dal primo ministro coreano, Lee Wan-Yong, e dal governatore generale giapponese, il conte Terauchi Masatake.\nIl secondo articolo del trattato di normalizzazione dei rapporti tra Corea del Sud e Giappone del 1965 ha portato al mutuo riconoscimento della nullit\u00e0 del trattato del 1910: \"Si conferma che ogni trattato o accordo siglato tra l'Impero del Giappone e l'Impero di Corea il o prima del 22 agosto 1910 sono gi\u00e0 nulli ed invalidi\".\nA causa di alcune ambiguit\u00e0 insite nel testo giapponese, il Giappone interpreta la clausola affermando che il trattato del 1910 \u00e8 rimasto in essere e valido fino alla firma del trattato del 1965, mentre Nord e Sud Corea la interpretano affermando che la nullit\u00e0 del trattato inizia con la resa del Giappone. Questa seconda interpretazione \u00e8 supportata dal testo inglese, che in caso di controversia dovrebbe essere utilizzato come riferimento in base alla frase finale dell'accordo stesso."}
{"id": "2353106", "revid": "296238", "url": "https://it.wikipedia.org/wiki?curid=2353106", "title": "Hernando da Silva Ramos", "text": ""}
{"id": "2353108", "revid": "287204", "url": "https://it.wikipedia.org/wiki?curid=2353108", "title": "Elie Bayol", "text": ""}
{"id": "2353110", "revid": "1428919", "url": "https://it.wikipedia.org/wiki?curid=2353110", "title": "Ivor Grattan-Guinness", "text": "\u00c8 stato socio dell'Institute for Advanced Study di Princeton e membro della Academie Internationale d'Histoire des Sciences.\nDal 1974 al 1981 \u00e8 stato editor del periodico di storia della scienza \"Annals of Science\".\nNel 1979 ha fondato il periodico \"History and Philosophy of Logic\", del quale \u00e8 stato editor fino al 1992.\n\u00c8 stato associate editor di \"Historia Mathematica\" per vent'anni, dalla sua nascita nel 1974, e ancora successivamente dal 1996.\nL'attivit\u00e0 di Grattan-Guinness tocca tutti i periodi storici, ma egli si \u00e8 interessato soprattutto di Euclide, dello sviluppo del calcolo infinitesimale e dell'analisi matematica e delle loro applicazioni alla meccanica e alla fisica matematica, e dell'emergere della teoria degli insiemi e della logica matematica. Egli si \u00e8 specialmente interessato nel caratterizzare come i pensatori del passato molto lontani da noi sul piano temporale vedano le loro scoperte con occhi differenti da quelli con cui noi le vediamo oggi; egli ha anche enfatizzato l'importanza dell'ignoranza come nozione epistemologica per la suddetta caratterizzazione. Grattan-Guinness ha sviluppato una estesa ricerca sulle fonti originali, grazie alla sua conoscenza di alcune delle principali lingue europee.\nPubblicazioni principali.\nOpere.\nL'ultimo libro citato \u00e8 uno studio approfondito e un po' dissacrante dello sviluppo della logica matematica nel corso del cruciale periodo 1870-1940. Il tema centrale del libro \u00e8 l'emergere del logicismo, per merito degli sforzi di Gottlob Frege, Bertrand Russell e Alfred North Whitehead e il suo crepuscolo dovuto a Kurt G\u00f6del. Interi capitoli sono dedicati all'emergere della logica algebrica nel Regno Unito del XIX secolo, a Georg Cantor e all'emergere della teoria degli insiemi e della logica matematica in Germania raccontato in un modo che sminuisce l'importanza di Frege e quella di Peano e dei suoi seguaci. Seguono quattro capitoli dedicati alle idee del giovane Bertrand Russell, alla stesura dei \"Principia Mathematica\" e alla disomogenea accoglienza delle sue idee e dei suoi metodi incontrati nel periodo 1910-40. Il libro inoltre tocca brevemente la nascita della teoria dei modelli, quella della teoria della dimostrazione e l'emergere della ricerca statunitense sui fondamenti della matematica, specialmente per opera di Eliakim Hastings Moore e dei suoi allievi, dei cultori della teoria dei postulati e di Willard Van Orman Quine. La logica polacca viene spesso menzionata, ma non \u00e8 trattata sistematicamente. Il libro costituisce un contributo anche per la storia della filosofia, non solo per la storia della matematica."}
{"id": "2353111", "revid": "2043462", "url": "https://it.wikipedia.org/wiki?curid=2353111", "title": "Ordine del Leone dei Paesi Bassi", "text": "L'Ordine del Leone dei Paesi Bassi (\"Orde van de Nederlandse Leeuw\") \u00e8 un ordine cavalleresco olandese, creato il 29 settembre 1815 dal primo re dei Paesi Bassi, Guglielmo I.\nStoria.\nL'Ordine del Leone dei Paesi Bassi venne concesso alle persone pi\u00f9 eminenti della societ\u00e0 olandese, inclusi generali, ministri della corona, sindaci di grandi citt\u00e0, professori e grandi scienziati, industriali, persone di legge ed artisti rinomati. Esso pu\u00f2 di fatto essere considerato il corrispettivo olandese dell'inglese Ordine del Bagno. Dal 1980 esso \u00e8 divenuto in prevalenza un segno di riconoscimento nei confronti delle arti, degli sport e della letteratura, mentre le altre classi vengono insignite dell'Ordine di Orange-Nassau.\nEsso viene concesso annualmente alle persone prescelte il giorno del compleanno del monarca (che nel caso dell'attuale reggente cade il 30 aprile), anche se la seconda e la terza classe di norma non vengono concessi agli stranieri che possono godere invece dell'Ordine della Corona olandese come corrispettivo.\nIl Re dei Paesi Bassi ne \u00e8 l'attuale Gran Maestro.\nI \"fratelli\".\nGli associati all'ordine venivano definiti \"fratelli\" nel caso costoro avessero ricevuto la decorazione con la formula alla memoria e quindi fossero deceduti. Questa classe era solitamente riservata ai membri delle classi sociali meno elevate che avessero dato la loro vita sacrificandosi a favore dell'umanit\u00e0 o della patria e le loro famiglie ricevevano una pensione annua di 200 gulden.\nLa \"medaglia d'onore\" dei \"fratelli\" era in argento con al centro un leone araldico e sul retro il motto latino \"Virtus Nobilitat\".\nIl \"nastro\" dei \"fratelli\" era completamente blu con una sola striscia gialla al centro."}
{"id": "2353114", "revid": "1543377", "url": "https://it.wikipedia.org/wiki?curid=2353114", "title": "Prima Categoria 1961-1962", "text": "Il campionato di calcio di Prima Categoria 1961-1962 \u00e8 stato il V livello del campionato italiano. A carattere regionale, fu il terzo campionato dilettantistico con questo nome dopo la riforma voluta da Zauli del 1958.\nBibliografia.\nLibri:\nGiornali:\nSiti online:"}
{"id": "2353115", "revid": "827882", "url": "https://it.wikipedia.org/wiki?curid=2353115", "title": "Bastetani", "text": "I Bastetani o Bastuli o Mastiani erano un antico popolo pre-romano, di lingua pre-indoeuropea, appartenente alla stirpe degli Iberi. \nIl loro territorio denominato \"Bastetania\" era situato mella parte sud-est della penisola iberica, in un territorio oggi appartenente alle provincie di Albacete, Almer\u00eda, Granada, Ja\u00e9n, M\u00e1laga e Murcia. I suoi domini si estendevano da Baria, odierna Villaricos (Almer\u00eda) fino a Bailo (Cadice), comprendendo zecche importanti come Malaka, Abdera, Sexi o Carteia. Altre citt\u00e0 bastule erano Acci, Iliberri, Arkilaquis e T\u00fatugi. Il loro territorio confinava con quello degli Oretani a nord, i Contestani a est e i Turdetani a ovest.\nAlcuni attribuiscono erroneamente al popolo di Ja\u00e9n di Baeza l'origine del nome \"Bastitania\". L'antica capitale Basti si trova a circa cinque chilometri dall'attuale citt\u00e0 di Baza, nella provincia di Granada. Essa comprende due necropoli e una citt\u00e0 cinta di mura in cui si trovano il nucleo iberico e quello romano. \nI bastetani furono un popolo semitizzato e assimilato da Strabone ai Bastuli, ma Plinio e Tolomeo li differenziano, ponendo i Bastetani nell'entroterra e i Bastuli lungo la costa. Strabone ci dice che provengono dalla zona di Alicante o un po' pi\u00f9 verso l'interno. Entrambi comunque occuparono la costa e parte dell'entroterra del sud-est della penisola iberica.\nEconomia.\nLa Bastetania era nota per i giacimenti minerari, le cui miniere di Cartagena furono sfruttate da tutte le genti che vi si stabilirono. Nei dintorni della citt\u00e0 veniva coltivato lo che inizier\u00e0 ad essere commercializzato dai Cartaginesi. Si produceva inoltre il garum e si praticava la salagione, di tradizione mediterranea e di gran commercializzazione.\nArte.\nSulla collina di Cepero venne rinvenuta la scultura pi\u00f9 significativa dell'arte iberica, la cosiddetta Dama di Baza, ora al Museo archeologico nazionale di Spagna di Madrid. Insieme a questi importanti corredi si trovano oggetti in ceramica policroma."}
{"id": "2353120", "revid": "1398753", "url": "https://it.wikipedia.org/wiki?curid=2353120", "title": "Prima Categoria 1960-1961", "text": "Il campionato di calcio di Prima Categoria 1960-1961 \u00e8 stato il V livello del campionato italiano. A carattere regionale, fu il secondo campionato dilettantistico con questo nome dopo la riforma voluta da Zauli del 1958.\nFase finale interregionale.\nRaggruppamento Centro-Nord.\nSpareggio di qualificazione.\nFormazione Bressanone 2 a 2 a Bressanone giugno 1961: Rosso, Capovilla, Sgarbi, Rella, Guerra, Rigatti, Lissandrini, Santini, Castriotta Bernia, Cestaro.\nArbitro: Boccadoro di Milano.\nReti: pt al 20' Casagrande, 30' Bergna. St al Valente, 43' Castriotta.\nFormazione Bressanone a Sandrigo 0 - 3 giugno 1961: Gini, Capovilla, Sgarbi, Rella, Guerra, Rigotti, Renzulli, Santini, Castriotta, Bergna, Lissandrini.\nReti: pt al 28' Casagrande, 37' Palma. St al Chenello.\nBibliografia.\nLibri:\nGiornali:\nSiti online:"}
{"id": "2353121", "revid": "287204", "url": "https://it.wikipedia.org/wiki?curid=2353121", "title": "Prima Categoria 1962-1963", "text": "Il campionato di calcio di Prima Categoria 1962-1963 \u00e8 stato il V livello del campionato italiano. A carattere regionale, fu il quarto campionato dilettantistico con questo nome dopo la riforma voluta da Bruno Zauli del 1958.\nFonti e bibliografia.\nLibri:\nGiornali:\nSiti online:"}
{"id": "2353122", "revid": "287204", "url": "https://it.wikipedia.org/wiki?curid=2353122", "title": "Prima Categoria 1963-1964", "text": "Il campionato di Prima Categoria 1963-1964 \u00e8 stato il quinto livello del campionato italiano di calcio. A carattere regionale, fu il quinto campionato dilettantistico con questo nome dopo la riforma voluta da Zauli del 1958."}
{"id": "2353123", "revid": "287204", "url": "https://it.wikipedia.org/wiki?curid=2353123", "title": "Prima Categoria 1964-1965", "text": "Il campionato di calcio di Prima Categoria 1964-1965 \u00e8 stato il V livello del campionato italiano. A carattere regionale, fu il sesto campionato dilettantistico con questo nome dopo la riforma voluta da Zauli del 1958.\nBibliografia.\nLibri:\nGiornali:\nSiti online:"}
{"id": "2353125", "revid": "1543377", "url": "https://it.wikipedia.org/wiki?curid=2353125", "title": "Prima Categoria 1965-1966", "text": "Il campionato di calcio di Prima Categoria 1965-1966 \u00e8 stato il V livello del campionato italiano. A carattere regionale, fu il settimo campionato dilettantistico con questo nome dopo la riforma voluta da Zauli del 1958.\nFonti e bibliografia.\nLibri:\nGiornali:\nSiti online:"}
{"id": "2353126", "revid": "767487", "url": "https://it.wikipedia.org/wiki?curid=2353126", "title": "Prima Categoria 1966-1967", "text": "Il campionato di calcio di Prima Categoria 1966-1967 \u00e8 stato il V livello del campionato italiano. A carattere regionale, fu l'ottavo campionato dilettantistico con questo nome dopo la riforma voluta da Zauli del 1958.\nBibliografia.\nLibri\nGiornali"}
{"id": "2353128", "revid": "1543377", "url": "https://it.wikipedia.org/wiki?curid=2353128", "title": "Embraer EMB 314 Super Tucano", "text": "L'EMB 314 Super Tucano, denominato anche ALX o A-29 \u00e8 un velivolo a turboelica prodotto dall'azienda brasiliana Embraer. La sua architettura \u00e8 costituita da un'ala bassa e un abitacolo a 2 posti in tandem. Viene impiegato come addestratore intermedio e per l'attacco leggero diurno, missioni di sorveglianza e antiguerriglia (COIN). Rispetto all'EMB 312 Tucano, suo predecessore, \u00e8 dotato di una moderna suite avionica e nuovi e pi\u00f9 potenti sistemi di armamento.\nStoria del progetto.\nIl \"Super Tucano\" nacque per far fronte ad una richiesta del governo brasiliano per realizzare un aereo capace di svolgere missioni di controllo e sorveglianza delle regioni amazzoniche, per compiti di antiguerriglia e per l'attacco leggero.\nNacque cos\u00ec il programma \"ALX Project\": creare un velivolo leggero monomotore in grado di sostituire la numerosa flotta di Embraer EMB 326GB Xavante (versione costruita su licenza in Brasile del famoso addestratore italiano Aermacchi MB-326) impiegata dalla For\u00e7a A\u00e9rea Brasileira.\nLa Embraer svilupp\u00f2 il nuovo velivolo basandosi sulla collaudata cellula dell'Embraer EMB-312 Tucano, apportando nuove migliorie alla struttura, migliorandone notevolmente le prestazioni, fino a creare un nuovo aereo adatto alle condizioni meteo della regione amazzonica (alta temperatura e umidit\u00e0), con un'autonomia a lungo raggio, in grado di atterrare su piste corte e semipreparate. Il primo prototipo spicc\u00f2 il suo primo volo nel 1996."}
{"id": "2353136", "revid": "599013", "url": "https://it.wikipedia.org/wiki?curid=2353136", "title": "Ancelle della Beata Vergine Maria Immacolata", "text": "Le ancelle della Beata Vergine Maria Immacolata sono un istituto religioso femminile di diritto pontificio: le suore di questa congregazione, la maggiore del rito bizantino ucraino, pospongono al loro nome la sigla S.A.M.I.\nStoria.\nLa congregazione venne fondata nel 1892 a \u017bu\u017cel, in Ucraina, da Geremia Lomnyc'kyj, monaco basiliano, e da Cirillo Selec'kyj. Fu il primo istituto femminile della Chiesa greco-cattolica ucraina dedito all'apostolato attivo: la prima comunit\u00e0 venne affidata dai fondatori a Giosafata Horda\u0161evska (1869-1919), figlia spirituale di Lomnyc'kyj, che gli aveva manifestato l'intenzione di abbracciare la vita religiosa ma non intendeva ritirarsi in monastero.\nL'istituto si diffuse rapidamente in Galizia e, a partire dal 1912, le religiose della congregazione iniziarono a seguire gli emigrati ucraini in Canada e Brasile. Le costituzioni dell'istituto vennero approvate dall'arcivescovo di Leopoli Sylwester Sembratowicz nel 1892 e poi riviste da Andrej Szeptycki nel 1907. La Congregazione per le Chiese Orientali approv\u00f2 l'istituto il 27 luglio 1932 e papa Pio XII conferm\u00f2 l'approvazione con il breve \"Sacra in clausura\" del 18 gennaio 1956.\nNel 1946 le Ancelle vennero soppresse ed espulse dall'Ucraina e dalla Cecoslovacchia.\nLa Horda\u0161evska, ritenuta cofondatrice delle ancelle dell'Immacolata, \u00e8 stata beatificata da papa Giovanni Paolo II nel 2001 assieme con la Beata suor Tarsykija Mac'kiv.\nAttivit\u00e0 e diffusione.\nLe ancelle dell'Immacolata si dedicano alla catechesi e all'educazione dell'infanzia e della giovent\u00f9 presso le comunit\u00e0 cattoliche di rito bizantino ucraino presenti in tutto il mondo.\nSono presenti in Argentina, Australia, Brasile, Canada, Francia, Germania, Italia, Kazakistan, Polonia, Serbia, Slovacchia, Stati Uniti d'America, Ucraina: la sede generalizia, del 1947, \u00e8 a Roma.\nAl 31 dicembre 2005 l'istituto contava 809 religiose in 153 case."}
{"id": "2353137", "revid": "599013", "url": "https://it.wikipedia.org/wiki?curid=2353137", "title": "Suore missionarie dell'Immacolata Regina della Pace", "text": "Le Suore Missionarie dell'Immacolata Regina della Pace sono un istituto religioso femminile di diritto pontificio: i membri di questa congregazione, dette Pianzoline, pospongono al loro nome la sigla S.M.I.R.P.\nStoria.\nLa congregazione venne fondata dal sacerdote sartiranese Francesco Pianzola (1881-1943): attento all'apostolato presso le classi rurali della sua terra, in particolare verso le mondine, l'8 maggio 1919 fond\u00f2 a Mortara l'istituto delle Missionarie dell'Immacolata, per l'assistenza alle lavoratrici e le opere sociali. Il nucleo originario dell'istituto era composto da sei suore guidate da Anna Bandi, cofondatrice delle Missionarie.\nPietro Berruti, vescovo di Vigevano, eresse la congregazione in istituto di diritto diocesano il 12 novembre 1920; le costituzioni della compagnia, elaborate da Pianzola, vennero approvate dal vescovo Angelo Giacinto Scapardini l'8 dicembre 1923.\nLa congregazione ottenne il pontificio decreto di lode il 9 luglio 1947 e venne approvata definitivamente dalla Santa Sede il 12 gennaio 1957. Il fondatore \u00e8 stato proclamato beato nella cattedrale di Vigevano il 4 ottobre 2008.\nAttivit\u00e0 e diffusione.\nLe Pianzoline collaborano con i sacerdoti e le Chiese locali con la catechesi e altre opere di promozione umana: ai tre voti comuni a tutti i religiosi, aggiungono la promessa di lavorare per la giovent\u00f9.\nOltre che in Italia, sono presenti in Brasile, Burkina Faso, Francia, Mali: la casa madre \u00e8 a Sartirana Lomellina, la sede generalizia \u00e8 a Mortara.\nAl 31 dicembre 2005 l'istituto contava 254 religiose in 34 case."}
{"id": "2353140", "revid": "131358", "url": "https://it.wikipedia.org/wiki?curid=2353140", "title": "Rio Ave", "text": ""}
{"id": "2353141", "revid": "599013", "url": "https://it.wikipedia.org/wiki?curid=2353141", "title": "Piccole suore dell'Immacolata Concezione", "text": "Le Piccole Suore dell'Immacolata Concezione (in portoghese \"Irm\u00e3zinhas da Imaculada Concei\u00e7\u00e3o\") sono un istituto religioso femminile di diritto pontificio: i membri di questa congregazione pospongono al loro nome la sigla C.I.I.C.\nStoria.\nNel 1875 Paolina Visintainer (1865-1942) lasci\u00f2 il natio Trentino e si stabil\u00ec in Brasile, nello stato di Santa Catarina, dove i suoi conterranei eressero la cittadina di Nova Trento. Il 12 luglio 1890, con l'aiuto del padre gesuita Luigi Rossi, inizi\u00f2 a Vigolo (presso Nova Trento) un nuovo istituto religioso per l'educazione dei giovani e l'assistenza ai malati.\nNel 1895 il vescovo di Curitiba, Jos\u00e9 de Camargo Barros, si rec\u00f2 a Vigolo con l'intento di sciogliere la congregazione ma, positivamente impressionato dall'opera della Visintainer, autorizz\u00f2 le suore a condurre vita comune e, il 25 agosto 1895, approv\u00f2 le costituzioni elaborate da Rossi.\nL'istituto ottenne il pontificio decreto di lode il 19 maggio 1933 e il 27 ottobre 1947 le sue costituzioni vennero definitivamente approvate dalla Santa Sede. La fondatrice \u00e8 stata canonizzata da papa Giovanni Paolo II nel 2002.\nAttivit\u00e0 e diffusione.\nLe Piccole Suore dell'Immacolata si dedicano a varie opere educative e sanitarie: sono particolarmente attive presso le comunit\u00e0 indigene dell'Africa e dell'America Latina.\nOltre che in Brasile, sono presenti in Argentina, Bolivia, Camerun, Ciad, Cile, Colombia, Guatemala, Italia, Mozambico e Nicaragua: la sede generalizia \u00e8 a San Paolo.\nAl 31 dicembre 2005 l'istituto contava 501 religiose in 103 case."}
{"id": "2353143", "revid": "119628520", "url": "https://it.wikipedia.org/wiki?curid=2353143", "title": "Paradosso del sorite", "text": "Il paradosso del sorite (dal greco antico \u03c3\u03c9\u03c1\u03af\u03c4\u03b7\u03c2 \"s\u014drit\u0113s\" aggettivo di \u03c3\u03c9\u03c1\u03cc\u03c2 \"s\u014dros\", che significa \"mucchio\") \u00e8 un paradosso generalmente attribuito al filosofo greco Eubulide di Mileto, noto anche per una formulazione del paradosso del mentitore.\nIl paradosso.\nDato un mucchio di sabbia, se eliminiamo un granello dal mucchio avremo ancora un mucchio. Eliminiamo poi un altro granello: \u00e8 ancora un mucchio. Eliminiamo ancora un granello, e poi ancora uno: il mucchio diventer\u00e0 sempre pi\u00f9 piccolo, finch\u00e9 rimarr\u00e0 un solo granello di sabbia. In quale momento quel mucchio iniziale non \u00e8 pi\u00f9 un mucchio? Per gli antichi il paradosso stava nel mettere sullo stesso piano due concetti diversi, di tipo qualitativo da un lato, il mucchio, e di tipo quantitativo dall'altro, numerico, il singolo granello.\nPer Hegel, rimuovendo o aggiungendo un granello non si giunge a un cambiamento qualitativo, poich\u00e9 la quantit\u00e0 ritirata o aggiunta \u00e8 trascurabile rispetto al totale. La variazione \u00e8 insensibile, quindi il cambiamento quantitativo non comporta un cambiamento qualitativo. Non \u00e8 semplicemente il numero di unit\u00e0 che influisce, ma l'ordine di grandezza. In matematica tale continuit\u00e0 \u00e8 rappresentata dall'esponente, che identifica appunto l'ordine di grandezza, per esempio nella costante di Avogadro . \u00c8 quindi una giusta approssimazione, come nei numeri infiniti l'uso dei puntini, per esempio la formula_1. Hegel applica il concetto per esempio alla politica: se una costituzione \u00e8 adatta per un piccolo paese, una piccola modifica nella misura del suo territorio non richieder\u00e0 un emendamento costituzionale.\nIl paradosso del sorite mostra che la separazione radicale dei concetti di qualit\u00e0 e quantit\u00e0 non \u00e8 produttiva. Per questo Hegel introduce il concetto di \"misura\", per consentire il passaggio da qualit\u00e0 a quantit\u00e0. La logica aristotelica si dimostra incapace di stabilire se queste proposizioni siano vere o false. Essa \u00e8 strutturalmente incapace di dare una risposta proprio in quanto bivalente, cio\u00e8 proprio perch\u00e9 ammette due soli valori di verit\u00e0: vero o falso, bianco o nero, tutto o niente; ma giacch\u00e9 il paradosso contiene un riferimento a s\u00e9 stesso, non pu\u00f2 assumere un valore che sia ben definito (o vero o falso) senza autocontraddirsi: ci\u00f2 implica che ogni tentativo di risolvere la questione posta si traduce in un'oscillazione senza fine tra due estremi opposti. Il vero implica il falso, e viceversa.\nNaturalmente tale paradosso ha molte varianti e applicazioni, come il \"paradosso del calvo\", o della mela e del torsolo. \u00c8 una logica polivalente, e pertanto un'estensione della logica booleana. Si pu\u00f2 ad esempio dire che:\nIn senso stretto \u00e8 un sistema logico, estensione della logica a valori multipli, che dovrebbe servire come logica del ragionamento approssimato. Da questa scaturisce per esempio la \"teoria degli insiemi fuzzy\" cio\u00e8 una teoria di classi con contorni indistinti. Per essa non valgono i principi aristotelici di non contraddizione e del terzo escluso (detto anche \"tertium non datur\"). Si ricorda che, dati due insiemi A e !A (non-A), il principio di non contraddizione stabilisce che ogni elemento appartenente all'insieme A non pu\u00f2 contemporaneamente appartenere anche a non-A; secondo il principio del terzo escluso, d'altro canto, l'unione di un insieme A e del suo complemento non-A costituisce l'universo del discorso.\nRetorica.\nSi potrebbe costruire l'argomento, come segue: \nRipetute applicazioni della seconda premessa (ogni volta che si toglie un granello) costringe ad accettare la conclusione che un cumulo possa essere composto da un solo granello di sabbia. Read osserva che tale \"argomento \u00e8 di per s\u00e9 un cumulo, o sorite, di passi di modus ponens\":\nIl sorite viene anche utilizzato come figura retorica in certi tipi di componimenti, per esempio la nota poesia di Gianni Rodari, poi musicata da Sergio Endrigo. \"Per fare un tavolo\".\nNella letteratura cinese \u00e8 una forma molto utilizzata. Si riporta un celebre passo di Confucio:"}
{"id": "2353144", "revid": "131358", "url": "https://it.wikipedia.org/wiki?curid=2353144", "title": "Vitor Gomes Silva", "text": ""}
{"id": "2353145", "revid": "1782831", "url": "https://it.wikipedia.org/wiki?curid=2353145", "title": "Topolino strepitoso Natale!", "text": "Topolino strepitoso Natale! (\"Mickey's Twice Upon a Christmas\") \u00e8 un film d'animazione natalizio direct-to-video del 2004 diretto da Matthew O'Callaghan e prodotto dalla DisneyToon Studios. \u00c8 il sequel di \"Topolino e la magia del Natale\" (1999), di cui riprende lo schema: \u00e8 infatti composto di cinque segmenti non correlati con protagonisti i personaggi Disney, presentati in questo caso tramite un libro animato. Tuttavia, a differenza del film precedente, \u00e8 realizzato in animazione al computer. Il film fu distribuito in America del Nord in VHS e DVD-Video il 9 novembre 2004, esattamente cinque anni dopo \"Topolino e la magia del Natale\".\nTrama.\n\"Bellezze sul ghiaccio\".\nMinni e Paperina competono in una gara di pattinaggio sul ghiaccio. Le ragazze vengono raggiunte dai loro fidanzati, Topolino e Paperino, mentre si preparano a iniziare. Paperina diventa invidiosa della reazione della folla a Minni e tenta di rubarle la scena. Minni esegue diverse acrobazie temerarie per riconquistare i riflettori convocando anche gli alligatori di \"Fantasia\", mentre Paperina convoca gli ippopotami dello stesso film. Stufe, Paperina e Minni litigano spingendosi l'un l'altra, mettendosi a rischio a vicenda e poi provano a fare acrobazie drammatiche per attirare l'attenzione della folla mentre Topolino e Paperino le guardano con preoccupazione. Quando Minni scivola accidentalmente su un campanello caduto mentre atterra bendata dopo un'acrobazia, Paperina l'aiuta ad alzarsi sentendosi dispiaciuta per le sue azioni. Minni la pensa allo stesso modo, e le due amiche si esibiscono in un gran finale.\n\"Missione Natale\".\nQui, Quo e Qua celebrano la vigilia di Natale con Paperino, Paperina e zio Paperone nella villa de' Paperoni. Dopo aver causato problemi durante il cenone, i ragazzi si rendono conto che non finiranno sulla lista dei buoni di Babbo Natale, quindi si recano al polo nord per scrivere i loro nomi sulla lista. Alla bottega di Babbo Natale, i tre causano vari problemi facendo confusione, ma poi aiutano gli elfi a sistemare tutto per salvare il Natale. Prima di partire, hanno l'opportunit\u00e0 di aggiungere i loro nomi alla lista dei buoni, ma aggiungono invece il nome di zio Paperone, consapevoli del fatto che nemmeno lui \u00e8 mai stato sulla lista. Il giorno di Natale, Babbo Natale lascia loro un biglietto che spiega che le loro azioni hanno portato anche loro a essere inseriti nella lista dei buoni.\n\"Natale con pap\u00e0 Pippo\".\nMax, ormai un giovane adulto, porta a casa la sua fidanzata Mona per farle conoscere suo padre Pippo. Tuttavia, Max \u00e8 imbarazzato dal comportamento di Pippo e teme che quest'ultimo gli faccia fare brutta figura con Mona. Mentre fa una passeggiata da solo, Max nota che la sua sciarpa \u00e8 stata fatta da Pippo e si rende conto di quanto il genitore conti per lui. Vedendo Pippo e Mona che si divertono facendo i pop-corn, Max rientra in casa e si unisce a loro. In quel momento la macchina per fare i pop-corn va in tilt e ne produce tanti da riempire la casa e far uscire Max, Pippo e Mona dal camino. Sul tetto, Mona rivela di avere lo stesso tipo di denti di Pippo e Max, e tutti e tre fanno degli angeli di neve (o meglio, di pop-corn).\n\"Il regalo di Paperino\".\nDopo aver fatto la spesa, Paperino desidera solo sedersi sulla sua poltrona a bere una cioccolata calda, ma viene tormentato da persone gioiose che cantano \"We Wish You a Merry Christmas\" e che gli fanno perdere l'autobus e disintegrare la spesa. Arrivato a casa, \u00e8 infastidito nel sentire gli stessi canti natalizi alla radio. Quando Paperina e i suoi nipoti arrivano, obbligano Paperino ad andare al centro commerciale, dove prende una tazza di cioccolata calda ma \u00e8 perseguitato da \"We Wish You a Merry Christmas\" che sembra venire suonata da ogni cosa si trovi attorno a lui. Paperino pensa di essere in completa pace all'interno di una stanza segreta, dove per\u00f2 attiva accidentalmente degli animatroni che fanno parte di uno spettacolo natalizio e cantano la suddetta canzone. Quando si alza il sipario sullo spettacolo, gli spettatori (tra cui Paperina, Qui, Quo e Qua) vedono Paperino furente che distrugge tutti gli animatroni. Paperina e i nipotini se ne vanno scioccati dal comportamento di Paperino, mentre quest'ultimo viene cacciato dal centro commerciale e torna a casa da solo sentendosi in colpa per la sua mancanza di spirito natalizio. Scopre per\u00f2 che un coro ha dei problemi a cantare \"We Wish You a Merry Christmas\" e, conoscendo ormai perfettamente il brano, si offre di dirigerlo; gli altri abitanti della citt\u00e0 si uniscono a loro. Quando Paperina, Qui, Quo e Qua arrivano stupiti, Paperino si scusa con loro e tutti continuano a cantare insieme.\n\"Un Natale senza Pluto\".\nTopolino sta riempiendo la casa di decorazioni per la festa di Natale, ma Pluto continua a interromperlo. Quando il cane cerca di aiutarlo mettendo la stella sull'albero di Natale, distrugge inavvertitamente tutte le decorazioni e abbatte l'albero, facendo infuriare Topolino che lo manda in punizione nella sua cuccia. Sentendosi rifiutato dal suo proprietario, Pluto decide di scappare di casa e si ritrova spedito al polo nord, dove le renne di Babbo Natale lo adottano e lo ribattezzano \"Felice\". Tornato a casa, Topolino ridipinge la casa e, vergognandosi di come ha scatenato la sua rabbia contro Pluto, tenta di riconciliarsi con lui, scoprendo per\u00f2 che il cane \u00e8 fuggito. Topolino pubblica diversi annunci per cercarlo e alla fine, arrivato in un grande magazzino, si rivolge a Babbo Natale che si rivela essere quello vero. Nel frattempo Pluto ha nostalgia di Topolino, cos\u00ec Babbo Natale e le renne lo aiutano a tornare a casa. Quando Pluto ritrova Topolino, a casa sua arrivano anche Minni, Paperino, Paperina, Qui, Quo, Qua, Paperone, Max e Pippo che sono gli ospiti della festa. Dopo che Pluto ha sistemato la stella sull'albero, i personaggi cantano insieme un medley di \"We Wish You a Merry Christmas\" e \"Deck the Halls\".\nDistribuzione.\nEdizione italiana.\nIl doppiaggio italiano fu realizzato dalla Royfilm e diretto da Leslie La Penna su dialoghi di Giorgio Tausani. Max non \u00e8 pi\u00f9 doppiato da Fabrizio De Flaviis come nel primo film ma dalla sua voce abituale Simone Crisari data l'et\u00e0 adulta del personaggio e (come nella versione in lingua originale) \u00e8 anche cambiato il narratore, che non \u00e8 pi\u00f9 Michele Kalamera, bens\u00ec Paolo Lombardi. Nei dialoghi di \"Missione Natale\" \u00e8 presente un errore di adattamento, dato che in una scena Quo viene erroneamente chiamato Qui da quello che \u00e8 in realt\u00e0 il vero Qui. Un altro errore \u00e8 presente ne \"Il regalo di Paperino\", dove in pi\u00f9 casi la cioccolata calda viene erroneamente chiamata cioccolato. Le canzoni, come in \"Topolino e la magia del Natale\", furono adattate da Ermavilo (e incise sotto la sua direzione presso il Forum Music Village) pur essendo canti tipici in inglese, ma nonostante ci\u00f2 la traduzione risulta essere diversa rispetto a quella del primo film.\nEdizioni home video.\nIl film fu distribuito in VHS e DVD-Video in America del Nord il 9 novembre 2004 e in Italia il 2 dicembre. Il DVD include come extra le scene eliminate, tre giochi interattivi e il dietro le quinte \"Ispirazione sul ghiaccio\". Il 4 novembre 2014 usc\u00ec in America del Nord una \"3-Disc Special Edition\" che contiene \"Topolino e la magia del Natale\" e \"Topolino strepitoso Natale!\" in un unico Blu-ray Disc e in due DVD distinti. Gli extra relativi al secondo film, mutuati dal DVD, sono le scene eliminate e il dietro le quinte.\nAccoglienza.\nIl sito Rotten Tomatoes ha raccolto due recensioni del film, una positiva e una negativa. Joe Leydon di \"Variety\" scrisse che il film piacer\u00e0 soprattutto ai genitori che desiderano distrarre i propri figli, poich\u00e9 i bambini \"non si renderanno conto del valore di novit\u00e0 dei personaggi Disney animati al computer\". Robert Pardi di \"TV Guide\" valut\u00f2 il film con tre stelle su cinque e scrisse: \"Un gusto di bastoncini di zucchero e una colonna sonora festosa rafforzano questo omnibus, che offre ai prediletti della Disney la possibilit\u00e0 di mettere in mostra qualcosa di nuovo\"."}
{"id": "2353147", "revid": "1573940", "url": "https://it.wikipedia.org/wiki?curid=2353147", "title": "Squatina aculeata", "text": "Lo Squatina aculeata , appartiene al genere Squatina ed alla famiglia Squatinidae.\nAreale.\nVive nell'Oceano Atlantico Orientale tra il 43\u00b0N ed il 19\u00b0S di latitudine. Pi\u00f9 precisamente abita le acque del Mediterraneo occidentale, del Marocco, del Senegal, quelle comprese tra la Guinea-Bissau e la Nigeria e quelle comprese tra il Gabon e l'Angola. \nHabitat.\nPreferiscono le profondit\u00e0 comprese tra 30 e 500 metri. Vivono principalmente vicino a fondali fangosi.\nAspetto.\nLe dimensioni massime registrate sono di 188 cm.\nRiproduzione.\nSi tratta di una specie ovovivipara.\nAlimentazione.\nSi nutrono principalmente di piccoli squali e di carangidi.\nInterazioni con l'uomo.\nVengono consumati freschi o essiccati e salati dall'uomo, ma vengono catturati anche per l'olio di fegato e la pelle."}
{"id": "2353158", "revid": "1543377", "url": "https://it.wikipedia.org/wiki?curid=2353158", "title": "WCDMA01", "text": "WCDMA01 \u00e8 una \"District Management Area\" della municipalit\u00e0 distrettuale di West Coast\nIl suo territorio si estende su una superficie di ; la sua popolazione, in base al censimento del 2001, \u00e8 di 4.674 abitanti.\nQuesto DMA \u00e8 costituito da quattro aree non contigue.\nArea 1.\nL'area pi\u00f9 vasta \u00e8 situata a nord della municipalit\u00e0 locale di Matzikama.\nArea 2.\nQuesta \u00e8 una delle due aree che si trovano all'interno della municipalit\u00e0 locale di Cederberg e rappresenta l'area pi\u00f9 vasta.\nArea 3.\nQuesta \u00e8 una delle due aree che si trovano all'interno della municipalit\u00e0 locale di Cederberg e rappresenta l'area con la minore superficie.\nArea 4.\nQuesta area si trova tra le municipalit\u00e0 locale di Saldanha Bay e Swartland."}
{"id": "2353161", "revid": "1318658", "url": "https://it.wikipedia.org/wiki?curid=2353161", "title": "San Zeno Naviglio", "text": "San Zeno Naviglio (\"S\u00e0n Z\u00e9\" in dialetto bresciano) \u00e8 un comune italiano di abitanti della provincia di Brescia in Lombardia.\n\u00c8 situato a circa 6\u00a0chilometri a sud da Brescia, nella zona dell'alta pianura padana.\nTra il 1798 ed il 1859 era denominato comune di San Zeno con Aspes.\nGeografia fisica.\nIl territorio comunale \u00e8 sostanzialmente pianeggiante e limitato, prevalentemente edificato permangono ad oggi poche fasce di territorio agricolo: A sud nell'area attorno alla frazione di Aspes e a est nell'area confinante con Borgosatollo, in quest'area si viene a dividere una parte del ramo del naviglio, che prende il nome di canale \"Naviglio di San Zeno\" (naviglio inferiore), fa parte del complesso del Naviglio di Brescia.\nStoria.\nSebbene si presuma l'esistenza di precedenti insediamenti nei periodi romano (ritrovamenti di lapidi romane presso la Cascina Pontevica), longobardo e carolingio (documenti attestano che la localit\u00e0 \"Trevonzo\" apparteneva al capitolo della Cattedrale di Brescia ed era zona boschiva), i primi insediamenti documentati risalgono al XV secolo, tra la strada postale per Cremona e la confluenza fra alcune rogge (Biocco e Volta) e il canale Naviglio. La localit\u00e0 si chiamava Tregonzo o Tregoncio, che deriverebbe dal latino \"Inter Gurgites\", tra i gorghi, ed era abitata prevalentemente da pescatori. Gli studiosi lo hanno desunto dalla documentata presenza di una cappella in quel periodo, dedicata a San Zenone, patrono dei pescatori. A sud dell'insediamento si trovavano due cascine entrambe possedute da Bartolomeo Colleoni: le attuali Cascine Piet\u00e0 e Naviglio.\nDurante il dominio veneto, la localit\u00e0 venne organizzata in comune all'interno della quadra di Mairano e nel 1483 pass\u00f2 alla quadra di Bagnolo. L'anno successivo la zona della bassa pianura bresciana fu occupata dall'esercito milanese nell'ambito della Guerra di Ferrara. San Zeno fu, assieme a Flero e Borgosatollo, baluardo della difesa della citt\u00e0 da parte dell'esercito veneto.\nNel 1512 l'esercito veneto vi soggiorn\u00f2 durante il tentativo di liberare la citt\u00e0 di Brescia dall'assedio dei francesi comandati da Gastone de Foix.\nA seguito dell'edificazione di una chiesa parrocchiale dedicata a San Zenone (fine XVI secolo) il paese venne identificato come San Zeno.\nDurante l'effimera Repubblica bresciana (1797), il comune appartenne al Cantone della Garza Orientale.\nL'epoca della dominazione napoleonica \u00e8 segnata dalla soppressione del Comune; la localit\u00e0 pass\u00f2 sotto l'amministrazione diretta del Comune di Brescia. Nel 1814, a seguito dell'arrivo degli austriaci fu ripristinata l'autonomia municipale. Due anni dopo, San Zeno entr\u00f2 a far parte della Provincia di Brescia del regno Lombardo-Veneto.\nDurante il XIX secolo si costruirono un ponte in localit\u00e0 S\u00f6r\u00e8c (1817), che sostitu\u00ec il guado risalente all'epoca romana, e l'attuale cimitero.\nNel 1859, San Zeno entr\u00f2 a far parte della provincia di Brescia del Regno di Sardegna il quale divenne Regno d'Italia due anni dopo. Con il Regio Decreto 5 ottobre 1862, n. 879, il municipio assunse l'attuale denominazione di San Zeno Naviglio. Nel 1866 fu aperta all'esercizio la linea ferroviaria Brescia \u2013 Cremona con stazione ferroviaria posta all'interno del territorio e che avrebbe servito, oltre che il comune di San Zeno, anche quello di Folzano.\nNel 1879 durante una riforma amministrativa del Regno il comune ricevette dallo smembrato Comune di Sant'Alessandro la localit\u00e0 Caselle e le cascine Pontevica e San Bartolomeo, tutte poste a nord del paese.\nNel 1893 si concluse la costruzione della San Zeno \u2013 Piadena, tratto ferroviario della Brescia \u2013 Parma. Nel corso di quel secolo si assistette al progressivo abbandono della gelsobachicoltura, della coltivazione della vite e della coltivazione a lama.\nDopo la Seconda guerra mondiale il comune conobbe uno fase di sviluppo. Negli anni sessanta si superarono i 2000 abitanti, negli anni ottanta i 3000. Vennero aperte numerose attivit\u00e0 artigianali e industriali, tra le quali la SiderAL (1956) e la SETA (1981). Dagli anni settanta l'area ai confini con il comune di Borgosatollo \u00e8 attraversata dall'autostrada A21 Brescia - Piacenza - Torino.\nAgli inizi del III millennio, a seguito dell'edificazione di una vasta area compresa tra la stazione ferroviaria e la Cascina Pontevica si \u00e8 superata la soglia dei abitanti.\nRicorrenze.\nIl santo patrono, San Zenone Vescovo \u00e8 festeggiato il 9 dicembre.\nMonumenti e luoghi d'interesse.\nArchitetture religiose.\nChiesa parrocchiale.\nSorta nel XVI secolo su una precedente cappella, \u00e8 dedicata a San Zenone, vescovo di Verona e patrono dei pescatori ed anche delle inondazioni, piuttosto frequenti nella zona durante il Medioevo. Anche san Cesario di Terracina era invocato contro le inondazioni; infatti nella lunetta dell'abside esisteva un affresco del pittore Giuseppe Ronchi che raffigurava la Sacra Conversazione con i santi Apollonio, vescovo di Brescia, Cesario diacono e martire, Rocco e Carlo Borromeo. L\u2019affresco venne cancellato nel corso dei restauri eseguiti negli anni \u201970 in seguito ad un incendio. Nella sagrestia della parrocchia si conserva una porzione ossea del diacono Cesario, incastonata in un reliquiario ad urna, in legno intagliato e dorato.\nL'edificio si presenta a croce latina orientata verso oriente con tre navate. Di queste, le laterali hanno un altare minore: quello a sinistra dell'Altare Maggiore \u00e8 dedicato a Santa Maria Vergine, quello a destra a Sant'Antonio abate, sebbene la pala presente raffiguri una rappresentazione dell'Assunzione. L'Altare Maggiore \u00e8 caratterizzato sullo sfondo da un coro ligneo. La pala mostra San Zenone in adorazione. \u00c8 inoltre presente una raffigurazione della Nativit\u00e0.\nIl fonte battesimale \u00e8 posto sul fondo della navata sinistra. \u00c8 presente un affresco che rappresenta il battesimo di Ges\u00f9 Cristo. La decorazione interna della chiesa risale agli anni Trenta del XX secolo. I confessionali sono stati recentemente ristrutturati. Le vetrate, opera di un artista locale, Enrico Schinetti, hanno sostituito quelle originali andate perdute negli anni sessanta del XX secolo.\nEsternamente, l'edificio ha una facciata in stile neoromanico, opera dell'architetto bresciano Carlo Melchiotti che intervenne a cavallo fra il XIX ed il XX secolo. Questa operazione comport\u00f2 l'abbattimento del campanile originale e la sua sostituzione con una torre campanaria.\nQuest'ultima costruzione \u00e8 alta all'incirca trenta metri e ha uno strato protettivo esterno intonacato al civile. In origine essa era tinteggiata a fascioni alternati che riprendevano la caratteristica muratura dell'edificio ecclesiale, realizzata in pietra e cotto. La scarsa resistenza agli agenti atmosferici offerta dai materiali costituenti il rivestimento dell'apparato murario della torre campanaria, unita all'assenza di qualsiasi intervento di manutenzione, determinarono il completo degrado dell'intonaco - che si distacc\u00f2 in pi\u00f9 punti - e la completa cancellazione della decorazione pittorica, che risultava non pi\u00f9 leggibile gi\u00e0 dalla fine degli anni sessanta.\nArchitetture civili.\nCascina Piet\u00e0.\nNon si conoscono le esatte origini di questa cascina a corte. La prima testimonianza risale al testamento di Bartolomeo Colleoni che la lasci\u00f2 alla figlia Isotta, moglie di Giacomo Martinengo mentre la Cascina Naviglio al nipote Giulio, figlio di Ursina. Nel testamento venne definita \"citra Navilium\" per distinguerla dall'altra definita \"ultra Navilium\".\nIl nome attuale deriva dal Luogo Pio della Piet\u00e0 di Bergamo, che fu proprietaria dell'edificio per larga parte dei secoli XVII e XVIII. Il portale d'ingresso principale in marmo fu probabilmente costruito in quel periodo, come attestano le iscrizioni poste su di esso. A met\u00e0 del secolo XVIII la propriet\u00e0 pass\u00f2 alla famiglia Lechi e agli inizi del secolo XX ai conti Panciera di Zoppola, i quali, recentemente, hanno ceduto la propriet\u00e0. L'edificio fu in stato d'abbandono per tutti gli anni Novanta del XX secolo. A seguito di un intervento di restauro, \u00e8 divenuto un centro residenziale.\nLa cascina originale si presentava con due portali d'ingresso a lato ovest, il principale dei quali (quello a sud) in marmo di Botticino, l'altro con cornice in cotto. Sul lato ovest erano poste le abitazioni dei lavoratori, mentre su quello nord c'era la zona del massaro o fattore. A nord-ovest era posta una costruzione pi\u00f9 alta di tutte le altre, all'interno della quale si trovavano delle feritoie per arco e balestra di origine ignota. Sul lato a est si trovavano le stalle e i fienili, rimaneggiate nei primi decenni del XX secolo, mentre su quello meridionale si trovavano i porticati per il deposito degli attrezzi.\nCascina Naviglio.\nLa prima testimonianza \u00e8 il testamento di Bartolomeo Colleoni (1466) che lasciava l'edificio al nipote Giulio, figlio della defunta Ursina e di Leonardo Martinengo. I Martinengo rimasero proprietari della cascina fino al 1856, quando pass\u00f2 in mano alla \"Compagnia d'Assicurazione contro i danni per gli incendi\" che la vendette alla fine del secolo XIX agli attuali proprietari.\nLa casa del massaro \u00e8 la costruzione pi\u00f9 alta di tutto il complesso ed \u00e8 posta a sud - ovest. Lungo tutto il lato ovest e nord si trovavano le abitazioni dei lavoratori, mentre ai lati est e sud si trovano i fienili e le stalle. A nord-ovest della cascina si trova un edificio slegato dal complesso a corte: il mulino, privo di pala.\nGli ingressi sono tre: il principale \u00e8 rivolto verso il portale in marmo della Cascina Piet\u00e0; vi \u00e8 poi un ingresso sul lato est e un altro sul lato sud, nei pressi della casa del massaro.\nL'attuale uso della Cascina \u00e8 prettamente agricolo essendo sede dell'azienda agricola \"Naviglio\". Sono abitabili soltanto il lato ovest e la casa del massaro (recentemente restaurata); il resto dell'edificio \u00e8 pericolante e sottoposto ad atti di vandalismo, come attesta il furto - avvenuto nel 1999 - di una maschera in marmo posta sopra l'ingresso verso est. Su una parete del corpo nord sono visibili i resti di un dipinto murale con lo stemma Martinengo.\nNei pressi del mulino nasce la roggia Monterona (o \"Montiruna\") che irriga la campagna a sud di San Zeno e quella a nord di Montirone.\nVilla Pontevica.\n\u00c8 improprio utilizzare il termine cascina per indicare il complesso della Pontevica. Infatti l'edificio \u00e8 una vera e propria villa di campagna, costruita dai nobili Pontevichi che le diedero il nome. Le prime testimonianze della costruzione dell'edificio, posto nell'allora territorio del comune di Sant'Alessandro, a cui la cascina appartenne fino al 1879, risalgono agli inizi del XVI secolo. Stando alla Coccoli (1999), l'edificio fu completato alla fine del secolo.\nIl palazzo \u00e8 una via di mezzo fra una cascina a corte e una fortificazione: \u00e8 strutturato su quattro lati e possiede un grosso cortile interno. Per ogni angolo vi \u00e8 una \"torre\": un edificio pi\u00f9 alto delle costruzioni a lato. L'ingresso \u00e8 posto a sud con un portale in marmo. A sud, separato da una strada che il Bonaglia (1976) ipotizza essere residuo di un decumano della centuriazione romana, si trova un edificio a forma di U: la casa del massaro.\nIl fabbricato \u00e8 attualmente abitato dai proprietari. Nei pressi sorge un oratorio dedicato a Santa Maria Assunta, recentemente restaurato.\nVecchio municipio.\nEdificio costruito nel XVIII secolo (o XIX) e che ne fu la sede fino al 1968, quando venne completata quella attuale nei pressi dell'edificio della scuola elementare (ove era posizionata precedentemente la casa del fascio).\nDurante gli anni ottanta fu progressivamente restaurato diventando centro residenziale per anziani, sede della biblioteca comunale e filiale dell'ASL locale.\nI ponti sul Naviglio.\nDue sono i ponti costruiti nel XIX secolo allo scopo di scavalcare il canale Naviglio. Uno \u00e8 posto in localit\u00e0 S\u00f6r\u00e8c la cui costruzione avvenne successivamente il 1817, come attestano i documenti a disposizione dell'archivio comunale. Il secondo \u00e8 posto nei pressi della Cascina Naviglio e collega il complesso con la strada provinciale Brescia - Cremona. L'epoca di costruzione \u00e8 ignota sebbene lo stile lo faccia risalire all'Ottocento. Il ponte della Cascina Naviglio in realt\u00e0 \u00e8 un doppio ponte perch\u00e9 scavalca anche la roggia Monterona che in quella zona affianca il canale Naviglio.\nNel XX secolo si sono aggiunti altri due ponti. Il primo congiunge il Villaggio Marcolini con la zona attorno alla Chiesa Parrocchiale e fu costruito negli anni settanta. Il secondo congiunge il Villaggio Marcolini con la zona delle \"Case Bianche\" e fu costruito alla fine degli anni ottanta per unire le due zone residenziali senza dover passare per la provinciale Brescia - Cremona.\nPalio delle Contrade.\nDal 1982 nel mese di settembre si svolge il Palio delle Contrade. Il paese \u00e8 stato suddiviso dal 1982 al 1985 in otto contrade: Galli, Cantarane, Diavoli Rossi, Pantere Rosa, Aquile, Bruchi, Non ti scordar di me, Girasoli e dal 1986 ad oggi \u00e8 suddiviso in 4 contrade: Naviglio, Piet\u00e0, Pontevica e Santella. La manifestazione \u00e8 organizzata dall'Oratorio San Giovanni Bosco e dal Comune.\nLe quattro contrade si affrontano per 10 giorni in vari giochi per tutte le et\u00e0, il rione che ottiene pi\u00f9 punti viene dichiarato vincitore e conserva lo stendardo \"Palio delle Contrade\" per un anno.\nIl sito web \u00e8 il seguente: www.palio-contrade.it\nSociet\u00e0.\nLingue e dialetti.\nNel territorio di San Zeno Naviglio, accanto all'italiano, \u00e8 parlata la Lingua lombarda prevalentemente nella sua variante di Dialetto bresciano.\nGeografia antropica.\nUrbanistica.\nLa localit\u00e0 principale (San Zeno) si \u00e8 sviluppata nei secoli attorno ad un unico baricentro, la Chiesa Parrocchiale e un unico asse viario: la strada postale Brescia - Cremona (fino al 2000 SS 45 bis, ora provinciale 45 bis). La presenza di numerosi corsi d'acqua a est della strada postale (roggia Volta, canale Naviglio) ha sempre impedito lo sviluppo verso quel senso, ad eccezione della Cascina Naviglio la quale rimase costruzione isolata nel contesto orientale fino agli anni settanta del XX secolo.\nLungo la strada postale per Folzano, nei pressi della Cascina Piet\u00e0, sorse la Contrada Cantarane, unico insediamento \"esterno\" al centro storico vero e proprio che non facesse parte di una cascina a corte.\nA partire dagli anni trenta del XX secolo si inizi\u00f2 a sviluppare urbanisticamente il paese perpendicolarmente alla Brescia - Cremona e l'utilizzo della strada postale per Folzano (ora via Roma) come asse portante fu quasi un obbligo.\nNegli anni settanta si decise di edificare anche l'area ad est della Brescia - Cremona con la costruzione del Villaggio Marcolini e di un quartiere fra quest'ultimo e la localit\u00e0 Caselle (realizzato solamente negli anni novanta). L'insediamento fu possibile per la costruzione di ben due ponti che hanno scavalcato il canale Naviglio e per la progressiva copertura delle rogge che caratterizzavano la zona.\nNello stesso periodo si assistette alla costruzione dello stabilimento siderurgico della Seta, nella zona compresa tra le localit\u00e0 Aspes e S\u00f6r\u00e8c, per la quale fu necessario l'abbattimento della Cascina Bisletti.\nNegli anni ottanta in un'ottica di riprogrammazione urbana, si decise di sfruttare le aree agricole poste tra lo stabilimento e le due linee ferroviarie per concentrarvi tutte le aziende artigiane della zona: era l'area artigianale San Zeno 2. Il progetto sostanzialmente \u00e8 fallito, perch\u00e9 la forte domanda di insediamenti produttivi fu superiore allo spazio disponibile. Quindi si decise di costruire delle aree artigianali anche a nord della localit\u00e0 Caselle, lungo la provinciale per Borgosatollo, e degli insediamenti commerciali lungo la Brescia - Cremona a nord del paese vero e proprio.\nLa zona a ovest del paese, che godette di uno sviluppo in epoche scarsamente attente alla pianificazione urbana, si trov\u00f2 nell'assurda mancanza di strade di quartiere che collegassero le diverse zone residenziali tra loro. Per ovviare a tale mancanza, alla fine degli anni Novanta si progett\u00f2 un intero quartiere, a est della linea ferroviaria, a nord della localit\u00e0 Cantarane, a ovest del Centro Storico e a sud della Cascina Pontevica, che unisse le suddette zone fino a quel momento collegate solamente dalle strade San Zeno - Folzano e Brescia - Cremona. Il quartiere \u00e8 stato completato agli inizi del 2004.\nAl momento, il problema principale della pianificazione urbana riguarda il traffico automobilistico della strada Brescia - Cremona che taglia in due il paese. Le diverse amministrazioni comunali succedutesi in questi anni hanno studiato la fattibilit\u00e0 di soluzioni in ambito comunale (tangenziale esterna al centro abitato) o provinciale (dirottamento del traffico sull'Autostrada Brescia - Piacenza, opportunamente declassata). La precedente amministrazione aveva manifestato preferenza verso l'ultima soluzione, mentre l'attuale, in carica dal 2004, ha deciso di finanziare il progetto di costruzione di una variante. I cantieri di quest'ultima opera sono stati avviati all'inizio del 2009 e conclusi nell'autunno dell'anno seguente; l'opera \u00e8 stata quindi inaugurata il 9 ottobre.\nEconomia.\nAgricoltura, artigianato, terziario. Sul territorio si trovano stabilimenti siderurgici, favoriti dalla presenza del tracciato ferroviario e dello scalo merci presente nel comune.\nPer quanto riguarda l'artigianato \u00e8 molto diffusa la produzione di armi.\n\u00c8 accentuato il fenomeno del pendolarismo soprattutto verso il capoluogo.\nA San Zeno Naviglio, \u00e8 dislocata la nuova sede provinciale dell'Avis di Brescia.\nFiere e mercati.\nPresso San Zeno Naviglio, come in altri comuni \u00e8 attivo un mercato settimanale attivo principalmente nel giorno di venerdi.\nInfrastrutture e trasporti.\nStrade.\nIl paese \u00e8 attraversato dalla strada provinciale BS 45 bis che collega Brescia a Cremona. Dall'ottobre 2010 questa arteria \u00e8 stata declassata a strada comunale in quanto contestualmente \u00e8 stata aperta al traffico la cosiddetta \"deviante\", che aggira il centro abitato ad est e che risulta essere gestita dalla provincia.\nIl territorio comunale \u00e8 solcato anche dall'autostrada A21 Torino - Piacenza - Brescia. I caselli autostradali pi\u00f9 vicini al comune sorgono lungo quest'infrastruttura e sono:\nFerrovie.\nLe linee ferroviarie che attraversano il territorio comunale sono due:\nEntrambe si incontrano presso la stazione di San Zeno-Folzano condividendo il tratto tra questo impianto ferroviario e quello di Brescia. Lo scalo \u00e8 servito dai treni regionali che utilizzano le due linee ferroviarie.\nLa dismessa \"stazione di Borgosatollo\", ubicata presso la Parma-Brescia, sorgeva all'interno del territorio comunale di San Zeno, in localit\u00e0 \"S\u00f6r\u00e8c\".\nAmministrazione.\nDi seguito l'elenco dei sindaci eletti direttamente dai cittadini (dal 1995):\nBibliografia.\nUlteriori approfondimenti (non usati nella stesura di questa voce):"}
{"id": "2353168", "revid": "729019", "url": "https://it.wikipedia.org/wiki?curid=2353168", "title": "Malattia di Werdnig-Hoffmann", "text": "La malattia di Werdnig-Hoffmann, chiamata anche atrofia muscolare spinale di tipo I o SMA 1, \u00e8 la forma di atrofia muscolare spinale pi\u00f9 grave, caratterizzata dalla perdita dei motoneuroni delle corna anteriori del midollo spinale e dei nuclei del tronco encefalico; viene diagnostica in et\u00e0 precoce, talvolta prima della nascita.\nStoria ed epidemiologia.\nDi carattere raro, pochi casi si sono riscontrati in letteratura; La prevalenza \u00e8 circa 1/80.000, e l'incidenza annuale circa 1/10.000. \u00c8 lievemente pi\u00f9 frequente nei maschi.\nEziologia.\nCome per ogni forma di SMA, la SMA1 \u00e8 causata dalla delezione omozigote del gene SMN1 (\"loci\" 5q12.2-q13.3) che codifica per la proteina SMN (Survival Motor Neuron).\nLa gravit\u00e0 della malattia \u00e8 inoltre solitamente inversa al numero di copie del gene SMN2 (5q13.2); i soggetti con SMA1 hanno solo 1 o 2 copie di SMN2.\nSono inoltre state identificate anche delezioni del gene NAIP (5q13.1), che hanno influenza sulla gravit\u00e0 della malattia.\nLa trasmissione \u00e8 autosomica recessiva, ma il 2% dei casi deriva da mutazioni \"de novo\".\nClinica.\nLa diagnosi di SMA 1 si basa sull'anamnesi e sulla valutazione clinica; pu\u00f2 essere confermata dall'analisi genetica.\nSegni e sintomi.\nL'esordio clinico avviene generalmente entro 3-4 mesi di vita, o comunque entro i 6.\nSi verifica una ipostenia muscolare grave, quasi sempre simmetrica, che interessa prima i muscoli prossimali degli arti e poi si estende alle estremit\u00e0 distali (mani e piedi); sono comuni la suzione ipovalida e disturbi della deglutizione e dell'alimentazione; anche il pianto \u00e8 debole. La fascicolazione della lingua \u00e8 un segno patognomonico.\nI riflessi osteotendinei profondi sono assenti e possono essere presenti lievi contratture, principalmente alle ginocchia, e scoliosi. I bambini non sono in grado di sedere senza supporto, e non raggiungono mai la deambulazione.\n\u00c8 comune l'insufficienza respiratoria.\nDiagnosi differenziale.\nLa diagnosi differenziale \u00e8 con il tipo 2 della SMA, con le distrofie muscolari, le miopatie congenite, con patologie mitocondriali e con le malattie del metabolismo dei carboidrati.\nDiagnosi precoce.\nLa diagnosi prenatale si attua con l'analisi molecolare su amniocentesi o villocentesi.\nTrattamento.\nAl momento i trattamenti disponibili sono le cure sintomatiche, con un approccio multidisciplinare per migliorare la qualit\u00e0 della vita.\n\u00c8 spesso necessario un supporto respiratorio, solitamente con metodica non invasiva; \u00e8 raccomandata la fisioterapia; per l'alimentazione si pu\u00f2 ricorrere anche alla gastrostomia.\nLe attuali sperimentazioni cliniche sono principalmente rivolte ad aumentare la proteina SMN intatta.\nPrognosi.\nSolitamente la prognosi \u00e8 infausta: molti bambini muoiono entro 2 anni di vita per insufficienza respiratoria. In alcuni casi invece i pazienti sono stabili, o addirittura i sintomi regrediscono, consentendo una vita pi\u00f9 lunga."}
{"id": "2353173", "revid": "1305772", "url": "https://it.wikipedia.org/wiki?curid=2353173", "title": "Viso Mozzo", "text": "Il Viso Mozzo \u00e8 una montagna delle Alpi Cozie alta 3019 , situata nell'alta valle Po, ai piedi della parete est del Monviso.\nCaratteristiche.\nSi trova in alta valle Po, in comune di Crissolo, in provincia di Cuneo. \u00c8 un grosso sperone roccioso che si innalza ad est-nord-est del Monviso, dal quale \u00e8 separato dal \"colle dei Viso\". Il versante occidentale, prospiciente il Monviso, \u00e8 costituito da un lungo pendio detritico uniforme, che sale dal \"colle dei Viso\" alla vetta, mentre gli altri versanti sono pi\u00f9 rotti ed irregolari.\nDal punto di vista geologico, la montagna \u00e8 formata da anfiboliti e prasiniti del Triassico - Giurassico, appartenenti alla serie delle \"pietre verdi di Gastaldi\". Le rocce sono caratterizzate da piani di scistosit\u00e0 che immergono verso ovest. \u00c8 proprio grazie a quest'immersione che la montagna ha la sua forma tipica, in quanto il versante occidentale segue esattamente la giacitura dei piani di scistosit\u00e0.\nNel complesso, la montagna richiama una piramide asimmetrica, con un lato inclinato ed uno subverticale. Il suo aspetto pare quasi quello di una copia in scala ridotta del Monviso, cui sia stato tagliato un pezzo; da questa caratteristica deriva il nome di \"Viso Mozzo\", nel senso di \"Monviso tagliato\".\nAscensione alla vetta.\nLa via normale, che si sviluppa sul versante sud-ovest, \u00e8 un itinerario di tipo escursionistico, con difficolt\u00e0 valutata in E. Partendo dal \"pian del Re\", nell'alta valle Po, si segue il sentiero V13 diretto al rifugio Quintino Sella al Monviso. Giunti al \"colle dei Viso\", si piega a sinistra, e per tracce di sentiero si giunge fino in vetta (1 h circa dal colle dei Viso). Sulla vetta sorge una croce metallica con incorporata una statua della Madonna. Dalla sommit\u00e0 si ha una visuale eccezionale sulla parete est del Monviso.\nIl Viso Mozzo offre anche vie alternative dagli altri versanti, sia alla vetta principale che ad alcune vette secondarie, quali il \"campanile di San Chiaffredo\" (2850\u00a0m circa) ed il \"campanile dell'Immacolata\" (2870\u00a0m circa), sul versante nord-est. Il Berutto cita al proposito alcuni itinerari di tipo alpinistico, tra cui la \"via Serena\" sulla nervatura centrale del versante nord-est, aperta da Gian Luigi Bozzo e Rinaldo Lorenzati il 2 settembre 1984 (difficolt\u00e0: D-), e le normali al \"campanile di San Chiaffredo\" (TD con tratti di arrampicata artificiale fino ad A2) ed al \"campanile dell'Immacolata\" (TD- con un passaggio di V grado)."}
{"id": "2353174", "revid": "458786", "url": "https://it.wikipedia.org/wiki?curid=2353174", "title": "Luis Romero", "text": ""}
{"id": "2353183", "revid": "767487", "url": "https://it.wikipedia.org/wiki?curid=2353183", "title": "Societ\u00e0 Sportiva Catania 1934-1935", "text": "Questa pagina raccoglie i dati riguardanti il Calcio Catania nelle competizioni ufficiali della stagione 1934-1935.\nStagione.\nDopo aver vinto il campionato di Prima Divisione, nella stagione 1934-1935 il Catania inizia la prima avventura dei rossazzurri fra i cadetti, disputando il girone A del suo primo campionato di Serie B che era allora diviso in due gironi, ottenendo con 37 punti il terzo posto con gli stessi punti del Pisa, a cinque lunghezza dal Genova 1893 che con 42 punti vince il torneo e sale in Serie A.\nIl Catania continua a giocare le sue partite interne in piazza Giovanni Verga, nel polveroso Campo dei cent'anni con la tribunetta in legno, a due passi dal cantiere in cui lentamente proseguono i lavori per la costruzione del nuovo stadio da trentamila posti a sedere, di cui tanto si parla, ma che non sar\u00e0 pronto in tempi brevi."}
{"id": "2353191", "revid": "585241", "url": "https://it.wikipedia.org/wiki?curid=2353191", "title": "Monastero esarchico di Grottaferrata", "text": ""}
{"id": "2353204", "revid": "1714743", "url": "https://it.wikipedia.org/wiki?curid=2353204", "title": "Costanza di Francia", "text": "Origine.\nCostanza , secondo la \"Historia Regum Francorum Monasterii Sancti Dionysii\", era figlia del quarto re di Francia della Dinastia Capetingia, il re di Francia, Filippo I e di Berta d'Olanda, citata come sorella (sorellastra) di Roberto II di Fiandra, quindi era figlia di Gertrude Billung e del suo primo marito il conte d'Olanda, Fiorenzo I, mentre Roberto II di Fiandra era figlio di Gertrude Billung e del suo secondo marito, Roberto di Fiandra.&lt;br&gt;Filippo I di Francia era il figlio del terzo re di Francia della Dinastia Capetingia, il re di Francia Enrico I (1008-1060) e dalla principessa Anna di Kiev (1024 - 5 settembre 1075), figlia di Jaroslav I il Saggio sovrano della Rus' di Kiev e di Ingegerd Olofsdotter di Svezia.\nBiografia.\nSua madre fu ripudiata da suo padre per Bertrada di Montfort, il che caus\u00f2 seri contrasti con la Chiesa, che pi\u00f9 volte colp\u00ec con l'interdetto il regno di Francia.\nCostanza spos\u00f2 nel 1093 Ugo I di Blois, Conte di Troyes, ma a Soissons il 25 dicembre 1104 ottenne l'annullamento del matrimonio, per consanguineit\u00e0; secondo la \"Chronica Albrici Monachi Trium Fontium\", Ugo I di Champagne aveva poi sposato, in seconde nozze, Isabella di M\u00e2con, citata come sorella di Rinaldo e Guglielmo (\"Elizabeth sororem comitis Raynaldi de Burgundia et comitis Guilelmi de Ultrasagonnam\"), da cui ebbe un figlio, Oddone de Champlitte (ca. 1123 - dopo il 1187), che Ugo non riconobbe come suo, in quanto, sempre secondo la \"Chronica Albrici Monachi Trium Fontium\", Ugo non poteva avere figli, per cui era figlio di qualcun altro e scacci\u00f2 dalla sua contea sia la madre che il figlio.\nDopo il divorzio Costanza si ritir\u00f2 per qualche anno presso la cognata di Ugo, la contessa Adele d'Inghilterra, rimasta vedova di Stefano II di Blois. Poi nel 1106 spos\u00f2 a Chartres Boemondo I d'Antiochia, principe di Taranto e di Antiochia, che veniva alla corte del re di Francia con la richiesta di un sostegno militare per la guerra in Terra Santa e la difesa del suo Principato.\nDi questo matrimonio Sugerio di Saint-Denis scrisse:\nFu probabilmente la stessa contessa Adele di Blois a darsi da fare per l'unione degli sposi: le feste nuziali si svolsero nella Champagne. Nello stesso tempo Boemondo concord\u00f2 il matrimonio di suo cugino Tancredi (che reggeva in sua vece il principato di Antiochia) con Cecilia, sorellastra di Costanza, come ci narra l'arcivescovo della citt\u00e0 di Tiro, nell'odierno Libano, Guglielmo.\nPrincipessa di Taranto.\nCostanza, come ci informa lo storico, britannico, noto medievalista e bizantinista, Steven Runciman, nel suo \"A History of the Crusades: Volume 2, The Kingdom of Jerusalem and the Frankish East\" si rec\u00f2 col marito in Puglia e qui nel 1107 nacque il loro primogenito Boemondo.\nAlla morte del marito Boemondo I (1111), come ci conferma lo storico tedesco, cittadino italiano, Hubert Houben, Costanza prese la reggenza dei Principati per il figlio minorenne Boemondo II. Si stabil\u00ec definitivamente a Taranto, preferendola alla turbolenta Bari. Presto, essendo morto anche il fratellastro del marito Ruggero Borsa, duca di Puglia, ella, rivendicando il titolo di regina in quanto figlia di un sovrano, manifest\u00f2 le stesse ambizioni espansionistiche del marito e rivolse i suoi interessi ai territori del Ducato di Puglia nelle mani del giovanissimo e inetto Guglielmo II di Puglia.\nOttenne l'appoggio di Tancredi di Conversano, signore di Brindisi e Nard\u00f2, per proteggere i suoi territori e per occuparne di nuovi. Tancredi fu beneficiato di un quartiere di Bari, ma i baresi si ribellano a questo stato di cose e catturano Sichelgaita di Conversano, madre di Tancredi. La rivolta dei baresi fu sedata dall'arrivo dei fratelli Alessandro e Roberto di Conversano che liberarono la madre ma si posero in aperto contrasto con Costanza.\nNel frattempo la rivolta dei baroni diveniva incontrollata: Roberto I di Capua e forse altri si dichiararono vassalli dell'imperatore Enrico V. A Bari al comando degli insorti si pose l'arcivescovo Risone; nel 1115 interveniva il papa Pasquale II che costringeva le parti avverse ad una \"tregua Dei\" di tre anni. Ma l'accordo non venne rispettato e nel 1116 il cronista Romualdo registra uno scontro armato tra i fratelli Tancredi di Conversano, fedele a Costanza, e Alessandro di Conversano che ne usc\u00ec vincitore, potendo cos\u00ec fregiarsi del titolo di conte di Matera oltre a quello di conte di Conversano da poco acquisito per la morte del fratello maggiore Roberto.\nNei disordini che seguirono all'assassinio dell'arcivescovo Risone da parte di Argirizzo, ne approfitt\u00f2 Grimoaldo Alferanite che si proclam\u00f2 principe di Bari. Costanza si rifugi\u00f2 a Giovinazzo ma nel 1119 fu catturata e imprigionata da Grimolado, come ci conferma il \"Romoaldi Annales\". Venne infine rilasciata nel 1120 grazie all'intervento di papa Callisto II e di Ruggero II, che alla fine avrebbe avuto la meglio sul cugino Guglielmo e su tutti i baroni dell'Italia meridionale, come ci confermano gli \"Annales Ceccanenses\". Costanza infatti rinunciava ai suoi domini in favore del futuro re di Sicilia. Il giovane Boemondo II rinunci\u00f2 a rivendicare i propri diritti nei confronti dello zio Ruggero e, dopo la morte della madre, lasci\u00f2 definitivamente Taranto per occuparsi del principato di Antiochia dove si trasfer\u00ec fino alla morte.\nCostanza risulta morta da poco agli inizi del 1126; il necrologio della \"Chronica monasterii Casinensis\" riporta la sua morte alla data del 14 settembre, per cui si deduce che mor\u00ec il 14 settembre 1125."}
{"id": "2353209", "revid": "6923", "url": "https://it.wikipedia.org/wiki?curid=2353209", "title": "Walter Russell", "text": "Personaggio poliedrico, attivo come pittore, scultore, architetto, \u00e8 anche noto per la sua teoria unificata nella fisica e nella cosmogonia. Russell affermava di essere stato illuminato da Dio, un'esperienza che dur\u00f2 39 giorni nel maggio-giugno del 1921, in seguito alla quale gli sarebbe stato rivelato il segreto della creazione consentendogli una comprensione completa della legge naturale.\nBiografia.\nRussell nacque a Boston il 19 maggio 1871. Abbandon\u00f2 prematuramente la scuola all'et\u00e0 di otto anni al fine di contribuire al sostegno della sua famiglia. Nel 1894 Russell spos\u00f2 la sua prima moglie Helen Andrews, con cui ebbe due figlie. Nel 1921, all'et\u00e0 di 49 anni, Russell visse la sua \"Illuminazione nella Luce della Coscienza Cosmica\" che dur\u00f2 per un periodo di 39 giorni. L'incontro con la sua seconda moglie, Lao Russell, avvenne nel 1946, il loro matrimonio nel 1948. Lao e Walter lavorarono insieme per 15 anni fino alla morte di lui, avvenuta il giorno del suo novantatreesimo compleanno.\nCosmogonia russelliana.\nRussell sosteneva che nell'analisi dei fenomeni l'uomo \u00e8 fortemente fuorviato dai sensi, vivendo in un complesso mondo di effetti di cui ignora le cause. Nella cosmogonia russelliana l'intero universo non \u00e8 altro che un'illusione che il Creatore pone in essere tramite il moto di luce bipolare, in cui Dio, il creatore, \u00e8 l'unica cosa che esiste, mentre l'universo \u00e8 la Coscienza Universale di Dio, un suo attributo, una sua qualit\u00e0.\nL'universo formato dalle molteplici sostanze che i sensi percepiscono, in realt\u00e0, non \u00e8 altro che un'illusione creata da onde elettriche di movimento, che simulano molteplici sostanze che i nostri sensi percepiscono come reali; nel momento in cui un essere umano riesce a comprendere l'illusione di ci\u00f2 che vede, riesce a oltrepassare i sensi e a trascendere quello che vede in conoscenza. Questo passaggio divide l'uomo fisico dall'uomo spirituale. Russell sosteneva che non c'\u00e8 nessun inizio o fine di qualunque fenomeno in natura. Le cause sono eterne e gli effetti eternamente ripetuti\nRussell vedeva il sesso come una caratteristica comune a tutti gli elementi della natura e come esso fosse il principio creativo di tutto l'universo: l'accoppiamento sessuale degli umani e quello degli elementi in natura coincide, ogni cosa trae l'apparenza dell'esistenza dall'unione di due opposte met\u00e0 di un disegno unitario, che si ripetono per mezzo della divisione dell'unit\u00e0 in due polarit\u00e0 negativa e positiva. Questo avviene sia per il mondo animale, che per quello vegetale, ma anche per la materia. Queste due polarit\u00e0, se sbilanciate, violentemente desiderano tornare alla condizione di equilibrio in cui sono unite.\nEnergia nucleare.\nLao e Walter Russell hanno scritto il libro \"Atomic Suicide?\" come un monito contro l'abuso dell'energia nucleare attraverso la proliferazione di centrali nucleari. Secondo Walter Russell, l'aumento di calore e la pressione generata sul pianeta dal crescente uso di energia nucleare potrebbe causare grandi cambiamenti globali e alla fine distruzioni di natura catastrofica.\nMalattie e guarigione.\nTutti i problemi e le malattie dell'uomo, secondo Russell, nascono dalla mancata conoscenza di Dio in s\u00e9 stesso. L'uomo, come estensione di Dio, \u00e8 creatore del proprio corpo elettrico e il suo dominio su di esso \u00e8 commisurato alla conoscenza della luce del Creatore in se stesso.\nIl corpo non \u00e8 altro che una macchina fatta per esprimere quello che passa attraverso i pensieri e le immagini prodotte dalla mente umana. Nella cosmogonia russelliana le malattie nascono : registrando pensieri di rabbia, paura, frustrazione si producono sbilanciamenti che non hanno relazione con l'amore e con la Mente Universale, e queste onde erutteranno con una violenza paragonata all'intensit\u00e0 dello sbilanciamento di queste emozioni. Ogni emozione, di qualsiasi natura, che non sia basata sull'amore avvelena il corpo; ecco perch\u00e9 l'amore \u00e8 il pi\u00f9 grande isolante dalle malattie che possono attaccare l'uomo. La gioia e la felicit\u00e0 sono indicatori del bilancio della macchina umana, che \u00e8 la condizione normale di una mente geniale, \u00e8 questo stato di estasi il segreto della giovinezza e della forza in ogni uomo.\nLibri.\nLibri pubblicati dopo la sua morte:"}
{"id": "2353215", "revid": "111019639", "url": "https://it.wikipedia.org/wiki?curid=2353215", "title": "RISAT-2", "text": "RISAT-2, o Radar Imaging Satellite 2 \u00e8 un satellite a riconoscimento radar indiano che \u00e8 stato lanciato con successo dal Centro spaziale Satish Dhawa il 20 aprile 2009, facente parte del programma RISAT.\nLa navicella spaziale \u00e8 stata costruita dalla Israel Aerospace Industries basandosi sul TecSAR lanciato nel 2008.\nCapacit\u00e0 tecniche.\nRISAT-2 \u00e8 il primo satellite indiano con un'apertura radar sintetica. Ha capacit\u00e0 di monitoraggio giorno-notte con tutti i tempi atmosferici,\nPu\u00f2 tracciare le navi in mare che potrebbero costituire una minaccia militare."}
{"id": "2353221", "revid": "729019", "url": "https://it.wikipedia.org/wiki?curid=2353221", "title": "Centro spaziale Satish Dhawan", "text": "Il centro spaziale Satish Dhawan (SHAR o \u0938\u0924\u0940\u0936 \u0927\u0935\u0928 \u0905\u0902\u0924\u0930\u093f\u0915\u094d\u0937 \u0915\u0947\u0902\u0926\u094d\u0930) \u00e8 il centro di lancio dell'ISRO, l'organizzazione di ricerca spaziale indiana.\n\u00c8 situato a Sriharikota in Andhra Pradesh, in India. Si trova a 80\u00a0km a nord di Chennai nell'India del Sud.\nOriginariamente era conosciuto come \"Sriharikota Launching Range\". Dopo la morte nel 2002 dell'ex dirigente dell'ISRO Satish Dhawan per\u00f2 fu ribattezzato in suo onore. Durante questi cambiamenti ha mantenuto la sigla SHAR.\nIl centro diventa operativo il primo ottobre del 1971 quando viene lanciato il razzo di ricerca RH-125. Il 10 agosto 1979 si tenta il primo lancio in orbita di un satellite, il Rohini 1A, ma a causa di un guasto il lancio \u00e8 fallito. Il 19 agosto 1979 il lancio \u00e8 stato ritentato con il satellite Rohini 1B, questa volta con successo.\nAttualmente ci sono due piattaforme di lancio.\nIl 22 ottobre 2008 \u00e8 stato lanciato il Chandrayaan-1."}
{"id": "2353222", "revid": "54354", "url": "https://it.wikipedia.org/wiki?curid=2353222", "title": "Chandrayaan 1", "text": ""}
{"id": "2353228", "revid": "640277", "url": "https://it.wikipedia.org/wiki?curid=2353228", "title": "Institut de radioastronomie millim\u00e9trique", "text": "L'Institut de radioastronomie millim\u00e9trique (o Istituto di radioastronomia millimetrico, abbreviato in IRAM) \u00e8 un istituto di ricerca che si occupa di indagare l'origine e l'evoluzione dell'universo attraverso la sua esplorazione tramite radioastronomia millimetrica. Ad esso partecipano pi\u00f9 di 120 scienziati, ingegneri, tecnici e personale amministrativo.\nStoria.\nL'IRAM \u00e8 stato fondato nel 1979 \u00e8 lavora come una collaborazione franco-ispano-tedesca. Gli istituti partner sono il CNRS per la Francia, il Max Planck Institute per la Germania e l'Instituto Geogr\u00e1fico Nacional spagnolo. Nel 2007 un radiotelescopio IRAM ha rilevato tracce di propano nel gas interstellare.\nAttivit\u00e0.\nLa principale attivit\u00e0 dell'IRAM \u00e8 lo studio per lo pi\u00f9 della materia fredda (gas e polvere interstellare molecolare) nel sistema solare, e nella Via Lattea, e altre galassie a distanze cosmologiche, per determinarne la loro composizione, parametri fisici e la loro storia.\nRadiotelescopi.\nIRAM gestisce due osservatori per la radioastronomia ad onde lunghe millimetriche, che sono aperte alla comunit\u00e0 astronomica internazionale: il radiotelescopio di Pico Velata situato sul monte omonimo (2850 m) nella Sierra Nevada spagnola in Andalusia e la rete NOEMA (Northern Extended Millimeter Array) costituita da sei antenne paraboloidi configurate in modalit\u00e0 interferometrica situata in Plateau de Bure (2550 m) nelle alpi francesi. Si trova ad altezze elevate per ridurre l'assorbimento del vapore acqueo. Gli osservatori sono supportati dagli uffici dell'IRAM e dai laboratori di Granada e Grenoble."}
{"id": "2353229", "revid": "1305772", "url": "https://it.wikipedia.org/wiki?curid=2353229", "title": "IRAM", "text": ""}
{"id": "2353230", "revid": "339392", "url": "https://it.wikipedia.org/wiki?curid=2353230", "title": "SHAR", "text": ""}
{"id": "2353231", "revid": "54354", "url": "https://it.wikipedia.org/wiki?curid=2353231", "title": "Radar Imaging Satellite 2", "text": ""}
{"id": "2353232", "revid": "1305772", "url": "https://it.wikipedia.org/wiki?curid=2353232", "title": "Governatore di Roma", "text": "Per governatore di Roma si pu\u00f2 intendere:"}
{"id": "2353241", "revid": "767487", "url": "https://it.wikipedia.org/wiki?curid=2353241", "title": "Sabato sera, domenica mattina", "text": "Sabato sera, domenica mattina (\"Saturday Night and Sunday Morning\") \u00e8 un film del 1960, diretto da Karel Reisz, tratto dall'omonimo romanzo di Alan Sillitoe e adattato per il cinema dallo stesso autore.\nEsordio nel lungometraggio di Reisz, dopo due opere brevi documentarie, \"Momma Don't Allow\" (1955) e \"We Are the Lambeth Boys\" (1958), \u00e8 uno dei primi e pi\u00f9 importanti risultati del movimento cinematografico britannico conosciuto come Free cinema.\nEbbe un grande successo non solo di critica, ma anche di pubblico e lanci\u00f2 la carriera cinematografica dell'attore teatrale Albert Finney, \u00abirresistibile\u00bb nel ruolo del giovane operaio Arthur Seaton, dopo che aveva esordito quello stesso anno in \"Gli sfasati\" di Tony Richardson.\nRiconoscimenti.\nNel 1999 il British Film Institute l'ha inserito al quattordicesimo posto della lista dei migliori cento film britannici del XX secolo.\nCritica.\nIl \"Dizionario Mereghetti\" esprime un giudizio ampiamente positivo (\u00abA una grande libert\u00e0 di forma e struttura si accompagna uno spirito demistificante e uno sguardo analitico sulla societ\u00e0\u00bb) e lo definisce invecchiato meglio rispetto ad altri film del Free cinema, per \u00abil suo umorismo caustico\u00bb e \u00abil suo ritmo da commedia brillante\u00bb.\nPer il \"Dizionario Morandini\" \u00abun ottimo film sulla classe operaia inglese, sociologicamente e politicamente azzeccato.\u00bb"}
{"id": "2353243", "revid": "438678", "url": "https://it.wikipedia.org/wiki?curid=2353243", "title": "La doppia vita di Dan Craig", "text": "La doppia vita di Dan Craig (\"Night Must Fall\") \u00e8 un film del 1964, diretto da Karel Reisz, tratto dall'opera teatrale del 1935 di Emlyn Williams, gi\u00e0 adattata per il cinema nel 1937 (\"Notturno tragico\" di Richard Thorpe).\nIl film \u00e8 stato presentato in concorso al Festival di Berlino."}
{"id": "2353245", "revid": "1123126", "url": "https://it.wikipedia.org/wiki?curid=2353245", "title": "Giuseppe Stella", "text": "Biografia.\nNato presso Padova nel 1898, nel 1925 divenne rettore del collegio vescovile di Este e nel 1937 presidente della giunta dell'Azione Cattolica locale.\nNominato amministratore apostolico della diocesi di Luni, ossia La Spezia, Sarzana e Brugnato, vi pot\u00e9 giungere solo nel febbraio del 1944 a causa della guerra in atto, durante la quale svolse in modo encomiabile la sua funzione, resa ancor pi\u00f9 rischiosa dalla vicinanza della diocesi con la Linea Gotica.\nDivenuto vescovo fu protagonista della rinascita della Spezia, erigendo nuove parrocchie e portando a compimento la costruzione della cattedrale.\nLa sua diocesi, dopo vari mutamenti di confine, il 4 agosto 1975 dismise il millenario titolo di Luni per assumere quello di La Spezia, Sarzana e Brugnato; un mese dopo, per limiti d'et\u00e0, si dimise dal governo della diocesi.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "2353249", "revid": "1442080", "url": "https://it.wikipedia.org/wiki?curid=2353249", "title": "John Burdon Sanderson Haldane", "text": "Figlio dello scienziato John Scott, insieme a R.A.Fisher e S.Wright \u00e8 considerato uno dei fondatori della moderna sintesi evoluzionistica, o \"Teoria del brodo primordiale\" sull'origine della vita."}
{"id": "2353253", "revid": "1305772", "url": "https://it.wikipedia.org/wiki?curid=2353253", "title": "Trezza", "text": "La trezza \u00e8 un affioramento roccioso presente nei fondali marini del Golfo di Trieste. Nell'area compresa tra le foci dell'Isonzo e quelle del Tagliamento ne sono state individuate circa 250, con una particolare concentrazione nelle aree di fronte alle lagune di Grado e di Marano.\nLe trezze rivestono particolare interesse per la ricchezza e la biodiversit\u00e0 degli ambienti che custodiscono, e contrastano con la relativa monotonia dei fondali sabbiosi dell'Alto Adriatico.\nOrigini e area di diffusione.\nLe trezze sono costituite da rocce di origine clastica, come l'arenaria, e organogena, come il reef superficiale. L'area di diffusione \u00e8 relativamente ampia e si estende da 2 a 17 chilometri dalla costa, seguendo verosimilmente un antico profilo costiero, per una profondit\u00e0 variabile da 8 a oltre 20 metri.\nCon il nome di \"tegn\u00f9e\" le trezze sono note anche nei litorali veneti, mentre la loro estensione \u00e8 documentata nell'alto Adriatico fino all'altezza di Ancona.\nStudi.\nGli studi sulle trezze sono relativamente recenti: avviati attorno al 1960, hanno conosciuto una significativa accelerazione solo con l'inizio di questo secolo, con l'obiettivo di promuoverne la tutela ambientale e la valorizzazione."}
{"id": "2353255", "revid": "267099", "url": "https://it.wikipedia.org/wiki?curid=2353255", "title": "SU-100 (cacciacarri)", "text": ""}
{"id": "2353267", "revid": "110157", "url": "https://it.wikipedia.org/wiki?curid=2353267", "title": "J\u00e1szkarajen\u0151", "text": "J\u00e1szkarajen\u0151 \u00e8 un comune dell'Ungheria di 2.972 abitanti (dati 2001) situato nella provincia di Pest, nell'Ungheria settentrionale."}
{"id": "2353268", "revid": "110157", "url": "https://it.wikipedia.org/wiki?curid=2353268", "title": "Kakucs", "text": "Kakucs \u00e8 un comune dell'Ungheria di 2.577 abitanti (dati 2001) situato nella provincia di Pest, nell'Ungheria settentrionale."}
{"id": "2353277", "revid": "1305772", "url": "https://it.wikipedia.org/wiki?curid=2353277", "title": "Use Somebody", "text": "Use Somebody \u00e8 il secondo singolo estratto da \"Only by the Night\" dei Kings of Leon. Con questo singolo i Kings of Leon si sono ritrovati in testa alla classifica dei brani pi\u00f9 scaricati in Gran Bretagna. Il videoclip mostra il gruppo in varie fasi della giornata, dal backstage al live, e nella vita quotidiana. Il brano ha vinto nelle categorie registrazione dell'anno, miglior performance rock vocale di un duo o un gruppo e come miglior canzone rock ai Grammy Awards 2010.\nVersione di Laura Jansen.\nUse Somebody \u00e8 il secondo singolo della cantante olandese Laura Jansen, estratto il 16 ottobre 2009 dal suo album di debutto \"Bells\" e pubblicato dall'etichetta discografica Universal Music."}
{"id": "2353280", "revid": "63727", "url": "https://it.wikipedia.org/wiki?curid=2353280", "title": "Bentley 6 1/2 Litre", "text": ""}
{"id": "2353291", "revid": "4711", "url": "https://it.wikipedia.org/wiki?curid=2353291", "title": "Campionato jugoslavo di pallacanestro", "text": ""}
{"id": "2353292", "revid": "4711", "url": "https://it.wikipedia.org/wiki?curid=2353292", "title": "Campionato di pallacanestro jugoslavo", "text": ""}
{"id": "2353293", "revid": "484362", "url": "https://it.wikipedia.org/wiki?curid=2353293", "title": "YUBA Liga", "text": ""}
{"id": "2353308", "revid": "287204", "url": "https://it.wikipedia.org/wiki?curid=2353308", "title": "Mercedes 15/70/100 PS", "text": "La Mercedes 15/70/100 PS \u00e8 un'autovettura di lusso prodotta dal 1924 al 1926 dalla Casa tedesca Daimler Motoren Gesellschaft per il suo marchio automobilistico Mercedes e dal 1926 al 1929 dalla Casa automobilistica tedesca Mercedes-Benz, nata dalla fusione tra la \"Daimler\" e la Benz &amp; Cie..\nProfilo e caratteristiche.\nLa \"15/70/100 PS\" era una vettura che andava a sostituire il modello 28/95 PS in quella sottofascia di lusso che la Casa tedesca stava riservando in quel periodo alle vetture intorno ai 100 CV di potenza.\nLa vettura nacque da un progetto imbastito dall'ingegnere Ferdinand Porsche, alla \"Daimler\" solamente da un anno, ma gi\u00e0 con molteplici esperienze alle spalle. Per quanto riguardava il propulsore, la vettura montava un'unit\u00e0 sovralimentata mediante compressore volumetrico, nota agli addetti ai lavori con la sigla M836, un quadricilindrico da 4 litri di cilindrata, in grado di erogare fino a 100\u00a0CV di potenza massima a compressore inserito.\nLe sospensioni erano ad assale rigido con molle a balestra.\nLa velocit\u00e0 massima raggiunta dalla vettura era di circa 105-110\u00a0km/h.\nInizio carriera come 15/70/100 PS.\nQuesta vettura venne proposta in svariate configurazioni di carrozzeria, oppure come semplice autotelaio nudo, che il facoltoso cliente avrebbe poi fatto carrozzare presso i migliori carrozzieri dell'epoca.\nIn realt\u00e0, la \"Mercedes 15/70/100 PS\" ebbe un successo solo parziale: infatti, se una parte dei clienti l'apprezzava per le sue indubbie doti di comfort e per il prestigio del marchio, un'altra consistente fetta di clientela non gradiva le sue prestazioni che poco avevano a che vedere con la grande tradizione sportiva del marchio e soprattutto con le prestazioni ed i successi sportivi della sua antenata.\nPer questi motivi, alla \"15/70/100 PS\" venne ben presto affiancato il modello 24/100/140 PS, sempre opera di Ferdinand Porsche, e che avrebbe dato origine alla famosa famiglia di vetture W06, marchiate Mercedes-Benz.\nTornando alla \"15/70/100 PS\", essa non venne cancellata dai listini, anche perch\u00e9 comunque poteva rappresentare un'alternativa \"tranquilla\" ai modelli pi\u00f9 sportivi e costosi che stavano debuttando in quel periodo. Cos\u00ec, la \"15/70/100 PS\" prosegu\u00ec con tale denominazione fino al 1926.\nFine carriera come Mercedes-Benz.\nA partire dal 1926, con la nascita del gruppo Daimler-Benz, nacque anche il marchio Mercedes-Benz e venne estinto il marchio Mercedes semplice, per cui la \"15/70/100 PS\" venne riproposta nei nuovi listini con la denominazione Mercedes-Benz Typ 400. le caratteristiche generali rimasero invariate, compresa la sua marcia tranquilla e confortevole.\nNel 1927 vi furono alcuni aggiornamenti alle sospensioni, in particolare al retrotreno, che usufru\u00ec di molle a balestra di nuovo tipo. Inoltre, l'impianto frenante ricevette un dispositivo pneumatico di servoassistenza.\nNel 1929, la \"Typ 400\" fu tolta di produzione: al suo posto venne introdotta la Mercedes-Benz 460 N\u00fcrburg.\nIn totale furono prodotti 1.913 esemplari di questo modello, di cui 1.002 \"15/70/100 PS\" e 911 \"Typ 400\"."}
{"id": "2353310", "revid": "287204", "url": "https://it.wikipedia.org/wiki?curid=2353310", "title": "Nuoto ai XII Giochi del Mediterraneo", "text": "Il nuoto ai Giochi del Mediterraneo 1993 ha visto lo svolgimento di 31 gare, 16 maschili e 15 femminili."}
{"id": "2353313", "revid": "307923", "url": "https://it.wikipedia.org/wiki?curid=2353313", "title": "A walk to remember", "text": ""}
{"id": "2353316", "revid": "406204", "url": "https://it.wikipedia.org/wiki?curid=2353316", "title": "Samuel Eilenberg", "text": "Biografia.\nEilenberg ottenne un dottorato di ricerca dall'Universit\u00e0 di Varsavia nel 1936, con una dissertazione preparata sotto la supervisione di Karol Borsuk. \nIl suo interesse principale era la topologia algebrica. Insieme a Norman Steenrod ha contribuito al trattamento assiomatico della teoria dell'omologia; dai loro nomi viene il termine assiomi di Eilenberg-Steenrod.\nA lui e a Saunders Mac Lane si deve lo sviluppo dell'algebra omologica. Lavorando su questo argomento, Eilenberg e Mac Lane hanno creato la teoria delle categorie. \nEilenberg ha preso parte degli incontri del gruppo Nicolas Bourbaki e, con Henri Cartan, nel 1956 ha scritto il testo \"Homological Algebra\", libro diventato un classico. \nNell'ultima parte della sua vita ha lavorato soprattutto sulla teoria delle categorie pura, della quale era stato uno dei fondatori. Il termine raggiro di Eilenberg (Eilenberg swindle, o \"telescopio\") denota una costruzione che applica l'idea della cancellazione telescopica ai moduli proiettivi. \nEilenberg ha anche scritto un importante libro sulla teoria degli automi. In particolare, nel 1974 ha introdotto la X-machine, un particolare tipo di automa.\nEilenberg fu anche un esperto collezionista di arte asiatica. La sua collezione consisteva soprattutto di piccole sculture e di altri manufatti preovenienti da Indonesia, Pakistan, India, Nepal, Thailandia, Cambogia, Sri Lanka e Asia centrale. Nel 1991-1992 il Metropolitan Museum of Art di New York City ha ospitato un'esposizione di pi\u00f9 di 400 pezzi che Eilenberg aveva donato al museo, intitolata \"The Lotus Transcendent: Indian and Southeast Asian Art From the Samuel Eilenberg Collection\"."}
{"id": "2353318", "revid": "63727", "url": "https://it.wikipedia.org/wiki?curid=2353318", "title": "Mercedes-Benz Typ 400", "text": ""}
{"id": "2353320", "revid": "20090", "url": "https://it.wikipedia.org/wiki?curid=2353320", "title": "Difesa territoriale (Jugoslavia)", "text": ""}
{"id": "2353326", "revid": "1354930", "url": "https://it.wikipedia.org/wiki?curid=2353326", "title": "Gracia-Orlov\u00e1", "text": "La Gracia-Orlov\u00e1 \u00e8 una corsa a tappe femminile di ciclismo su strada che si disputa ogni anno tra Repubblica Ceca e Polonia. Svoltasi per la prima volta nel 1987, \u00e8 inserita nel Calendario internazionale femminile UCI come prova di classe 2.2.\nPercorso.\nDal 2004 la partenza \u00e8 a D\u011btmarovice, nella regione di Moravia-Slesia, nell'est della Repubblica Ceca, mentre l'arrivo \u00e8 localizzato a Orlov\u00e1, nella stessa regione. Una cronometro individuale \u00e8 disputata a Ku\u017ania Raciborska nel Voivodato della Slesia, nella Polonia meridionale.\nAlbo d'oro.\n\"Aggiornato all'edizione 2019.\""}
{"id": "2353328", "revid": "339392", "url": "https://it.wikipedia.org/wiki?curid=2353328", "title": "Gracia - Orlova", "text": ""}
{"id": "2353342", "revid": "1543377", "url": "https://it.wikipedia.org/wiki?curid=2353342", "title": "Speedcar Series", "text": "La Speedcar Series \u00e8 una categoria automobilistica, che ha visto la sua nascita nel gennaio 2008. Le vetture utilizzate sono stock cars e le corse si svolgono in vari Paesi del mondo, soprattutto in Medio Oriente. I piloti utilizzano tutti il medesimo tipo di macchina, mancante di ogni sorta di aiuto elettronico.\nFormato delle gare.\nDurante il primo giorno di gara si hanno le prove libere e ufficiali per determinare la griglia di partenza e la gara 1. Il secondo giorno si disputano invece il warm up e la gara 2.\nSia la gara 1 che la gara 2 si percorrono su una durata di 45 minuti o di 90 miglia."}
{"id": "2353344", "revid": "767487", "url": "https://it.wikipedia.org/wiki?curid=2353344", "title": "Yuridia", "text": "Si fece conoscere in Messico nel 2005 grazie alla partecipazione alla quarta edizione del talent show La Academia trasmesso dalla TV messicana TV Azteca. Yuridia riusc\u00ec ad arrivare al secondo posto in quella competizione (nonostante fosse la favorita alla vigilia della finale). Ad ogni modo, Yuridia \u00e8 la sola di quell'edizione ad avere raggiunto un successo consolidato, arrivando addirittura a diventare l'unica donna negli ultimi quindici anni che sia riuscita in Messico a vincere un doppio disco di diamante per la vendita di un milione di copie di un album. In circa undici anni di carriera \u00e8 riuscita a vendere pi\u00f9 di 4.000.000 di dischi principalmente tra Messico, Stati Uniti e parte del Centroamerica.\nBiografia.\nYuridia \u00e8 nata a Hermosillo, nello Stato messicano di Sonora (Messico nordoccidentale, a circa 150 chilometri dal confine statunitense) dai genitori Genaro Gaxiola, musicista, e Olimpia Flores. Oltre a lei i suoi genitori hanno avuto altri due figli maschi pi\u00f9 piccoli. Quando Yuridia aveva 8 anni, la famiglia si \u00e8 trasferita a Mesa, un sobborgo di Phoenix in Arizona, e lei considera quest'ultima citt\u00e0 come la sua vera casa. Fu proprio il padre a tramandare alla figlia la passione per la musica e a intuirne le doti e il talento. Pap\u00e0 Gaxiola portava spesso la figlia a dei piccoli concorsi canori organizzati nello Stato dell'Arizona e le faceva registrare dei demo di alcune canzoni di musica popolare messicana. Quando Yuridia aveva 18 anni, Genaro Gaxiola vide una pubblicit\u00e0 sul canale Azteca Am\u00e9rica dove veniva annunciato un casting per il programma La Academia. Ne parl\u00f2 con la figlia la quale decise di partecipare al casting organizzato nella citt\u00e0 di Los Angeles. Alla fine Yuridia fu dapprima scelta per partecipare al casting finale a Citt\u00e0 del Messico e infine venne selezionata per partecipare al programma vero e proprio. Per questo motivo Yuridia dovette lasciare le scuole superiori all'ultimo anno.\nCarriera.\nLa Academia.\nYuridia raggiunse la fama a 18 anni, all'interno del reality show \"La Academia\" trasmesso da TV Azteca comparendo in video per la prima volta il 28 febbraio 2005. Poco a poco si rivel\u00f2 come la miglior voce dei partecipanti di quel programma. All'interno dello show cant\u00f2 tra le altre canzoni di Shakira, Julieta Venegas, Robbie Williams e anche \"Cosas de la vida\" (versione spagnola di \"Cose della vita\" di Eros Ramazzotti) e \"Maldita primavera\" (cover della versione spagnola di \"Maledetta primavera\" originalmente cantata in italiano da Loretta Goggi). All'interno del programma Yuridia ricevette sempre lodi e commenti molto positivi da parte dei giudici per il suo innato talento vocale, cosa che le fece ottenere enormi consensi anche da parte del pubblico che la sostenne permettendole di arrivare fino alla finale del programma.\nIl 3 luglio 2005 fu il giorno della sfida finale della competizione che ebbe luogo a Monterrey. La vittoria and\u00f2 ad Erasmo, con Yuridia che si classific\u00f2 seconda. Questo le permise di vincere un premio di 1.500.000 pesos (circa 100.000 \u20ac dell'epoca), un'automobile e un contratto discografico con la Sony BMG.\nDal punto di vista della vita privata \u00e8 da ricordare che all'interno de \"La Academia\" Yuridia si leg\u00f2 sentimentalmente al suo collega-concorrente \u00c9dgar Guerrero.\n\"La voz de un \u00e1ngel\".\nNel successivo mese di agosto usc\u00ec il primo album di Yuridia; come titolo venne adottato lo pseudonimo che il pubblico aveva scelto per la cantante, ossia \"La voz de un \u00e1ngel\" (La voce di un angelo). L'album in realt\u00e0 si compone di un CD e di un DVD e in sostanza contiene i vari brani cantati da Yuridia durante la partecipazione a La Academia. Secondo i dati dell'AMPROFOM (la FIMI messicana), l'album divenne disco d'oro (allora 50.000 copie) a tre settimane dall'uscita e solo una settimana dopo era gi\u00e0 disco di platino (allora 100.000 copie). Alla fine Yuridia con questo disco vinse il disco di diamante. L'album rientr\u00f2 in classifica addirittura nel 2009, a quattro anni dall'uscita. Avendo sommato 126 settimane nella top ten, \"La voz de un \u00e1ngel\" pu\u00f2 essere considerato uno degli album di maggior successo degli ultimi dieci anni nel panorama discografico messicano. Il primo singolo fu \"\u00c1ngel\", versione spagnola della canzone \"Angel\" di Robbie Williams. Il singolo fu un successo istantaneo in tutte le radio messicane e del resto del Centroamerica. Poco dopo inizi\u00f2 il tour internazionale de La Academia con gli altri partecipanti di quella edizione.\nNel dicembre 2005 alla fine della suddetta tourn\u00e9e internazionale de La Academia all'Auditorio Nacional di Citt\u00e0 del Messico, Yuridia ricevette la spiacevole notizia che suo fratello affetto da distrofia muscolare si trovava in gravi condizioni di salute all'ospedale di Phoenix, in Arizona. Mor\u00ec pochi giorni dopo e questa tragedia ebbe ovvie ripercussioni sullo stato d'animo della cantante. Riusc\u00ec comunque a partecipare al concerto di Natale de La Academia.\nAll'inizio del 2006 TV Azteca organizz\u00f2 un nuovo programma televisivo intitolato \"Desaf\u00edo de estrellas\" (sfida di stelle), un altro talent show dove si riunivano vari alunni delle fino ad allora quattro edizioni de La Academia, oltre ad arti artisti estemporanei appoggiati da TV Azteca. Le aspettative su Yuridia erano enormi e lei non deluse le attese, tanto che le sue sette esibizioni ricevettero critiche celebrative dai critici ospiti del programma. Tuttavia durante la quinta puntata ci fu un piccolo malinteso: uno dei critici accus\u00f2 Yuridia di prendere in giro due suoi colleghi durante la loro esibizione, ma lei rispose che non stava prendendo in giro nessuno, stava semplicemente accennando con le labbra la canzone che stavano cantando perch\u00e9 \u00e8 tra le sue favorite. Ad ogni modo questo momento di tensione divent\u00f2 come il cacio sui maccheroni per Eva Borja, la produttrice di \"Desaf\u00edo de estrellas\". Per aumentare l'audience del programma, mise in giro la voce, facendo in modo che ne parlassero anche gli altri spettacoli di TV Azteca, che Yuridia non si stava pi\u00f9 presentando alle prove del programma e che non si sapeva pi\u00f9 niente di lei. In realt\u00e0 le cose non stavano cos\u00ec, perch\u00e9 Yuridia partecip\u00f2 regolarmente alla sesta e settima puntata dello show. Per quanto riguarda invece l'ottava e ultima puntata della trasmissione, Yuridia vi rinunci\u00f2 pochi giorni prima della messa in onda. Per questo motivo i quattro critici ospiti decisero di squalificarla. Le ragioni di quell'abbandono non furono mai ben chiarite, ma si suppone che fossero problemi di salute.\nNel successivo mese di marzo trovarono conferma le voci che volevano Yuridia in uno stato di condizione non ottimale sia dal punto di vista fisico che psicologico. Il pensiero della morte del fratello era ancora fresco e, oltre tutto, Yuridia scopr\u00ec di essere rimasta incinta (la relazione con Guerrero prosegu\u00ec anche dopo il termine de La Academia). In questo stato Yuridia si ritir\u00f2 per qualche mese dalle scene, dato che non sarebbe riuscita a sostenere concerti e interviste.\nNel maggio del 2006 Yuridia era lanciata per la registrazione del suo primo disco di inediti e trascorse una settimana a Madrid con il famoso produttore spagnolo Rafael P\u00e9rez Botija, il quale aveva scritto per lei una serie di canzoni. Alla fine per\u00f2 non se ne fece pi\u00f9 nulla: ufficialmente non sono note le ragioni della rinuncia da parte di Yuridia, ma anche qui si sospetta che la ragazza, ritrovandosi a 19 anni incinta e lontanissima da casa, non se la sent\u00ec di affrontare un progetto cos\u00ec ambizioso. Si fecero illazioni sui presunti tentativi di manipolare la carriera della figlia da parte di Genaro Gaxiola, padre nonch\u00e9 manager di Yuridia. Anche a questo rispose la cantante a fine 2008, dicendo che si trattava appunto di suo padre e quando un padre vede la propria figlia a disagio, se qualcuno l'attacca o pensa che qualcuno vuole ferirla in qualche modo, ovviamente interviene.\nIn seguito Yuridia avrebbe raccontato che la gravidanza fu vissuta con poca serenit\u00e0 a causa dell'assidua presenza di paparazzi vicino a casa sua. Nonostante ci\u00f2 e malgrado la sua rinuncia all'album di inediti, volle comunque lavorare per pubblicare un nuovo album, sempre composto da cover. Ottobre fu un mese impegnativo per Yuridia: il 3 usc\u00ec l'album di Carlos Rivera, vincitore de La Academia nel 2004, contenente la canzone \"En el amor no se manda\" in duetto con Yuridia. Poi, in soli due giorni, dapprima il 29 ottobre 2006 nacque suo figlio che venne chiamato Phoenix, per via della passione nutrita dalla cantante nei confronti dell'attore portoricano Joaqu\u00edn Phoenix. Due giorni dopo usc\u00ec il suo secondo album \"Habla el coraz\u00f3n\".\n\"Habla el coraz\u00f3n\".\nIl 31 ottobre 2006 venne lanciato l'album \"Habla el coraz\u00f3n\" (Parla il cuore) in Messico, sempre sotto egida Sony BMG. Si tratta di un album composto esclusivamente da adattamenti in spagnolo di canzoni in inglese (eccetto \"The rose\" che \u00e8 stata ricantata in inglese). Nel disco Yuridia riesce a far emergere ancora di pi\u00f9 le proprie qualit\u00e0 vocali impegnandosi in canzoni di stili diversi. Gi\u00e0 durante il primo giorno di vendita il disco raggiunse le 100.000 copie vendute ottenendo cos\u00ec il disco di platino.\n\"Entre mariposas\".\nDurante la prima met\u00e0 del 2007 si ruppe la relazione tra Yuridia ed \u00c9dgar Guerrero. Molta stampa racconta che lui avrebbe voluto che Yuridia lasciasse la sua carriera per essere mamma a tempo pieno, o perfino che lui in pratica avrebbe approfittato della fama di Yuridia per aiutarsi nella propria carriera. Addirittura vennero ipotizzati episodi di violenza, che per\u00f2 Yuridia ha negato.\nNello stesso periodo del 2007 si dedic\u00f2 a promuovere \"Habla el coraz\u00f3n\" in tutto il Messico ed ebbe anche il tempo di partecipare al quinto anniversario de La Academia. Tuttavia il lavoro pi\u00f9 importante era la preparazione del suo terzo album, il primo composto esclusivamente da canzoni inedite e in cui, tra l'altro, avrebbe collaborato alla stesura dei testi di alcuni pezzi. L'album verr\u00e0 intitolato \"Entre mariposas\" (Tra farfalle) e il lancio avvenne il 15 novembre 2007. In termini di vendita l'album vende circa 500.000 copie, un numero superiore rispetto all'album precedente. Nell'album figurano come autori Yuridia stessa, suo padre Genaro Gaxiola, Noel Schajris (ex componente del disciolto duo Sin bandera), Mario Domm (leader del gruppo messicano Camila) e anche altri autori. La stampa ha strumentalizzato questo sodalizio artistico con Domm, facendo illazioni su una possibile storia sentimentale tra Domm e la cantante. Effettivamente Yuridia e Domm si legarono sentimentalmente proprio in quel periodo.\nNel 2008 Sony BMG lancia una compilation chiamata \"Yuridia remixes\", una serie di canzoni presenti in album precedenti remixate da diversi DJ.\nA fine 2008 Yuridia rilasci\u00f2 un'intervista alla trasmissione messicana \"Ventaneando\" di TV Azteca, dove chiar\u00ec alcuni punti in merito alle illazioni pubblicate su di lei dalla stampa fino ad allora. Ad esempio chiar\u00ec che i presunti rapporti tesi tra lei e TV Azteca in realt\u00e0 sono solo una visione differente di alcuni aspetti professionali. Ad esempio ci sono dei cantanti che accettano di recitare nelle telenovela, lei invece no. Nella stessa intervista, Yuridia ha confermato che non stava pi\u00f9 insieme con Mario Domm, ma che non era in discussione l'ammirazione nei confronti di un amico e musicista cos\u00ec talentuoso.\nAll'inizio del 2009 il terzo singolo dell'album \"Entre mariposas\", ossia \"En su lugar\", venne scelto come sigla della telenovela di TV Azteca denominata \"Secretos del alma\", cosa che contribu\u00ec notevolmente a decretare il successo della canzone.\nTra aprile e giugno 2009 Yuridia \u00e8 in tour per tutto il Messico. Il 16 maggio ha fatto il tutto esaurito all'Auditorio Nacional di Citt\u00e0 del Messico, accompagnata anche da ballerini ed esibendosi tra l'altro in un duetto con il gi\u00e0 citato Noel Schajris. Il pericolo di annullamento di alcune date dovuto alla pandemia influenzale del 2009 (chiamata colloquialmente influenza suina) \u00e8 stato scongiurato. Dato il successo della data del 16 maggio, \u00e8 stata organizzata all'Auditorio Nacional una replica per il 13 giugno. In questi concerti si \u00e8 esibita tra l'altro interpretando \"Sweet dreams\" degli Eurythmics, \"Material girl\" di Madonna e \"Beat it\" di Michael Jackson.\n\"Nada es color de rosa\".\nAll'inizio del mese di luglio 2009 Yuridia ha registrato in Messico una canzone con il giovane duo italiano dei Sonohra; il titolo della canzone \u00e8 \"Todas las noches\".\nIl 29 luglio 2009 \u00e8 stato lanciato in Messico il primo singolo \"Irremediable\". L'album \u00e8 invece uscito in Messico circa due mesi dopo, il 29 settembre 2009. \u00c8 il quinto album ufficiale di Yuridia (il quarto se si esclude l'album di remix) ed \u00e8 il secondo composto da canzoni inedite. Il titolo dell'album \u00e8 \"Nada es color de rosa\" (che in italiano corrisponde pi\u00f9 o meno alla frase \"niente \u00e8 roseo\"). Il produttore dell'album \u00e8 Ettore Grenci, un musicista italiano trapiantato in Messico. Oltre all'album, in esclusiva per iTunes la cantante ha lanciato una canzone non inclusa nell'album: la canzone s'intitola \"Me faltas t\u00fa\".\nL'album ha subito raggiunto dei buoni risultati balzando al primo posto della classifica AMPROFON dopo sole due settimane dal lancio. Il disco era gi\u00e0 disco d'oro (40.000 copie vendute) dopo cinque settimane e disco di platino (80.000 copie vendute) dopo 10 settimane. Per la scelta del secondo singolo era stato lanciato un sondaggio sul canale ufficiale della cantante su YouTube, tuttavia nella seconda met\u00e0 di dicembre 2009 lo stesso sito ha pubblicato la notizia per cui come secondo singolo, su pressione delle radio, \u00e8 stato scelto \"Me olvidar\u00e1s\".\nIl video di \"Me olvidar\u00e1s\" venne girato il 21 febbraio 2010 in un locale di Citt\u00e0 del Messico. Nel video Yuridia interpreta una cantante degli anni quaranta dapprima e una cantante dei giorni nostri nella parte finale.\nNella prima parte del 2010 viene annunciata l'apertura da parte di Yuridia di un account su Twitter, ossia \"yuridiacolibri\".\nDurante la prima parte del 2010 Yuridia ha continuato a promuovere il proprio disco tendenzialmente in Messico e negli Stati Uniti. Anche se non \u00e8 stato organizzato un vero e proprio tour, Yuridia si \u00e8 esibita in numerosi concerti in varie citt\u00e0 e anche in qualche studio televisivo. Nel mese di giugno 2010 \u00e8 stata resa ufficiale la notizia secondo cui la canzone \"Contigo\" sarebbe diventata il terzo singolo tratto dall'album \"Nada es color de rosa\". Si \u00e8 trattato solo di un singolo radiofonico, ossia senza essere commercializzato separatamente dall'album.\nIl quarto singolo dell'album venne invece lanciato il 19 ottobre 2010: la canzone scelta fu \"No me preguntes m\u00e1s\".\nIl 21 novembre seguente Yuridia si esib\u00ec ancora una volta all'Auditorio Nacional di Citt\u00e0 del Messico ottenendo ancora un grande successo.\nIl 2011.\nL'8 febbraio 2011 viene lanciato un duetto tra Yuridia e il cantante statunitense di origine dominicana Toby Love (ex solista del gruppo Aventura, quelli del famoso tormentone \"Obsesi\u00f3n\"). La canzone si chiama \"Quiz\u00e1s\", che, visto il tipo di duetto, non poteva che essere una bachata. La canzone viene lanciata su iTunes e fa parte dell'album \"La voz de la juventud\" di Toby Love.\nSuccessivamente Yuridia rivela su Twitter che si stava mettendo in moto la macchina organizzativa per la preparazione del suo nuovo album. Sempre tramite lo stesso social network, Yuridia rivela, non senza sorpresa da parte dei fan, di essere tornata insieme a Mario Domm.\nIl 5 marzo viene svelato il nome del produttore del quinto album di Yuridia: si tratta di Armando \u00c1vila, figura che ha collaborato con artisti di spicco quali Belanova, RBD, La Quinta Estaci\u00f3n e anche altri. La registrazione dovrebbe partire nel mese di luglio 2011.\nIl 22 marzo viene lanciato un altro duetto che vede impegnata Yuridia con il cantante Reyli: il titolo della canzone \u00e8 \"\u00bfQu\u00e9 nos pas\u00f3?\", pezzo incluso nell'album di Reyli \"Bien acompa\u00f1ado\".\nNell'ultima parte del mese di giugno 2011 Yuridia chiude all'improvviso e senza spiegazioni il suo account \"yuridiacolibri\" su Twitter. Secondo alcune indiscrezioni, pare che la cantante sia stata oggetto di numerosi insulti nell'ultimo periodo da parte di alcuni utilizzatori del social network, cosa che l'ha convinta a chiudere l'account a discapito dei propri fan.\nDal 2012 al 2014: \"Para m\u00ed\".\nIl quinto album di Yuridia si \u00e8 fatto attendere pi\u00f9 del previsto. Secondo le indiscrezioni l'album sarebbe dovuto uscire a settembre 2011, invece l'uscita fu spostata di tre mesi. A fine ottobre uscirono le prime notizie ufficiali secondo cui, coi fan presi totalmente in contropiede, il quinto album di Yuridia sarebbe stato un altro album di cover, analogamente ai primi due. Il 31 ottobre venne lanciato il brano \"Ya te olvid\u00e9\", un vecchio successo del 1988 della cantante spagnola Roc\u00edo D\u00farcal. Il brano ha raccolto riscontri positivi nella critica per via del grande impatto emotivo dovuto all'intensit\u00e0 vocale che Yuridia \u00e8 riuscita ad imprimere al pezzo. L'album, intitolato semplicemente \"Para m\u00ed\", \u00e8 poi uscito in Messico il 6 dicembre 2011 e contiene varie cover di canzoni famose in Messico (tutte sconosciute al pubblico italiano).\nL'album \u00e8 stato certificato triplo Disco di Platino all'inizio di febbraio 2012 per le 180.000 copie vendute.\nA gennaio 2012, Yuridia \u00e8 anche tornata a scrivere su Twitter con un nuovo account, \"@FloresYuridia\".\nIl 2012 \u00e8 un anno che Yuridia consacra ai concerti: Yuridia ha cantato in molte citt\u00e0 messicane e da settembre sono previsti vari show anche negli Stati Uniti.\nIl 29 febbraio 2012 viene lanciato il secondo singolo dell'album, \"Lo que son las cosas\", un successo dei primi anni novanta della cantante portoricana Ednita Nazario. Il video viene registrato alla fine del mese di aprile in una lussuosa casa di Citt\u00e0 del Messico e viene lanciato nel mese di giugno.\nSempre nel mese di giugno si apprende che Yuridia avrebbe cantato la colonna sonora di un film di Walt Disney. Si tratta della versione messicana della colonna sonora del film Ribelle - The Brave (in Messico il film assume come titolo \"Valiente\"). Yuridia canta due canzoni che nella versione messicana s'intitolano \"Viento y cielo alcanzar\" e \"Con toda libertad\". Il 15 luglio Yuridia partecipa alla prima proiezione del film a Citt\u00e0 del Messico.\nAlla fine del 2012 viene lanciato sul mercato una sorta di best of dal titolo \"Lo esencial de Yuridia\", un cofanetto che include tre cd e un DVD. In Messico il disco raggiunge la posizione numero 9 della classifica arrivando a pi\u00f9 di 50.000 dischi venduti a meno di un mese dal lancio.\nAll'inizio del 2013 Yuridia si esibisce in Venezuela. Il 31 marzo dello stesso anno inizia il tour \"Lo esencial\" a Mexicali per poi proseguire in varie citt\u00e0 messicane e statunitensi. Nel mese di giugno viene lanciata la canzone \"El alma en pie\" cantata in duetto con il cantante messicano Yahir, estratto dall'album \"Zona preferente\" di quest'ultimo. La chiusura del tour avviene all'Auditorio Nacional di Citt\u00e0 del Messico nel mese di marzo del 2014, davanti a 10.000 spettatori.\n2015-2016: l'album \"6\" e i 10 anni di carriera.\nNell'aprile del 2015 durante un concerto a Puebla Yuridia accenna di stare lavorando a un nuovo lavoro discografico a Miami con il produttore George Noriega, il quale aveva gi\u00e0 collaborato con artisti come Shakira, Ricky Martin, Thal\u00eda, Alejandro Sanz e Jennifer Lopez. Nel mese di maggio Jos\u00e9 Luis Ortega, componente del duo messicano R\u00edo Roma, conferma di aver scritto canzoni per il nuovo disco di Yuridia.\nIl 26 giugno 2015 viene lanciato il brano \"Ya es muy tarde\", primo singolo dell'album \"6\", scritta dal sopracitato Jos\u00e9 Luis Ortega. Il 14 agosto viene lanciato il video della canzone, girato a Citt\u00e0 del Messico. \"Ya es muy tarde\" riesce a posizionarsi in cima alla classifica iTunes M\u00e9xico gi\u00e0 dal giorno di uscita. Negli Stati Uniti il brano raggiunge la posizione numero 15 della classifica Latin Pop Songs, restando nel top 100 per tredici settimane.\nIl 23 agosto Yuridia canta la canzone \"Ya te olvid\u00e9\" insieme alla sua collega Danna Paola al termine della rappresentazione del musical \"Hoy no me puedo levantar\" (che sancisce l'arrivo del musical a 400.000 spettatori durante la stagione). Inoltre, da sola, Yuridia canta anche la canzone \"Fallo positivo\" del gruppo spagnolo Mecano.\nIl 9 ottobre viene lanciato l'album \"6\", sesto album di studio della cantante e terzo album di inediti; contiene tredici tracce inedite, un dvd con versioni dal vivo di canzoni dell'album e alcune cover dal vivo. Il disco \u00e8 riuscito a entrare direttamente al primo posto della classifica degli album messicani e dopo due settimane conquista il disco d'oro\nIl secondo singolo \"Te equivocaste\", scritto sempre da Ortega, viene lanciato il 22 ottobre. Il 6 novembre prende il via il \"Tour 6\" dall'Auditorio Nacional di Citt\u00e0 del Messico davanti a 10.000 persone. In quell'occasione Yuridia festeggia i suoi 10 anni di carriera e inoltre le viene consegnata una targa per le alte vendite dell'album \"6\". Successivamente Yuridia si esibisce in altre localit\u00e0 messicane.\nIl 17 giugno 2016 Yuridia rende noto tramite Twitter di avere sottoscritto un accordo con l'agenzia di management OcESA Seitrack, una delle agenzie di spettacolo pi\u00f9 importanti dell'America Latina. In seguito all'accordo, Yuridia passa ad essere una delle cantanti dell'area di riferimento della tv Televisa per quanto riguarda le attivit\u00e0 promozionali.\nAll'inizio del mese di luglio viene lanciato il terzo singolo \"Cobarde\", arrivando a raggiungere la posizione n. 7 del top 10 messicano \"Monitor Latino\". Il video viene lanciato il 19 agosto in esclusiva sul canale Telehit.\nIl 17 settembre 2016 Yuridia si presenta per la settima volta davanti al pubblico dell'Auditorio Nacional di Citt\u00e0 del Messico e ancora una volta registra il tutto esaurito. Durante lo show hanno partecipato anche i cantanti Yahir e Maria Jos\u00e9. Il 5 ottobre si presenta invece all'Auditorio Benito Ju\u00e1rez di Guadalajara registrando un altro tutto esaurito (12.000 persone). Durante la conferenza stampa, Yuridia annuncia di stare pensando a un disco dal vivo, per il quale gradirebbe molto una collaborazione con Alejandro Fern\u00e1ndez e Alejandro Sanz.\nCapacit\u00e0 vocale.\nYuridia ha un'estensione vocale di circa quattro ottave. Possiede la tessitura vocale di un mezzosoprano lirico e il suo timbro \u00e8 unico, riconoscibile e a volte oscuro. Yuridia riesce a dominare generi diversi tra loro come la muisca pop e la musica ranchera. Riesce a gestire varie sfumature e armonie, dando ai brani una grande espressivit\u00e0 emotiva sia nei toni gravi sia nei toni acuti mostrando anche una perfetta padronanza sia della tecnica di canto con voce di petto sia quella con voce di testa. Da non dimenticare anche la sua potenza vocale, il suo timbro pulito e la sua versatilit\u00e0 nel vibrato. Il gi\u00e0 citato produttore spagnolo Rafael P\u00e9rez Botija nel maggio del 2006 ne ha parlato cos\u00ec: \"Mi ha ricordato Greta Garbo per il suo fisico e per il modo di stare davanti al pubblico, per la sua seriet\u00e0. \u00c8 una di quelle persone che quando salgono sul palcoscenico non puoi fare a meno di continuare a guardarle. La sua voce e la sua presenza sono magnetiche. (..) Mi sembra una voce tremendamente personale e molto piacevole da ascoltare.\"\nNota pi\u00f9 alta cantata finora (voce di fischio): Do7 nella canzone \"Maldita primavera\" (dal vivo al tempo de La Academia)\nNota pi\u00f9 alta cantata finora (voce di testa): Sib5 nella canzone \"We are the world\" (dal vivo)\nNota pi\u00f9 alta cantata finora (voce di petto): Fa5 nella canzone \"Cuando baja la marea\" (dal vivo)\nNota pi\u00f9 bassa cantata finora: Mib3 nelle canzoni \"\u00c1ngel\" (dal vivo e studio), \"Detr\u00e1s de mi ventana\" (dal vivo), \"En su lugar\" (studio)\nNota pi\u00f9 lunga cantata finora: 11 secondi nella canzone \"Peligro\" (dal vivo e studio)"}
{"id": "2353345", "revid": "1566286", "url": "https://it.wikipedia.org/wiki?curid=2353345", "title": "Azzedine Ala\u00efa", "text": "Biografia.\nNato nel 1940 a Tunisi da due fattori, Azzedine Ala\u00efa aveva una sorella gemella, sua ispiratrice nel tentare la strada della moda. Fu anche influenzato dalla frequente lettura di \"Vogue\". Alaia ment\u00ec relativamente alla propria et\u00e0 per avere accesso al locale istituto delle belle arti a Tunisi, dove studi\u00f2 scultura.\nDopo aver terminato gli studi, Ala\u00efa inizi\u00f2 a lavorare come assistente di un sarto e nel 1957 si trasfer\u00ec a Parigi, per lavorare nel campo del design della moda. Qui, Ala\u00efa fu assunto presso Christian Dior SA, per lavorare con Guy Laroche per due stagioni, a cui segu\u00ec Thierry Mugler prima di decidere di aprire il proprio atelier, nell'appartamento in rue de Bellechasse, sulla Rive Gauche della Senna nei tardi anni settanta. Qui per vent'anni Ala\u00efa realizz\u00f2 gli abiti per diverse donne di spicco dell'alta societ\u00e0 francese come Marie-H\u00e9l\u00e8ne de Rothschild e Louise de Vilmorin.\nNel 1980 fu prodotta la prima linea di pr\u00eat-\u00e0-porter dello stilista.\nNel 1984 fu nominato \"Miglior stilista dell'anno\" e \"Miglior collezione dell'anno\", durante la cerimonia di premiazione degli \"Oscar della Moda\", indetta dal ministero francese della cultura nel 1984.\nDurante la seconda met\u00e0 degli anni ottanta, grazie all'involontaria sponsorizzazione fornitagli dallo stilista Andr\u00e9e Putman, le collezioni Ala\u00efa iniziarono ad essere vendute anche negli Stati Uniti.. \nDal 1988, furono aperte le boutique di Beverly Hills, New York e Parigi, e le creazioni dello stilista iniziarono ad essere sempre pi\u00f9 richieste da celebrit\u00e0 come Grace Jones (che indossa i suoi abiti nel film \"007 - Bersaglio mobile\"), Tina Turner, Raquel Welch, Madonna, Brigitte Nielsen, Naomi Campbell, Stephanie Seymour, Carine Roitfeld, Franca Sozzani e Carla Sozzani.\nAgli inizi degli anni '90, ispirato dall'emergente musica hip hop e dallo stile street, propose il Total Look Maculato ottenendo un grande successo.\nA met\u00e0 anni novanta in seguito alla morte della sorella, Ala\u00efa scompare dalle scene, pur continuando a lavorare per una clientela ristretta, e producendo le linee di Pr\u00eat-\u00e0-porter. \nNel 1996 partecip\u00f2 alla Biennale della Moda a Firenze. \nNel 2000 firm\u00f2 un accordo con il gruppo Prada, grazie al quale il nome del marchio Alaia sarebbe poi tornato in auge nel luglio 2007. \nNel 2015 espose i suoi abiti scultura a Villa Borghese a Roma ed espresse con un profumo la sua estetica, il profumo Ala\u00efa, creato dal naso di Marie Salamagne, caratterizzato da note di pepe rosa, fresia, peonia, note animalico e muschio. \nMorte.\nMor\u00ec 18 novembre 2017 all'et\u00e0 di 77 anni.\nFilm dedicati.\nIl film \"Van Gogh - Sulla soglia dell'eternit\u00e0\" (\"At Eternity's Gate\") di Julian Schnabel \u00e8 dedicato a lui."}
{"id": "2353347", "revid": "63727", "url": "https://it.wikipedia.org/wiki?curid=2353347", "title": "Mercedes 92/160 PS", "text": ""}
{"id": "2353348", "revid": "296813", "url": "https://it.wikipedia.org/wiki?curid=2353348", "title": "Geremia e Isaia", "text": "I busti dei profeti Geremia e Isaia entro quadrilobi sono due rilievi dell'altare argenteo di San Jacopo della cattedrale di Pistoia e sono attribuiti al giovane Filippo Brunelleschi, che vi lavor\u00f2 dal 1400 al 1401.\nStoria e descrizione.\nLe due opere, che insieme compongono un'unica formella, fanno parte dei rilievi di un fianco dell'altare, che vennero composti all'inizio del XV secolo da Lunardo di Mazzeo, Piero di Giovanni da Pistoia e i giovani delle loro botteghe, tra cui Brunelleschi stesso. Assieme alle statue a tutto tondo di \"sant'Agostino\" e \"san Giovanni evangelista\", sempre attribuite a Brunelleschi per l'inedito vigore espressivo, sono le opere pi\u00f9 antiche di Filippo che ci siano pervenute, oltre che l'unico saggio della sua arte di orafo, nella quale si applic\u00f2 in giovent\u00f9.\nIl profeta di sinistra \u00e8 Geremia, ed \u00e8 rappresentato come se stesse predicando animatamente, con gli avambracci in gesti eloquenti, raffigurati a tuttotondo, e la fronte corrucciata. Il panneggio \u00e8 elegante, ma rifugge le falcate ritmiche dell'arte tardogotica, preferendo un andamento pi\u00f9 legato al volume del corpo sottostante.\nIl secondo profeta \u00e8 Isaia ed \u00e8 rappresentato con il turbante mentre, con una mano alzata che mostra il palmo, si volta verso dietro. Molto probabilmente Brunelleschi si ispir\u00f2 alle formelle di Giovanni di Balduccio che verso il 1486 erano state collocate nelle tamponature delle arcate di Orsanmichele.\nIn entrambi i rilievi le figure dialogano sapientemente con lo spazio circostante, evitando la frontalit\u00e0, ormai rara all'epoca, ma anche gli appiattimenti stilistici dell'arte gotica. L'esecuzione \u00e8 elegante e raffinata, e la struttura corporea ben modellata e salda, che sembra preannunciare altre opere giovanili come il \"San Pietro\" di Orsanmichele."}
{"id": "2353353", "revid": "287204", "url": "https://it.wikipedia.org/wiki?curid=2353353", "title": "Azzedine Alaia", "text": ""}
{"id": "2353356", "revid": "110157", "url": "https://it.wikipedia.org/wiki?curid=2353356", "title": "La signora Craddock", "text": "La signora Craddock, pubblicato in Italia anche con i titoli Lettera d'amore, Lettere d'amore, Messaggio d'amore (\"Mrs Craddock\") \u00e8 un romanzo dello scrittore britannico William Somerset Maugham, pubblicato per la prima volta nel 1902."}
{"id": "2353358", "revid": "110157", "url": "https://it.wikipedia.org/wiki?curid=2353358", "title": "Swill", "text": "Swill \u00e8 il primo album studio del gruppo pop punk statunitense Ten Foot Pole, pubblicato il 19 novembre 1993 sull'etichetta della band, la Ten Foot Records."}
{"id": "2353361", "revid": "36426", "url": "https://it.wikipedia.org/wiki?curid=2353361", "title": "Sant'Agostino (Brunelleschi)", "text": "Sant'Agostino attribuito a Filippo Brunelleschi, \u00e8 una delle statue argentee a tutto tondo della decorazione laterale sinistra dell'altare di San Jacopo della cattedrale di Pistoia, datati al 1400-1401.\nDescrizione.\nL'opera fa parte della decorazione laterale dell'altare che venne composta all'inizio del XV secolo da Lunardo di Mazzeo, Piero di Giovanni da Pistoia e i giovani delle loro botteghe, tra cui Brunelleschi stesso. Assieme alla statua a tutto tondo di \"San Giovanni evangelista\" e i due busti dei profeti \"Geremia e Isaia\", sempre attribuite a Brunelleschi, sono le opere pi\u00f9 antiche di Filippo che ci siano pervenute, oltre che l'unico saggio della sua arte di orafo, nella quale si applic\u00f2 in giovent\u00f9.\nL'opera \u00e8 caratterizzata da un inedito vigore espressivo, soprattutto nel volto con la composizione \"all'antica\" dei riccioli della barba, inoltre dialoga sapientemente con lo spazio circostante: il santo \u00e8 ritratto mentre regge un libro e, inclinandosi, si gira e guarda in alto a destra, verso il centro dell'opera dove si trova la statua di San Jacopo. Sebbene l'ancheggiatura e il disporsi ritmico delle pieghe del panneggio siano stilemi di influenza tardogotica, l'esecuzione \u00e8 elegante e raffinata, e la struttura corporea ben modellata e salda, che sembra preannunciare altre opere giovanili come il \"San Pietro\" di Orsanmichele."}
{"id": "2353364", "revid": "116265017", "url": "https://it.wikipedia.org/wiki?curid=2353364", "title": "Graffiti (archeologia)", "text": "Un graffito \u00e8 un disegno o un'iscrizione grafica, prevalentemente eseguita attraverso incisione su pietra, metallo, intonaco; generalmente in superfici durevoli.\nFin dall'antichit\u00e0 si usavano strumenti, anche rudimentali, quali scalpelli, chiodi, punteruoli, stiletti o altri utensili simili. Molti esempi di graffiti sono disegni astratti o simbolici, che svolgevano forse un ruolo di comunicazione concettuale prima dell'avvento della scrittura. La parola graffito deriva dal latino \"\"graphium\" :\" scalfittura, che trae la sua etimologia dal greco \"graph\u00e8in\" che significa: scrivere, disegnare o dipingere.\nGraffiti sono gi\u00e0 presenti nel paleolitico superiore, come nelle incisioni rupestri della Val Camonica; numerose le testimonianze giunteci dall'antichit\u00e0, dai fenici (il graffito della tomba d'Ahiram) all'impero romano (il Graffito di Alessameno) mentre, nel periodo paleocristiano e nell'alto Medioevo, graffiti sono presenti anche nelle lapidi funerarie. Il grado di complessit\u00e0 \u00e8 altamente variabile in dipendenza del tipo di graffito, e pu\u00f2 andare da una semplice incisione ad una pittura elaborata dei muri.\nStoria.\nI graffiti rivestono una grande importanza in archeologia: fanno parte, con i testi epigrafici, delle testimonianze scritte non letterarie e popolari, e spesso ci rivelano aspetti inediti delle societ\u00e0 che li hanno prodotti. Data la sua semplicit\u00e0, la tecnica del graffito \u00e8 stata praticata fin dall'antichit\u00e0 tracciandone i contorni con uno strumento appuntito. L'esistenza di graffiti nel paleolitico superiore \u00e8 confermata da una recente scoperta avvenuta in Egitto nel villaggio di Qurta, a circa 640\u00a0km a sud del Cairo. Alla stessa epoca appartengono i graffiti della Val Camonica, che costituiscono la collezione pi\u00f9 ampia di arte rupestre in Europa mentre i graffiti rupestri di Alta, nella contea di Finnmark, in Norvegia, sono databili tra il 4200 a.C. ed il 500 a.C. Numerosi esempi di graffiti ci sono giunti dall'antichit\u00e0: nella Valle dei Re in Egitto, nell'Agor\u00e0 di Atene o . Queste iscrizioni rivestono talvolta un'importanza storica che, lungi dall'essere aneddotica, comprova per esempio che i mercenari Cari hanno servito in Egitto nel VII secolo a.C.. Tra le rovine della citt\u00e0 di Efeso sono visibili lungo un sentiero dei graffiti che pubblicizzavano un bordello, illustrando graficamente dove e per quanto denaro si potevano trovare delle professioniste dell'amore.\nI graffiti di Pompei.\nSu molte mura dell'antica Pompei sono stati riconosciuti graffiti vecchi di due millenni, ben conservati dalla coltre di cenere e lapilli eruttata dal Vesuvio, che costituiscono una fonte importante e preziosa su tutti quegli aspetti di cui gli antichi autori non ci parlano (per esempio: i prezzi di derrate alimentari, di prostitute, del fitto di un negozio; la composizione etnica della popolazione; le lingue parlate e/o conosciute in citt\u00e0; il livello culturale della popolazione e la conoscenza di poeti e delle rispettive opere letterarie; la provenienza di servi e schiavi; l'humour ed il sarcasmo relativamente a fatti contingenti della vita quotidiana; nomi di persone; improperi e bestemmie rivolte a nemici ed oppositori; lodi ed invocazioni amorose rivolte ad amanti o a gladiatori; calcoli e conteggi; disegni infantili o caricaturali di personaggi togati, di gladiatori, di oscenit\u00e0, di quadrupedi, di navi, di apprestamenti militari, ecc.). Talora i graffiti testimoniano pure di precisi episodi dell'epoca; nella Casa dei Dioscuri c'\u00e8 un graffito, che si riferisce ad una violenta zuffa tra Pompeiani e Nocerini avvenuta nel 59 d.C. nell'anfiteatro di Pompei durante uno spettacolo di gladiatori, ove si legge:\nTra le rovine di Pompei non mancano graffiti dedicati ai gladiatori:\nmentre su una delle colonne del peristilio nella casa del Labirinto sono rappresentati due gladiatori ed i rispettivi graffiti, ove si legge:\nNella casa del Criptoportico un altro graffito raffigura un cane ed un asino, mentre nella parete nord dell'atrio della Villa dei Misteri \u00e8 visibile il graffito di un uomo che porta in testa una corona d'alloro e la sovrastante scritta: \"Rufus est\".\nI ritrovamenti di numerosi oggetti o riproduzioni a sfondo sessuale nel sito archeologico portarono al convincimento che il sesso fosse l'occupazione prevalente degli abitanti di Pompei, convinzione rafforzata dalla definizione del poeta Marziale che la definisce \"citt\u00e0 prediletta da Venere\". Numerosi (circa centoventi) sono i graffiti scoperti nelle \"cellae meretriciae\" del lupanare prossimo alle Terme Stabiane, nei quali sono illustrati o descritti molti aspetti della prostituzione a Pompei.\nIn un'altra iscrizione c'\u00e8 il riferimento ad una bella e raffinata mima nocerina, Novellia Primigenia, che ammali\u00f2 parecchi cuori inebriandone i sensi:\nDella bella nocerina, dotata di fascino e sensualit\u00e0, si parla anche in un altro graffito: \nNei graffiti pompeiani lo stile differisce dal latino erudito di Cicerone; essi potevano riguardare annunci elettorali, messaggi di sostenitori di sportivi o gladiatori, messaggi a contenuto personale, politico, religioso, erotico o pornografico, ecc. La loro semplicit\u00e0 fornisce un interessante spaccato sulla vita dell'epoca e riassume i desideri, gli interessi, la vita sessuale e vari aspetti della vita quotidiana. Avere la possibilit\u00e0 di vedere le parole di un individuo comune, che altrimenti sarebbe totalmente dimenticato, costituisce uno dei richiami di Pompei.\nQuesti graffiti sono redatti generalmente in latino volgare e forniscono numerose notizie ai linguisti come il livello di alfabetizzazione della popolazione, perch\u00e9 in questi testi sono presenti errori di ortografia o di grammatica. \u00c8 proprio grazie alla presenza di questi errori che questi testi forniscono degli indizi sul modo in cui il latino era pronunciato dai suoi locutori.\nAltre testimonianze.\nSi sa di numerosi altri esempi di graffiti antichi: graffiti maya a Tikal (in Guatemala), graffiti vichinghi nel sito archeologico di Newgrange, in Irlanda, scrittura runica, , nella basilica di Santa Sofia a Istanbul, in Turchia e altri ancora.\nGraffiti molto vecchi si trovano spesso nei luoghi riparati dalla luce e dall'umidit\u00e0, come le celle delle prigioni, le celle monastiche, le caserme, le stive delle barche, le cantine e le catacombe: i graffiti dei primi cristiani, nelle catacombe romane, sono un'importante fonte di documentazione. Ad esempio, la Torre della Lanterna a La Rochelle, in Francia, \u00e8 ricca di graffiti incisi nella pietra da marinai inglesi, spagnoli ed olandesi che sono stati imprigionati nella torre tra il XVII ed il XIX secolo. Alcuni mobili in legno, siano tavoli e banchi di scuola, siano le porte dei bagni pubblici, sono spesso incisi con iscrizioni.\nNumerose chiese romane sono incise con graffiti ricoperti subito dopo da uno strato d'intonaco. La chiesa di Moings ne \u00e8 un esempio.\nUn museo di antichi graffiti \u00e8 presente a Marsilly; in esso sono visibili copie di graffiti presenti nell'antistante chiesa di San Pietro e dei luoghi circostanti del dipartimento Charente Marittima.\nGraffiti moderni.\nNell'era digitale vengono chiamati \"graffiti\" anche le iscrizioni aggiunte alle transazioni di Bitcoin."}
{"id": "2353371", "revid": "767487", "url": "https://it.wikipedia.org/wiki?curid=2353371", "title": "Rev (Ten Foot Pole)", "text": "Rev \u00e8 il secondo album studio del gruppo pop punk statunitense Ten Foot Pole, pubblicato il 27 settembre 1994 su Epitaph Records. Si tratta dell'ultimo album con il cantante Scott Radinsky, prima che questo fosse costretto a lasciare la band per i suoi impegni nel baseball professionistico."}
{"id": "2353380", "revid": "1819976", "url": "https://it.wikipedia.org/wiki?curid=2353380", "title": "San Giovanni Evangelista (Brunelleschi)", "text": "San Giovanni Evangelista seduto attribuito a Filippo Brunelleschi, \u00e8 una delle statue argentee a tutto tondo della decorazione laterale sinistra dell'altare di San Jacopo della cattedrale di Pistoia, datati al 1400-1401.\nStoria e descrizione.\nL'opera fa parte della decorazione laterale dell'altare che venne composta all'inizio del XV secolo da Lunardo di Mazzeo, Piero di Giovanni da Pistoia e i giovani delle loro botteghe, tra cui Brunelleschi stesso. Assieme alla statua a tutto tondo di \"Sant'Agostino\" e i due busti dei profeti \"Geremia e Isaia\", sempre attribuite a Brunelleschi, sono le opere pi\u00f9 antiche di Filippo che ci siano pervenute, oltre che l'unico saggio della sua arte di orafo, nella quale si applic\u00f2 in giovent\u00f9.\nNon \u00e8 chiaro se l'evangelista raffigurato sia sicuramente san Giovanni Evangelista o un altro, per la mancanza di attributi univoci. L'opera \u00e8 caratterizzata da un inedito vigore espressivo, soprattutto nel volto con la composizione \"all'antica\" dei riccioli della barba, con l'espressione concentrata nella lettura del libro che tiene sulle ginocchia.\nLa struttura corporea ben modellata e salda, evidenziata dal molle ricadere del panneggio che, sebbene presenti qualche richiamo tardogotico come l'ampia falcata tra le ginocchia, si adagia sul corpo del santo con efficacia evidenziandone la struttura corporea sottostante. L'esecuzione \u00e8 elegante e raffinata e sembra preannunciare altre opere giovanili come il \"San Pietro\" di Orsanmichele."}
{"id": "2353383", "revid": "287204", "url": "https://it.wikipedia.org/wiki?curid=2353383", "title": "Lega Nazionale A 1947-1948 (hockey su ghiaccio)", "text": "La stagione 1947-1948 del campionato svizzero di hockey su ghiaccio ha visto campione l'HC Davos.In occasione dei Giochi olimpici invernali 1948 il campionato si \u00e8 disputato in un solo girone."}
{"id": "2353385", "revid": "1457847", "url": "https://it.wikipedia.org/wiki?curid=2353385", "title": "Mihail Marin", "text": "Si mise in luce in campo internazionale nel 1987 qualificandosi per il torneo interzonale di Szir\u00e1k, dove si classific\u00f2 11\u00ba su 18 partecipanti. Vinse tre volte il campionato della Romania: nel 1988, 1994 e 1999.\nHa partecipato con la squadra rumena a dieci olimpiadi degli scacchi dal 1988 al 2006, vincendo una medaglia di bronzo individuale alle olimpiadi di Salonicco 1988.\nTra i principali successi il primo posto, da solo o \"ex aequo\", nei seguenti tornei:\nNel 2005 ha fatto da secondo a Judit Polg\u00e1r nel Campionato del mondo FIDE di San Luis in Argentina (vinto da Veselin Topalov).\nMarin \u00e8 stato per molti anni editore della rivista \"Chess Extrapress\" ed \u00e8 autore di numerosi libri di scacchi di successo. Nel 2005 ha vinto il premio \"Book of the Year\" del sito \"ChessCaf\u00e9\" con il libro \"Learn from the Legends\". Jeremy Silman, anch'egli autore di libri di successo, ha scritto di quest'opera, - \"Non ricordo di aver letto un libro migliore negli ultimi vent'anni\".\nAltri libri di successo sono \"Secrets of Chess Defence\" (2003), \"Secrets of Attacking Chess\" (2005), \"Beating the Open Games\" (2007), \"A Spanish Opening Repertoire for Black\" (2007)\nIn italiano ha pubblicato:"}
{"id": "2353390", "revid": "1573940", "url": "https://it.wikipedia.org/wiki?curid=2353390", "title": "Squatina japonica", "text": "Lo Squatina japonica , appartiene al genere Squatina ed alla famiglia Squatinidae.\nAreale.\nVive nell'Oceano Pacifico Occidentale tra il 41\u00b0N ed il 19\u00b0N di latitudine. Pi\u00f9 precisamente abita le acque del Giappone, del Mar Giallo, della Corea, della Cina Settentrionale e delle Filippine.\nHabitat.\nPreferiscono vivere vicino ai fondali sabbiosi.\nAspetto.\nLe dimensioni massime registrate sono di 2 metri. La specie \u00e8 riconoscibile per alcune caratteristiche peculiari: pinne pettorali molto ampie separate da un secondo paio posto posteriormente, alette davanti alle radici lisce o poco ondulate, barbiglio semplice e spatolato. Presenta inoltre pieghe dermali ai lati della testa senza lobi. La punta pi\u00f9 arretrata delle pinne pelviche \u00e8 comunque molto avanzata rispetto alla prima pinna dorsale. Vi \u00e8 una coda ipocerca molto corta. Ci sono inoltre pi\u00f9 file di spine abbastanza grandi su tutto il dorso dalla testa alla prima dorsale, tra le due dorsali, sul muso e al di sopra degli occhi. Il corpo \u00e8 marrone nerastro, con piccoli puntini biancastri. Non vi sono ocelli.\nConservazione.\nLa specie \u00e8 considerata molto vulnerabile.\nRiproduzione.\nSi tratta di una specie ovovivipara.\nAlimentazione.\nSi nutrono principalmente di animali bentici, cio\u00e8 chevivono sul fondale.\nInterazioni con l'uomo.\nVengono catturati per l'alimentazione umana e per la produzione di pelle shagreen.\nReperti museali in Italia.\nUn interessante squalo ascritto a questa specie \u00e8 esposto alla galleria nazionale dei Selachoidei di Avellino (si tratta di un giovane esemplare tassidermizzato)."}
{"id": "2353394", "revid": "767487", "url": "https://it.wikipedia.org/wiki?curid=2353394", "title": "Unleashed (Ten Foot Pole)", "text": "Unleashed \u00e8 il terzo album studio del gruppo pop punk statunitense Ten Foot Pole, pubblicato l'11 marzo 1997 su Epitaph Records."}
{"id": "2353395", "revid": "125230670", "url": "https://it.wikipedia.org/wiki?curid=2353395", "title": "Nicol\u00e1s Lodeiro", "text": "Caratteristiche tecniche.\nLodeiro viene utilizzato prevalentemente da regista. Non fa del fisico la sua dote migliore, ma ha un piede sinistro preciso e potente ed \u00e8 in grado di calciare anche con il destro. \u00c8 dotato di un buon senso del gol, ma non \u00e8 molto rapido. \u00c8 un calciatore tecnico e abile sui calci piazzati. Nel 2011 all' Frank de Boer lo utilizza spesso come punta centrale a causa dei numerosi infortuni dei compagni di squadra. Grazie alla sua duttilit\u00e0 pu\u00f2 giocare anche come esterno di centrocampo.\nCarriera.\nClub.\nNacional.\nLodeiro \u00e8 stato notato dagli osservatori del Nacional nel 2001. Gli \u00e8 stato offerto un provino della durata di una settimana, superato dal calciatore. Si \u00e8 trovato quindi a giocare nelle giovanili del Nacional, con cui ha vinto diversi titoli, grazie anche al buon livello della squadra. Ha debuttato in prima squadra il 19 agosto 2007, nella partita contro il F\u00e9nix. Con il tempo, si \u00e8 affermato tra i titolari del Nacional ed ha messo a segno quattro reti nella Coppa Libertadores 2009. Il suo contratto ha la scadenza fissata nel 2011.\nAjax.\nA gennaio nel 2010, Lodeiro ha firmato un contratto con l'Ajax fino al giugno 2012. La sua prima partita con l'Ajax \u00e8 stata contro il FC Twente, il 7 febbraio. Ha segnato il suo primo gol con l'Ajax contro i Go Ahead Eagles il 25 marzo in KNVB beker. Dopo aver trascorso una stagione ai margini della squadra senza aver disputato alcuna partita, il 15 maggio vince l'Eredivisie nello scontro diretto vinto per 3-1 contro il Twente.\nIl 26 agosto torna a giocare subentrando a Christian Eriksen nella partita disputata contro il Vitesse e il 21 settembre gioca da titolare tutta la partita vinta per 1-3 contro il Noordwijk in Coppa d'Olanda. Il 2 novembre, subentrato ad Eriksen al minuto 81, segna il definitivo 4-0 nella sfida di Champions League contro la . A causa dei numerosi infortuni che affliggono la squadra gioca da titolare a partire dal 22 novembre in Olympique Lione-Ajax 0-0 di Champions League. Segna il suo primo gol in campionato il 3 dicembre in Ajax-Excelsior Rotterdam 4-1 al minuto 67 su azione personale. Si ripete l'11 febbraio 2012 nella vittoria per 0-2 contro il NAC Breda. Il 2 maggio, seppur non giocando, vince la sua seconda Eredivisie consecutiva con l'Ajax. Dopo oltre due mesi di assenza, torna in campo il 6 maggio in occasione di VVV-Venlo-Ajax 1-3. Conclude la stagione con sole 19 presenze e 3 gol totali.\nBotafogo.\nIl 19 luglio 2012 si trasferisce ufficialmente ai brasiliani del Botafogo a parametro zero, firmando un contratto di quattro anni.\nCorinthians.\nIl 29 giugno 2014 si trasferisce al Corinthians, firmando un contratto di 4 anni.\nSeattle Sounders.\nNel 2016 si trasferisce in America disputando il campionato MLS con i Seattle Sounders, per i quali mette a segno 4 reti in 13 partite nella stagione regolare; anche nei playoff ha un ottimo rendimento, mette a segno infatti altre quattro reti. Con gli americani vince sia la finale di conference sia la finalissima di MLS contro i Toronto di Sebastian Giovinco, in una partita lunga ed estenuante decisa ai rigori. La stagione successiva si conferma su buoni livelli, tra regular season e playoff segna 7 gol in 38 presenze portando i suoi ad un'altra finale Mls contro Toronto, che stavolta termina per\u00f2 con una sconfitta per 2-0. Inizia il 2018 segnando sia all'andata che al ritorno degli ottavi di finale di CONCACAF Champions League contro il Santa Tecla. Nel corso della stagione il suo rendimento va migliorando e realizza ben sei reti tra met\u00e0 luglio ed inizio settembre, aiutando la squadra a stabilire il nuovo record di nove vittorie consecutive in Major League Soccer, inoltre nel corso della stagione diventa il miglior assistman della storia del club, con 35 passaggi decisivi messi a segno. Nel 2019, a seguito di un'altra stagione disputata su ottimi livelli, vince nuovamente il campionato MLS.\nNazionale.\nCon l', Lodeiro ha partecipato al campionato sudamericano di categoria, nell'edizione del 2009, dove la sua selezione si \u00e8 classificata terza. Nella manifestazione ha segnato una doppietta contro la . Nella formazione uruguaiana, si \u00e8 alternato con Jonathan Urretaviscaya e Tabar\u00e9 Viudez. Ha inoltre preso parte al Mondiale Under-20 2009 disputatosi in Egitto.\nIl 14 novembre 2009 esordisce nella Nazionale maggiore, prendendo parte allo spareggio CONCACAF-CONMEBOL, valido per la qualificazione al Mondiale 2010, contro la . \u00c8 stato il primo giocatore espulso durante i Mondiali del 2010, nella partita contro la Francia, pochi minuti dopo essere subentrato. Segna il suo primo gol con la nazionale uruguayana il 23 giugno 2011, nell'amichevole contro l'Estonia, due giorni dopo la morte del padre. Viene convocato per la Confederations Cup 2013 e va segno nell'8-0 contro Tahiti; \u00e8 tra i convocati anche per il mondiale 2014. Viene convocato per la Copa Am\u00e9rica Centenario negli Stati Uniti, in cui scende in campo in tre occasioni. Inserito tra i preconvocati, viene poi escluso dalla lista definitiva dei 23 per il mondiale 2018."}
{"id": "2353397", "revid": "253269", "url": "https://it.wikipedia.org/wiki?curid=2353397", "title": "Jake Hoffman", "text": "Biografia.\nNasce il 20 marzo 1981 a Los Angeles, in California, figlio dell'attore Dustin Hoffman e della seconda moglie Lisa Hoffman. Ha tre fratelli: Rebecca (1983), Max (1984) e Alexandra (1987).\nHa debuttato giovanissimo al fianco del padre nel film \"Rain Man - L'uomo della pioggia\", ma \u00e8 principalmente conosciuto per aver interpretato il ruolo di Ben Newman, nella sua versione adulta, nel film del 2006 \"Cambia la tua vita con un click\" di Frank Coraci.\nNel 2010 \u00e8 di nuovo a fianco del padre nel film \"La versione di Barney\", di Richard J. Lewis."}
{"id": "2353399", "revid": "125244693", "url": "https://it.wikipedia.org/wiki?curid=2353399", "title": "Paid in Full", "text": ""}
{"id": "2353401", "revid": "119147416", "url": "https://it.wikipedia.org/wiki?curid=2353401", "title": "Shibuya kei", "text": "Lo \u00e8 un genere musicale nato dalla commistione tra musica elettronica e pop e appartenente alla categoria del J-pop. Il suo nome deriva dall'omonimo quartiere di Tokyo dove si \u00e8 sviluppato. \nConcettualmente gli esponenti del genere si propongono di operare una fusione consapevole e ragionata di ogni possibile influenza e stile musicale allo scopo di creare una sintesi musicale in cui convivano armonicamente elementi diversi.\nStile musicale.\nLo Shibuya kei pu\u00f2 essere grossolanamente suddiviso in precedente e successivo al 2001, anno dello scioglimento dei Pizzicato Five, principale riferimento musicale per il genere. Nell'ultimo periodo il genere sta nuovamente cambiando, assumendo nuove e differenti caratteristiche.\nPrimo periodo.\nIl primo periodo, svoltosi durante tutti gli anni novanta, si basa sul pop con un grosso recupero del sound e della moda Sixties, e vede come principali artisti il duo Pizzicato Five, i dj Cornelius e Fantastic Plastic Machine, la cantante Kahimi Karie ed il gruppo Cibo Matto. \nSecondo periodo.\nIl secondo periodo, che si \u00e8 svolto lungo gli anni 2000, si focalizza principalmente sulla musica elettronica e su elementi anni ottanta, ed \u00e8 portato avanti soprattutto dal duo Capsule, dal dj Cubismo Grafico, dagli YMCK e dalla cantante Kahimi Karie.\nUltimo periodo.\nA partire dagli anni Dieci del 2000, il genere si ripulisce gradualmente della grande ricchezza sonora che lo caratterizzava all'inizio e approda verso esiti sempre pi\u00f9 minimali pur restando in ambito elettronico come nel trio Perfume o arrivando all'unplugged e alla rinuncia agli strumenti in Kahimi Karie che nel corso degli anni si \u00e8 dimostrata la musicista pi\u00f9 longeva ed insieme sperimentatrice eterogenea di questo genere."}
{"id": "2353405", "revid": "298055", "url": "https://it.wikipedia.org/wiki?curid=2353405", "title": "Orrin", "text": ""}
{"id": "2353406", "revid": "767487", "url": "https://it.wikipedia.org/wiki?curid=2353406", "title": "Insider (Ten Foot Pole)", "text": "Insider \u00e8 il quarto album studio del gruppo pop punk statunitense Ten Foot Pole, pubblicato nel 1998 dalla Epitaph Records."}
{"id": "2353407", "revid": "486946", "url": "https://it.wikipedia.org/wiki?curid=2353407", "title": "Re Orrin", "text": ""}
{"id": "2353413", "revid": "1543377", "url": "https://it.wikipedia.org/wiki?curid=2353413", "title": "Wolfgang Stark", "text": "Carriera.\nEsordisce in Bundesliga nel 1997 e a soli due anni di distanza arriva la nomina ad arbitro internazionale. Proprio nel 1999 \u00e8 anche selezionato per l'importante manifestazione del Campionato mondiale di calcio Under-17 in Nuova Zelanda.\nNel 2001 debutta nella Coppa dei Campioni in occasione della partita PSV Eindhoven-Nantes, mentre nel 2002 \u00e8 promosso nella categoria Elite dei direttori di gara europei (quella pi\u00f9 elevata).\nNel 2007, al termine dell'ottavo di finale di Coppa dei Campioni tra Valencia ed Inter, deve assistere alla maxi-rissa scatenatasi tra i giocatori, che si sarebbe conclusa con le squalifiche di David Navarro (7 mesi), Nicol\u00e1s Burdisso e Maicon (6 turni), Carlos Marchena (4 turni), Iv\u00e1n C\u00f3rdoba (3 turni) e Julio Ricardo Cruz (2 turni).\nSuccessivamente viene convocato per il Mondiale Under-20 FIFA in Canada e, nel luglio 2007, viene chiamato a dirigere la semifinale Argentina-Cile, durante la quale commina sette cartellini gialli e due rossi ai cileni, che lo contesteranno pesantemente (assieme al pubblico), costringendolo ad uscire dal campo scortato dai gendarmi;\nSuccessivamente, nel 2008, dirige ai Giochi Olimpici di Pechino Costa d'Avorio-Argentina e Nigeria-Stati Uniti.\nNella UEFA Champions League 2008-2009 si segnala per aver arbitrato ben sette partite (record eguagliato) tra cui la semifinale di andata Barcellona-Chelsea.\nNell'ottobre 2009 giunge la convocazione per dirigere, per la seconda volta in carriera, al Mondiale Under 17 in Nigeria.\nViene ufficialmente selezionato tra i 30 direttori di gara del Campionato mondiale di calcio 2010 in Sudafrica, dove dirige tre partite: Argentina-Nigeria, Inghilterra-Slovenia e l'ottavo di finale Uruguay-Corea del Sud.\nAl termine della stagione 2009-2010 viene eletto dalla DFB miglior arbitro tedesco del campionato.\nNell'aprile 2011 ottiene per la seconda volta in carriera una semifinale di UEFA Champions League, dirigendo nell'occasione l'andata del \"Cl\u00e1sico\", tra Real Madrid e Barcellona. In seguito Andy Townsend, ex calciatore e ora opinionista tv, \u00e8 stato scambiato per Stark e aggredito la sera stessa fuori dallo stadio Bernab\u00e9u.\nNel novembre 2011 \u00e8 designato per dirigere una delle partite di ritorno degli spareggi per l'accesso a Euro 2012. Gli viene assegnato il match tra Portogallo e Bosnia.\nNel dicembre 2011 viene selezionato ufficialmente per gli Europei di calcio del 2012 in Polonia ed Ucraina.\nNell'aprile 2012 viene inserito dalla FIFA in una lista di 52 arbitri preselezionati per i Mondiali 2014.\nNel maggio 2012 \u00e8 designato dall'UEFA per la finale di Europa League, a Bucarest tra Atletico Madrid e Athletic Bilbao. Per il fischietto tedesco si tratta della prima finale a livello internazionale in assoluto della sua carriera.\nAgli Europei in Ucraina e Polonia il fischietto tedesco dirige due partita della fase a gironi: Polonia-Russia e Croazia-Spagna in cui viene criticato per la presunta non segnalazione di 2 rigori evidenti e un gol in netto fuorigioco, dopodich\u00e9 viene mandato a casa assieme ad altri tre colleghi dalla commissione UEFA prima della fase ad eliminazione diretta.\nNell'ottobre 2013 \u00e8 convocato dalla FIFA per il Campionato mondiale di calcio Under 17 2013. Nella circostanza, viene impiegato per due partite della fase a gironi e successivamente un quarto di finale.\nNel gennaio 2014 non rientra nel novero degli arbitri selezionati per Brasile 2014, venendo cos\u00ec eliminato al taglio finale.\nIl 31 dicembre 2014 viene ritirato dalle liste FIFA per raggiunti limiti di et\u00e0, dopo una carriera internazionale durata 16 anni.\nIl 20 maggio 2017 dirige la sua ultima gara in patria, terminando la propria carriera per decorrenza del limite d'et\u00e0 previsto dalle norme tedesche, fissato a 47 anni."}
{"id": "2353414", "revid": "287204", "url": "https://it.wikipedia.org/wiki?curid=2353414", "title": "Fed Cup 2009 Zona Americana", "text": "La Zona Americana (\"Americas Zone\") \u00e8 una delle 3 divisioni zonali nell'ambito della Fed Cup 2009. Essa \u00e8 a sua volta suddivisa in due gruppi (\"Group I, Group II\") formati rispettivamente da 6 e 9 squadre, inserite in tali gruppi in base ai risultati ottenuti l'anno precedente."}
{"id": "2353424", "revid": "1431409", "url": "https://it.wikipedia.org/wiki?curid=2353424", "title": "Jo\u00e3o Paulo di F\u00e1bio", "text": "Carriera.\nTra il 2002 e il 2004 ha militato con il Cagliari in Serie B. Nella stagione 2004-2005 ha giocato in Serie C1 con il ."}
{"id": "2353428", "revid": "36426", "url": "https://it.wikipedia.org/wiki?curid=2353428", "title": "Rotonda di Santa Maria degli Angeli", "text": ""}
{"id": "2353429", "revid": "256896", "url": "https://it.wikipedia.org/wiki?curid=2353429", "title": "Premio Abbiati della Critica Musicale Italiana", "text": ""}
{"id": "2353431", "revid": "287204", "url": "https://it.wikipedia.org/wiki?curid=2353431", "title": "Lega Nazionale A 1949-1950 (hockey su ghiaccio)", "text": "La stagione 1949-1950 del campionato svizzero di hockey su ghiaccio ha visto campione l'HC Davos.\nSpareggio (LNA-LNB).\nI GCK Lions sconfiggono l'HC Ambr\u00ec-Piotta 3-2 e restano in prima divisione."}
{"id": "2353432", "revid": "287204", "url": "https://it.wikipedia.org/wiki?curid=2353432", "title": "Joao Paulo Fabio", "text": ""}
{"id": "2353433", "revid": "287204", "url": "https://it.wikipedia.org/wiki?curid=2353433", "title": "Jo\u00e3o Paulo di Fabio", "text": ""}
{"id": "2353434", "revid": "287204", "url": "https://it.wikipedia.org/wiki?curid=2353434", "title": "Joao Paulo di Fabio", "text": ""}
{"id": "2353438", "revid": "177744", "url": "https://it.wikipedia.org/wiki?curid=2353438", "title": "Mercedes 24/100/140 PS", "text": "La 24/100/140 PS \u00e8 un'autovettura di gran lusso prodotta dal 1924 al 1926 dalla Casa tedesca Daimler Motoren Gesellschaft per il suo marchio automobilistico Mercedes. Dal 1926 al 1929 venne prodotta con il nuovo marchio Mercedes-Benz e con la denominazione Typ 630. Da tali modelli sono stati derivati anche i modelli 24/110/160 PS e le famose Mercedes-Benz Modell K.\nProfilo e caratteristiche.\nLa \"24/100/140 PS\" nacque innanzitutto per proporre un modello pi\u00f9 spinto e brillante rispetto alla paciosa 15/70/100 PS. Inoltre, tale nuovo modello poteva andare a riempire il vuoto lasciato fin dal 1918 con l'uscita di produzione della Mercedes 92/160 PS, autovettura con motore aeronautico.\nLa direzione del progetto relativo alla produzione della \"24/100/140 PS\" venne affidato a Ferdinand Porsche, in forze alla \"Daimler\" gi\u00e0 da un anno, sigla in codice del progetto: W9456.\nEgli part\u00ec da un telaio simile a quello montato sulla \"15/70/100 PS\", sul quale mont\u00f2 un nuovo motore da 6.3 litri, denominato M9456 e caratterizzato come nel caso del modello pi\u00f9 tranquillo dalla presenza di un compressore volumetrico Roots ad inserimento automatico in caso di affondo totale sul pedale dell'acceleratore.\nIl telaio prevedeva sospensioni ad assale rigido con molle a balestra di tipo cantilever, mentre l'impianto frenante, di tipo meccanico, agiva su entrambi gli assi. Al telaio era montato anche il cambio a 4 marce.\nLa Mercedes 24/100/140 PS.\nLe prestazioni di questa nuova vettura erano decisamente pi\u00f9 brillanti che non sulla \"15/70/100 PS\", poich\u00e9 la velocit\u00e0 massima raggiungibile era di 120\u00a0km/h. In ogni caso essa scendeva a 115\u00a0km/h in caso di versioni a passo particolarmente lungo che aumentava le dimensioni e quindi anche la massa della vettura.\nLe prime reazioni del pubblico erano di entusiasmo, confortate dalla presenza di una vettura decisamente pi\u00f9 prestante e dal comportamento pi\u00f9 brillante.\nMa ben presto la clientela cominci\u00f2 ad esigere prestazioni ancora pi\u00f9 alte: si era a quel punto alla vigilia della fusione tra \"Daimler\" e Benz.\nLa Mercedes-Benz Typ 630.\nA fusione avvenuta, uno dei primi aspetti che coinvolse la gamma, fu il cambiamento della denominazione di praticamente tutti i modelli, compresa la \"24/100/140 PS\", che mut\u00f2 il suo nome in \"Typ 630\". Siamo nel 1926 e la vettura venne inserita nella gamma del nuovo marchio, la Mercedes-Benz. Nel 1927, la \"Typ 630\" benefici\u00f2 di alcune migliorie telaistiche che interessarono il retrotreno e l'impianto frenante, il quale ricevette un servofreno di tipo pneumatico. Le prestazioni non mutarono, ma gi\u00e0 da tempo la Casa tedesca si era mossa per offrire delle versioni pi\u00f9 prestanti ad una clientela sempre pi\u00f9 esigente.\nLa Mercedes-Benz Typ 630 Modell K.\nSempre nel 1926, infatti, subito dopo la nascita della \"Mercedes-Benz\", ci si mosse per offrire qualcosa di ancor pi\u00f9 brillante e dal temperamento pi\u00f9 sportivo. Non si volle, almeno per il momento, incrementare ulteriormente la potenza del motore e si prefer\u00ec invece lavorare sulla massa del veicolo e sulla sua maneggevolezza. Tale obiettivo venne raggiunto mediante una semplice operazione: il passo del telaio venne drasticamente accorciato di 35 cm, dando luogo a quello che sarebbe divenuto noto come \"Modell K\" (\"K\" stava per \"Kurz\", che in tedesco significa \"corto\", riferendosi all'interasse accorciato).\nIn pratica si trattava di \"Typ 630\" a passo corto, e per questo pi\u00f9 leggere e meno goffe su strada. Le prestazioni migliorarono decisamente e si potevano superare anche i 140\u00a0km/h.\nIl successo dei Modelli K fu migliore rispetto a quello, non trascurabile, ma sicuramente migliorabile, della \"Typ 630\" e della \"24/100/140 PS\". Ma ancora una volta, i clienti cominciarono in breve tempo a pretendere di pi\u00f9.\nLa Mercedes-Benz 24/110/160 PS Modell K.\nFu cos\u00ec che stavolta divenne necessario lavorare sul motore. Il possente \"M9456\" ricevette significative migliorie, tali da portarne la potenza massima a 160\u00a0CV con compressore inserito. Nacque cos\u00ec il modello \"24/110/160 PS\", introdotto nel 1928 ed in grado di raggiungere i 145\u00a0km/h di velocit\u00e0 massima. Tale modello sostitu\u00ec il precedente \"Modell K\" da 140\u00a0CV e rimase in listino fino al 1929.\nLa Mercedes-Benz 24/110/160 PS Typ 630.\nSempre nel 1928, subito dopo l'introduzione della Modell K con motore da 160 CV, venne messa in listino anche una \"Typ 630\" equipaggiata dal nuovo motore. Tale versione andava ad affiancarsi alla \"Typ 630\" meno potente e rimasero entrambe in listino fino al 1929.\nFine carriera.\nNel 1929 l'intera produzione nata dal progetto \"W9456\" venne cancellata dai listini. Chi voleva una vettura d'impronta sportiva avrebbe comunque potuto contare sugli ancor pi\u00f9 estremi modelli S, SS, SSK ed SSKL utilizzati con successo anche nelle competizioni ed artefici di una epopea, mentre chi voleva una lussuosa vettura confortevole senza che fossero necessarie grandi prestazioni, avrebbe optato per la 770 Gr\u00f6\u00dfer Mercedes.\nAttivit\u00e0 sportive.\nLe qualit\u00e0 dinamiche dei modelli K spinsero i vertici della Casa ad approntare alcune versioni da gara da essi derivate. Nacquero cos\u00ec due modelli per impiego agonistico:"}
{"id": "2353439", "revid": "767487", "url": "https://it.wikipedia.org/wiki?curid=2353439", "title": "Ancona (Australia)", "text": "Ancona \u00e8 una cittadina dello Stato di Victoria, in Australia.\nIl suo nome deriva da Ancona in Italia, e sorge sull'omonima strada, l'Ancona Road, in una vallata della Contea di Mansfield; dista 156 km da Melbourne.\nStoria.\nNegli ultimi anni dell'Ottocento, Ancona era un villaggio minerario circondato da una florida area di miniere d'oro ed aveva una popolazione di pi\u00f9 di tremila abitanti. In quel periodo Ancona aveva un albergo ad uso dei minatori, di cui ancor oggi rimangono alcune strutture, ed un ufficio postale (aperto il 15 settembre 1905 e chiuso nel 1968).\nNel 1930, un incendio divampato nella zona del \"bush\" distrusse parte degli edifici."}
{"id": "2353442", "revid": "110157", "url": "https://it.wikipedia.org/wiki?curid=2353442", "title": "Bad Mother Trucker", "text": "Bad Mother Trucker \u00e8 il quinto album studio del gruppo pop punk statunitense Ten Foot Pole, pubblicato il 24 settembre 2002 da Victory Records."}
{"id": "2353444", "revid": "63727", "url": "https://it.wikipedia.org/wiki?curid=2353444", "title": "Mercedes-Benz Typ 630", "text": ""}
{"id": "2353445", "revid": "729019", "url": "https://it.wikipedia.org/wiki?curid=2353445", "title": "Desquamazione", "text": "La desquamazione consiste nella perdita dello strato superiore della pelle, spesso si mostra in associazione con eritema.\nEtimologia.\nLa parola deriva dal latino \"desquamare\", che significa \"raschiare le scaglie da un pesce\".\nPatologie correlate.\nSi mostra in concomitanza con le eruzioni cutanee sintomatiche del morbillo, c'\u00e8 anche desquamazione. La notiamo anche in casi di sindrome da shock tossico nell'occhio. La membrana di basamento epiteliale (la capsula del cristallino) racchiude completamente il cristallino stesso, perci\u00f2 la desquamazione su cellule semplicemente invecchiate \u00e8 impossibile e di conseguenza, per via della totale assenza di vasi sanguigni e di trasporto di metaboliti nell'area, non c'\u00e8 rimodellamento delle fibre n\u00e9 rimozione delle cellule degradate del cristallino. Per tutti questi motivi la desquamazione all'interno dell'occhio \u00e8 particolarmente critica.\nNei casi di desquamazione patologica lo strato corneo diventa pi\u00f9 spesso (un fenomeno chiamato ipercheratosi), imponendo alla pelle un aspetto secco e scagliato, ed i corneociti invece di essere eliminati singolarmente, vengono perduti in cluster (o gruppi) formando delle scaglie visibili..\nFisiologia.\nUn tipo di desquamazione non patologico si verifica durante il ricambio naturale della pelle, quando i corneociti, al termine di un movimento ascensionale che dura circa 14 giorni, scompaiono in modo impercettibile. In particolare durante l'attivit\u00e0 di desquamazione avviene la disgregazione della corneodesmosina, della desmogleina I e della desquamina\nCostituisce un elemento che regola le attivit\u00e0 autosterilizzanti della pelle"}
{"id": "2353447", "revid": "287204", "url": "https://it.wikipedia.org/wiki?curid=2353447", "title": "Lega Nazionale A 1948-1949 (hockey su ghiaccio)", "text": "La stagione 1948-1949 del campionato svizzero di hockey su ghiaccio ha visto campioni gli ZSC Lions.\nSpareggio (LNA-LNB).\nI GCK Lions sconfiggono l'HC Ambr\u00ec-Piotta 4-3 e restano in prima divisione."}
{"id": "2353448", "revid": "287204", "url": "https://it.wikipedia.org/wiki?curid=2353448", "title": "Eyes Open (album)", "text": ""}
{"id": "2353450", "revid": "466539", "url": "https://it.wikipedia.org/wiki?curid=2353450", "title": "Filippa Hamilton", "text": "Carriera.\nNata a Parigi, ma cresciuta a Biarritz in Francia, Filippa Hamilton \u00e8 di origine svedese: suo padre il conte Micha\u00ebl Palmstierna Hamilton, figlio del conte Ulph Hamilton e della baronessa Margaretha Palmstierna, ha ottenuto il diritto di essere riconosciuto come membro della nobilt\u00e0 svedese nel 1999. Per tale ragione anche Filippa \u00e8 formalmente indicata come contessa Filippa Palmstierna Hamilton.\nViene scoperta all'et\u00e0 di 15 anni dal fotografo francese Marc Hispard. Ad appena 16 anni la Hamilton viene scelta come testimonial della campagna pubblicitaria della Ralph Lauren relativa al profumo \"Romance\", fotografata da Bruce Weber. In seguito la modella avr\u00e0 l'onore di essere fotografata da Paolo Roversi, Mario Testino, Arthur Elgort, Inez van Lamsweerde, Terry Richardson e Gilles Bensimon. La modella ha anche lavorato per le campagne pubblicitarie di Balenciaga.\nLa modella \u00e8 apparsa per la prima volta sulla copertina di una rivista nel febbraio 2002, quando \u00e8 stata scelta per la copertina dell'edizione svedese di \"Elle\". In seguito la Hamilton ha conquistato le copertine di \"Vogue\" (edizione australiane, tedesche e spagnole), \"Marie Claire\" (Italia) ed altre.\nNel 2003 \u00e8 comparsa sul calendario Pirelli."}
{"id": "2353451", "revid": "1305772", "url": "https://it.wikipedia.org/wiki?curid=2353451", "title": "Eyes Open", "text": "Eyes Open (\"occhi aperti\" in lingua inglese) pu\u00f2 riferirsi a:"}
{"id": "2353452", "revid": "767487", "url": "https://it.wikipedia.org/wiki?curid=2353452", "title": "Love Exposure", "text": " \u00e8 un film del 2008, scritto e diretto da Sion Sono.\nHa vinto due premi al Festival di Berlino. \u00c8 uscito in Giappone il 31 gennaio 2009, mentre in Italia \u00e8 stato presentato in anteprima il 1\u00ba maggio 2009, al Far East Film Festival di Udine.\nTrama.\nYu Honda fa parte di una famiglia cattolica, in cui la madre \u00e8 devota all'immagine di Maria, della quale conserva una statua completamente bianca. La donna non fa mistero del suo affetto per tale figura religiosa di fronte al figlio Yu, che apprende dalle parole della madre che la compagna adatta a lui sar\u00e0 necessariamente una donna che ne incarner\u00e0 le qualit\u00e0. Dopo la morte della madre di Yu, il padre \u00e8 divenuto un prete. L'uomo si innamorer\u00e0 in seguito di un'altra donna dai comportamenti stravaganti, che irrompe durante una delle sue funzioni liturgiche affermando di voler conoscere il divino, tra la sua disperazione generale. Donna di carattere mutevole e capriccioso, vivr\u00e0 con il padre di Yu un rapporto altalenante, ondivago e surreale, lasciandolo e riprendendolo in amore numerose volte.\nCi\u00f2 induce l'uomo ad una sorta di disassociazione dalla Chiesa e dalla propria benigna personalit\u00e0, e comincer\u00e0 a tormentare Yu, obbligandolo a confessare i propri peccati, nonostante il ragazzo sia candido ed innocente, mettendolo perci\u00f2 in difficolt\u00e0 notevole. Yu, quindi, per accontentare il padre, inizia a desiderare il peccato e a concepire innumerevoli modi di commetterne, tra cui l'arte del Tosatsu (ovvero fotografare le mutandine delle ragazze, abilit\u00e0 acquisita in seguito all'allenamento con l'improbabile maestro Lloyd e i suoi discepoli) e in seguito, raggiante e felice per le sue attivit\u00e0 ritenute peccaminose, si confessa con il padre, facendolo indispettire. Quest'ultimo in seguito si separer\u00e0 da Yu, lasciandolo vivere da solo.\nLe attivit\u00e0 di Tosatsu di Yu proseguono in maniera ancora pi\u00f9 organizzata dopo l'incontro con un gruppo di teppistelli, Takahiro, Yuji (soprannominato \"cartellino\" per via della sua abitudine a portare i cartellini dei prezzi degli abiti con s\u00e9) e Senpai. Il ragazzo, sempre con il sorriso in bocca per via del piacere provato nel peccare, subisce una vera e propria prova di ingresso in un circolo di teppisti, che gli insegnano l'arte del combattimento e del taccheggio, senza tralasciare l'osservazione degli indumenti femminili.\nNel frattempo, muovendosi in una torrenziale quanto altalenante presentazione delle storyline parallele, facciamo la conoscenza di Yoko, una ragazza liceale disillusa e svogliata, che ha un pessimo rapporto con i mariti della donna che la accudisce, la quale non si rivela altri che l'amante del padre di Yu. La ragazza crede di detestare gli uomini a causa di un tentativo di stupro subito dal padre, e si ribella diventando un'esperta di arti marziali, non rinunciando a percuotere e malmenare tutti i ragazzi che trova per strada. Yoko \u00e8 appassionata di modelli musicali tipicamente occidentali, tipicamente donne del rock, con l'unica eccezione di Kurt Cobain, che adora.\nLa madre, nel frattempo, si prodiga nel farle conoscere \"un uomo pi\u00f9 eccitante di Kurt Cobain\", che altri non si rivela essere che Cristo. Le due donne celebrano cos\u00ec un sodalizio in cui oltre alla loro personale pratica religiosa, alquanto lasca e trasandata, si denota un desiderio di fuga, simboleggiato dai continui ritrovi in discoteca e dal continuo viaggiare in auto.\nYu, un giorno, decide di scommettere con Senpai e i suoi soci sulla migliore fotografia di Tosatsu mai fatta dal loro gruppo. Il ragazzo viene sconfitto da un'istantanea di Takahiro, e per punizione viene costretto a travestirsi da Sasori, emulando sostanzialmente una versione transessuale di se stesso. Yu trover\u00e0 comunque piacere in tutto ci\u00f2, ed uscir\u00e0 per un giro con i tre amici.\nYu, camminando, si imbatter\u00e0 in una ragazza che si sta battendo con una banda di punk. Yu aiuta la ragazza e ne conosce il nome: ella non \u00e8 altri che Yoko. Yu si innamora di Yoko dopo averle visto gli indumenti intimi a causa di una folata di vento, provocandogli un'erezione, la prima della sua vita.Yu, dopo aver notato la sua apparente devozione a Cristo, decide che si tratta della sua Maria, tanto desiderata per lui dalla madre. Yu bacia Yoko, non senza difficolt\u00e0, ed i due iniziano a desiderarsi da lontano, seppure Yoko non abbia idea del fatto che Sasori \u00e8 in realt\u00e0 Yu, dunque un ragazzo. Tutto ci\u00f2 si complica, in quanto la madre di Yoko va a vivere con il suo vecchio amante, ovvero il padre di Yu, ed i due ragazzi divengono fratellastri. Yoko nutre molto astio nei suoi confronti, sia a casa che a scuola, e lo ritiene uno scocciatore ed un pervertito. Yu continua a desiderare Yoko, travestendosi da Sasori ed organizzando piccoli appuntamenti all'insegna del disagio, tuttavia Yoko e Sasori riescono a scambiarsi i propri numeri telefonici.\nYoko telefona quando ne ha possibilit\u00e0 a Sasori/Yu, per avere qualche parola di conforto nei confronti del travaglio emotivo che vive per via della nuova famiglia a cui \u00e8 obbligata sottostare. Nel frattempo, torna in scena Aya Koike, una adepta di un'organizzazione religiosa settaria e losca, la Zero Church, che gestisce inoltre un traffico di cocaina e la rivendita di immagini religiose false a caro prezzo. La ragazza \u00e8 accompagnata da due adepte vestite di bianco, e la seguono nei suoi spostamenti nell'intento di osservare Yu e Yoko, poich\u00e9 desidera convertire l'intera famiglia di Yu alla Zero Church, ottenendone vantaggi economici dopo averne discusso con altri capi della setta.\nKoike, sempre accompagnata da un pappagallo verde, \u00e8 anch'essa una ragazza dal passato difficile: molestata dal padre e sottoposta a sevizie e a pregiudizi sul sesso e sulla moralit\u00e0, erompe in una serie di atti efferati, tra cui omicidi scolastici ed amputazione degli attributi del padre, incosciente a causa di un infarto. Koike \u00e8 una ragazza che dietro al sorriso cela il suo travaglio emotivo, e cercher\u00e0 di rubare l'amore di Yoko per Sasori/Yu fingendosi Sasori dopo essersi iscritta alla stessa scuola di Yu e Yoko. Dimostrando di saper prendere a pugni dei suoi scagnozzi che avevano fatto irruzione nell'edificio, Koike imbroglia Yu e confessa a Yoko di essere Sasori, ottenendo la sua stima ed il suo amore.\nKoike diventa una presenza fissa a casa Honda, e si dimostra una compagna per Yoko come un'aiutante per la famiglia. Yu \u00e8 messo a dura prova da ci\u00f2, che per la disperazione organizza un appuntamento con Yoko e le dimostra di essere la vera Sasori, ovvero suo fratellastro Yu. Yoko ne \u00e8 colpita oltre ogni pensiero e fugge disperata, sviluppando odio per Yu specialmente dopo aver conosciuto le attitudini del ragazzo, di cui Koike ha mostrato i CD contenenti i filmati di Tosatsu a tutta la scuola.\nKoike riesce cos\u00ec nell'intento di \"ricondizionare\" Yoko, facendola aderire alla Zero Church. Yu, per ritrovarla, far\u00e0 di tutto, dal partecipare ai festini erotici del Bukkake-Sha, in una cornice demenziale e surreale, oltre ad organizzare un rapimento di Yoko assieme a Senpai e compagni. Dopo averla prelevata, i due trascorrono del tempo al mare, ingabbiati in un pullman abbandonato, durante il quale Yoko terr\u00e0 un appassionato discorso relativo alla potenza dell'amore. Interverranno poi gli scagnozzi di Koike, i quali, minacciando di evirare Yu ridotto allo stremo, preleveranno Yoko e la rinchiuderanno all'interno delle loro strutture. Yu si prester\u00e0 al gioco di entrare all'interno della organizzazione diventando un perfetto sottomesso, solamente per ritrovare Yoko e aiutarla a vedere la luce della ragione.\nDopo aver constatato che anche la famiglia \u00e8 stata prelevata dalla setta di Koike, Yu \u00e8 deciso ad irrompere presso il suo quartier generale vestendosi da Sasori e portando una katana fornita da Senpai e gli altri. Non manca al suo arsenale una bomba, che gli \u00e8 stata fornita da uno dei maniaci del Bukkake-Sha. Dopo un travagliato ingresso, e l'uccisione di alcuni membri che l'hanno riconosciuto, Yu entra in una stanza dalle tinte completamente tenui e bianche, notando la famiglia di un tempo che pranza assieme a Koike. Yu, dopo un lungo scalpitare e lottare, riesce a far detonare la bomba, scatenando attacchi di panico e ansia sia in Yoko che in Koike, che nel marasma generale si suicida sorridendo e constatando che \u00e8 identica a Yu, trafiggendosi con la Katana e mormorando \"give it to me\", un mantra che il padre la costringeva a ripetere.\nAnche Yu perde il senno ed in un concitato rendez-vous, inizia a ridere febbrilmente. Yoko viene riportata a dei parenti, Yu viene confinato in un istituto psichiatrico dove \u00e8 libero di credersi Sasori. Yoko, nel frattempo, medita sul suo passato con Yu e capisce di amare il ragazzo, e non la sua incarnazione in Sasori. Per aiutarlo, si presenta all'istituto, dove con l'ausilio di un coltello spaventer\u00e0 i medici chiudendoli fuori dalla stanza di Yu. Egli \u00e8 recalcitrante e spaventato all'idea di non essere Sasori, e tremer\u00e0 visibilmente nel panico fino a quando Yoko, che confesser\u00e0 di amarlo gridando, non verr\u00e0 portata via dalla Polizia. Una volta solo, Yu rivive intensi flashback della sua vita con la madre, Maria e Yoko, e pronunciandone il nome si getta, dapprima trasognato e poi sicuro, lungo le scale.\nYu, libero dai panni di Sasori, fugge a perdifiato con l'intero personale dell'ospedale che si riversa su strada, inseguendo Yoko trasportata a bordo di un'auto, piangendo. Yoko capisce che Yu \u00e8 innamorato di lei, e facendo perdere la guida dell'auto al conducente, si ferma a met\u00e0 strada, aspettando che Yu la salvi rompendo il vetro laterale del veicolo, porgendole la mano, gesto a cui anche Yoko replicher\u00e0 con un vivo sorriso.\nProduzione.\nIn origine il film durava sei ore. I produttori della pellicola convinsero Sion Sono a tagliare il film, perch\u00e9 preoccupati del risultato commerciale. Sono fu costretto a ridurre il film a due ore, ma il risultato non lo soddisfece, quindi il film usc\u00ec nelle sale cinematografiche nella versione di quattro ore. L'idea del film venne a Sion Sono ricordando la sua amicizia con un uomo che amava fotografare mutandine."}
{"id": "2353457", "revid": "110157", "url": "https://it.wikipedia.org/wiki?curid=2353457", "title": "Subliminable Messages", "text": "Subliminable Messages \u00e8 il sesto album studio del gruppo pop punk statunitense Ten Foot Pole, pubblicato nel 2004 da Go-Kart Records. Il titolo si riferisce ad un bushismo, e significa in italiano pi\u00f9 o meno \"messaggi subliminabili\"."}
{"id": "2353462", "revid": "299089", "url": "https://it.wikipedia.org/wiki?curid=2353462", "title": "Siddhattha", "text": ""}
{"id": "2353463", "revid": "529641", "url": "https://it.wikipedia.org/wiki?curid=2353463", "title": "Add-Drop Multiplexer", "text": " \nUn Add-Drop Multiplexer o ADM \u00e8 un elemento di rete nei sistemi di trasmissione sincrona SDH/SONET e nelle reti ottiche di tipo WDM (in quest'ultimo caso si parla anche di Optical Add-Drop Multiplexer o OADM).\nPrincipio di funzionamento.\nQuesto tipo di apparato costituisce il tipico nodo di accesso alla rete multiplata, in quanto \u00e8 in grado di accettare in ingresso un segnale tributario e inserirlo direttamente in una trama multiplata (detta anche \"flusso aggregato\" o semplicemente \"aggregato\") verso la rete di telecomunicazione vera e propria. In modo simmetrico, l'apparato \u00e8 in grado di compiere l'operazione inversa in uscita, ossia prelevare un flusso tributario dalla trama aggregata e restituirlo nel suo formato originario verso l'utenza esterna.\nIl termine \"Add-Drop\" (ossia \"aggiungi-togli\") fa riferimento alle caratteristiche specifiche della multiplazione SDH/SONET e WDM, che consentono di spillare o inserire direttamente singoli tributari senza dover demultiplare o rimultiplare l'intero flusso aggregato. In questo modo, \u00e8 possibile inserire o estrarre flussi tributari in modo selettivo da qualsiasi nodo della rete, lasciando in configurazione \"passante\" tutti gli altri flussi tributari che non terminano sul nodo specifico. Questa caratteristica consente di far convergere in un unico elemento di rete, l'ADM, due funzionalit\u00e0 che, nelle reti plesiocrone, vengono normalmente svolte da due elementi di rete distinti: la funzione di terminale di linea (apparato di accesso alla rete) e la funzione di ripartitore (apparato di distribuzione in rete dei singoli tributari).\nNel caso di una rete SDH/SONET, il tributario pu\u00f2 essere un segnale PDH o dati (Ethernet, ATM eccetera) o, in modo ricorsivo, una trama SDH/SONET che deve essere multiplata in un aggregato SDH/SONET di gerarchia superiore.\nNel caso di una rete WDM, il tributario \u00e8 costituito da una singola lunghezza d'onda \u03bb. L'OADM, oltre a eseguire la multiplazione selettiva, pu\u00f2 inoltre aggiungere un'eventuale trasposizione in frequenza del tributario ottico allo scopo di evitare interferenze con le altre \u03bb presenti nel flusso aggregato. A seconda del tipo di tecnologia ottica utilizzata, l'OADM pu\u00f2 essere di tipo fisso, ovvero la componentistica consente di estrarre/aggiungere una lunghezza d'onda non modificabile, oppure di tipo programmabile: in quest'ultimo caso si parla di OADM riconfigurabile (\"Reconfigurable OADM\" o R-OADM).\nUtilizzo in rete.\nTipicamente, grazie alla capacit\u00e0 di gestire tributari passanti, gli ADM sono fisicamente collegati tra di loro secondo uno schema ad anello, consentendo cos\u00ec di realizzare una distribuzione di tipo multipunto senza dover ricorrere ad apparati pi\u00f9 complessi.\nNel caso delle reti SDH/SONET, \u00e8 possibile sfruttare le diverse gerarchie di multiplazione previste per creare strutture gerarchiche di anelli a bit-rate crescente, dove un anello di gerarchia superiore viene utilizzato per l'aggregazione di accessi distribuiti sugli anelli di gerarchia inferiore. In questo modo \u00e8 possibile realizzare reti di telecomunicazione ad alta scalabilit\u00e0 e a (relativamente) semplice espandibilit\u00e0 su pi\u00f9 livelli di distribuzione:\nLa possibilit\u00e0 di chiudere pi\u00f9 anelli indipendenti su un unico ADM rende inoltre particolarmente efficiente e scalabile l'aggregazione del traffico e l'interconnessione tra reti metro/regionali e le dorsali di distribuzione geografica nazionale o internazionale basate su \"cross-connect\".\nUno schema analogo si pu\u00f2 adottare anche per le reti WDM, dove in questo caso la gerarchia di multiplazione \u00e8 determinata dal numero massimo di \u03bb aggregabili."}
{"id": "2353469", "revid": "6923", "url": "https://it.wikipedia.org/wiki?curid=2353469", "title": "Ari Vatanen", "text": "Dopo la carriera rallystica ottenne numerose vittorie nei rally raid (tra cui tre Rally dei Faraoni, oltre alle quattro Dakar) e una Coppa del mondo rally raid.\nBiografia.\nGli inizi.\nVatanen \u00e8 nato e cresciuto nella Finlandia orientale. Nel 1970 a diciotto anni esordisce da professionista e quattro anni dopo prende parte per la prima volta al Mondiale nel Rally dei 1000 Laghi. Vince il British Rally Championship nel 1976 e nel 1980 con Peter Bryant e David Richards. Nel 1977, \u00e8 pilota privato della Ford Escort RS1800.\nPer la stagione 1979, firma il passaggio alla Rothmans Rally Team. Continuando con un RS1800, ha vinto al suo esordio al Rally dell'Acropoli 1980 ed \u00e8 diventato Campione del Mondo Rally nel 1981. Dal 1979 fino alla fine del 1981, ha avuto come co-pilota David Richards, che diventer\u00e0 poi presidente della Prodrive. Nella stagione 1982, Vatanen non riesce a difendere il proprio titolo prendendo parte a sole 3 gare, e nella stagione 1983 \u00e8 vincitore al Safari Rally al volante di una Opel Ascona.\nNel 1984, Vatanen passa al Team Peugeot con la Peugeot 205 T16. Dal Rally dei 1000 Laghi nel 1984 al Rally di Svezia nel 1985 vince 5 gare consecutive nel mondiale.\nL'incidente.\nVatanen and\u00f2 molto vicino alla morte dopo un incidente nel 1985 al Rally d'Argentina, a causa dell'eccessiva velocit\u00e0 perse il controllo della vettura e usc\u00ec di strada. Il suo copilota riport\u00f2 solo lievi contusioni, e Ari Vatanen dovette lasciare le gare per pi\u00f9 di un anno perch\u00e9 il suo sedile si era rotto e lui era stato scagliato all'interno dell'auto mentre questa rotolava gi\u00f9 per la scarpata. Il recupero dur\u00f2 18 mesi.\nIl rientro.\nDopo la guarigione, partecip\u00f2 per la prima volta alla Parigi-Dakar cogliendo subito la vittoria con la Peugeot 205 T16 nel 1987. Vatanen vinse questa competizione quattro volte, con la Peugeot nel 1987, 1989 e 1990, e con la Citro\u00ebn nel 1991. Molto probabilmente avrebbe vinto anche l'edizione del 1988, ma gli venne rubata l'auto proprio quando era il leader della corsa.\nCon la Peugeot, Vatanen ha vinto anche la Pikes Peak del 1988, dopo aver smesso di gareggiare nel Campionato Mondiale Rally nel 1986, a causa della scomparsa del Gruppo B, Vatanen rimase alla Peugeot permettendo con l'esperienza tratta dalla sua 205 T16 di creare la 405 T16 con almeno 600\u00a0CV (447\u00a0kW). Vatanen condusse la propria vettura alla vittoria nella cronoscalata, battendo il primato stabilito l'anno precedente da Rohrl; il suo record rimarr\u00e0 imbattuto per 7 anni.\nI suoi sforzi furono anche immortalati nel pluripremiato cortometraggio Climb Dance.\nVatanen scrisse l'autobiografia \"Every Second Counts\", precisando la sua vita e la sua carriera fino a quel punto. Fu pubblicata nel 1988.\nLa seconda parte di carriera e il ritiro.\nVatanen ha continuato a gareggiare nel Campionato Mondiale Rally, prendendo parte solo ad alcune gare, fino alla stagione 1998. Ha guidato per la Mitsubishi RALLIART in quattro eventi in Europa nel 1989 e in cinque nel 1990. Il suo miglior risultato con la Mitsubishi Galant VR-4 \u00e8 stato un secondo nel 1990 Rally dei 1000 Laghi. Dal 1992 al 1993 ha gareggiato per la Subaru in 11 eventi, giungendo secondo per tre volte, anche per l'esordio del primo evento Subaru Impreza in Finlandia. Ha corso successivamente con la Ford Escort finendo sul podio nel 1994 in Argentina e al Safari Rally del 1998; \u00e8 poi brevemente ritornato alla Subaru per l'ultima gara della stagione al Rally di Gran Bretagna, che segna il suo 100\u00ba Rally nel Mondiale.\nDopo il ritiro.\nIn seguito ai suoi anni di lavoro con un team di rally francese, nel 1993 si stabil\u00ec nel sud della Francia dove ha comprato una fattoria e una cantina. Ha sviluppato interesse per la politica e nel 1999 \u00e8 stato eletto al Parlamento europeo dalla lista del Partito di Coalizione Nazionale finlandese, nonostante abbia continuato a vivere in Francia.\nNel 2004 \u00e8 stato rieletto, ma questa volta nella lista dei conservatori francesi (Unione per un Movimento Popolare).\nLa fame di motori non l'aveva abbandonato e nel 2003 corse con la Nissan nella Parigi-Dakar finendo settimo. Ha anche fatto una comparsa nel 2003 al Rally di Finlandia con la Bozian Racing su Peugeot 206 WRC, chiudendo undicesimo. Nel 2004 e nel 2005, Vatanen ha partecipato alla Dakar con la Nissan, e nel 2007 ha fatto un altro tentativo con la Volkswagen.\nNel settembre 2008, Vatanen ha preso parte al Colin McRae Forest Stage Rally, una gara dello Scottish Rally Championship centrato a Perth, in Scozia. Il suo co-pilota \u00e8 stato ancora una volta David Richards e gareggiato nella stessa Ford Escort RS1800 sponsorizzata Rothmans che ha guidato nel 1981. Era uno di una serie di ex-campioni del mondo a prendere parte alla manifestazione in memoria di McRae, morto nel 2007.\nLa presidenza Fia.\nIl 10 giugno 2009 Vatanen conferm\u00f2 la sua intenzione di succedere a Max Mosley a capo della Fia nell'autunno 2009, con principale avversario l'ex amministratore delegato e direttore delle corse sportive Ferrari, Jean Todt. Ma nell'elezione del 23 ottobre 2009, la maggioranza del \"Consiglio Mondiale\" vot\u00f2 per il suo rivale.\nPalmar\u00e8s.\nRally Dakar.\nCon 4 successi e 50 vittorie di tappa, detiene il record di vittorie di tappa."}
{"id": "2353471", "revid": "110157", "url": "https://it.wikipedia.org/wiki?curid=2353471", "title": "Universit\u00e0 di Le\u00f3n", "text": "L'Universit\u00e0 di Le\u00f3n (\"Universidad de Le\u00f3n\" in spagnolo, \"Universid\u00e1 de Lli\u00f3n\" in leonese) \u00e8 un'universit\u00e0 con sede nella citt\u00e0 di Le\u00f3n, in Spagna.\nQuest'universit\u00e0 possiede due \"campus\", uno a Le\u00f3n e un altro a Ponferrada (provincia di Le\u00f3n), per un totale di oltre 10.000 studenti.\nL'Universit\u00e0 di Le\u00f3n prevede corsi di studi per facolt\u00e0 quali Economia, Diritto, Filologia, Storia, Ingegneria Industriale, Agraria, Veterinaria e Scienze Biologiche."}
{"id": "2353472", "revid": "74801", "url": "https://it.wikipedia.org/wiki?curid=2353472", "title": "William Thomas Tutte", "text": "Durante la seconda guerra mondiale egli riusc\u00ec a penetrare in uno dei maggiori sistemi di cifratura tedeschi, risultato che ebbe una significativa influenza sullo sbarco nel continente europeo da parte degli Alleati. William Tutte inoltre ottenne un notevole numero di risultati matematici significativi, tra i quali alcuni fra i risultati fondamentali per la matematica combinatoria e la teoria dei grafi. Successivamente egli assunse la cittadinanza canadese.\nBiografia.\nFiglio di un giardiniere, a 18 anni inizi\u00f2 a studiare chimica al Trinity College della University of Cambridge. Da studente lavor\u00f2 sul problema della quadratura del quadrato.\nAllo scoppio della seconda guerra mondiale il suo tutore gli sugger\u00ec di iscriversi alla Government Code and Cipher School (Scuola di Stato per la crittografia), cosa che egli fece nel maggio del 1941. William Tutte lavor\u00f2 a Bletchley Park come decifratore. Egli riusc\u00ec a ricostruire la struttura della macchina cifratrice Lorenz SZ 40/42 (nome in codice \"Tunny\") che era utilizzata per la trasmissione di messaggi fra le autorit\u00e0 militari tedesche di alto livello gerarchico, utilizzando solo un lungo messaggio, trasmesso due volte ed intercettato da un centro di ascolto radio inglese. Le sue deduzioni consentirono anche la costruzione della macchina decifratrice Colossus, appositamente realizzata per la decifratura dei messaggi trasmessi con il sistema Lorenz.\nNel 1948 William ottenne il dottorato in matematica a Cambridge sotto la supervisione di Shaun Wylie che aveva anch'egli lavorato a Bletchley Park su \"Tunny\".\nDal 1948 al 1962 egli insegn\u00f2 matematica all'Universit\u00e0 di Toronto.\nGran parte del suo lavoro successivo si svolse all'Universit\u00e0 di Waterloo a Waterloo in Canada, presso la quale si stabil\u00ec nel 1965 e dove rimase fino al 1985. Egli fu determinante nella fondazione del Dipartimento di Combinatoria ed Ottimizzazione presso quella Universit\u00e0.\nLa sua carriera di matematico si \u00e8 concentrata sulla matematica combinatoria e in particolare sulla teoria dei grafi, per la quale egli \u00e8 considerato come colui che pi\u00f9 ha contribuito a organizzarla nella sua forma moderna, e sulla teoria delle matroidi, alla quale ha dato profondi contributi. Egli fu l\"'editor in chief\" del periodico \"The Journal of Combinatorial Theory\" alla sua nascita e fece parte dei comitati redazionali di parecchi altri periodici della ricerca matematica.\nTra i suoi risultati nella teoria dei grafi vi sono:\nEgli confut\u00f2 la \"Tait's conjecture\" utilizzando la teoria nota come \"Tutte's fragment\". La dimostrazione finale del teorema dei quattro colori utilizza uno dei suoi primi lavori. Il grafo polinomiale che egli chiam\u00f2 il \"dicromato\" \u00e8 divenuto famoso ed importante con il nome di \"Tutte polynomial\", e serve quale prototipo di invarianti combinatorie che sono comuni a tutte le invarianti che soddisfano una specifica legge di riduzione.\nNella teoria delle matroidi William Tutte scopr\u00ec il sofisticato teorema di omotopia e diede inizio allo studio dei gruppi catena e delle matroidi regolari, raggiungendo alcuni importanti risultati.\nEgli fu socio della Royal Society di Londra e della Royal Society of Canada."}
{"id": "2353478", "revid": "1873017", "url": "https://it.wikipedia.org/wiki?curid=2353478", "title": "Chiesa del Carmine (Lecce)", "text": "La chiesa del Carmine, insieme all'adiacente convento dei Carmelitani, \u00e8 un complesso architettonico di Lecce.\nStoria.\nI carmelitani giunsero a Lecce nel 1481, occupando una chiesa posta fuori dalle mura, nei pressi di Porta San Biagio. Nel 1546, in seguito ad un evento sismico, i frati abbandonarono il vecchio complesso e si insediarono all'interno delle mura nella chiesa di san Nicola, che i carmelitani dedicarono alla Madonna del Carmelo. In quel luogo costruirono il nuovo monastero e successivamente eressero l'attuale chiesa, la cui prima pietra venne posta il 15 luglio 1711.La chiesa fu realizzata su disegno dell'architetto Giuseppe Cino che vi lavor\u00f2 sino al 1722, anno della morte. Fu portata a termine nel 1737 grazie all'intervento di Mauro Manieri.\nDescrizione.\nEsterno.\nLa facciata della chiesa, realizzata dal Cino fra il 1711 e il 1717, \u00e8 divisa in tre ordini sovrapposti e presenta una grande ricchezza di fregi e decori.\nIl primo ordine \u00e8 ritmato da quattro nicchie ricavate simmetricamente ai lati del portale; quest'ultimo possiede un timpano curvilineo che accoglie, entro una ghirlanda di fiori, la figura della Madonna del Carmine. Nelle nicchie si stagliano le monumentali statue dei carmelitani sant'Angelo da Gerusalemme e sant'Alberto degli Abati e dei profeti Elia ed Eliseo.Nel secondo ordine, che riprende i ritmi compositivi dell'ordine inferiore, \u00e8 incastonato un finestrone centrale affiancato da due nicchie occupate dalle statue di santa Teresa d'Avila e santa Maria Maddalena de' Pazzi, attribuite, come quelle del piano inferiore, a Mauro Manieri.Il terzo ordine, raccordato al secondo da volute mistilinee, si conclude con un frontone di ispirazione classica.\nInterno.\nL'interno presenta un corpo longitudinale ellittico innestato ad un transetto non sporgente sul quale si apre un profondo coro a terminazione piatta. La pianta, con chiari riferimenti biblici, riproduce la forma del piede umano. Al centro dell'area presbiteriale si innalza una svettante cupola decorata esternamente con maioliche a squame verdi e bianche.\nLungo il perimetro della navata si aprono tre cappelle per lato, arricchite da altari barocchi disegnati da Mauro Manieri e realizzati tra il 1731 e il 1737.Lato sinistro: il primo altare, dedicato a sant'Elia profeta, fu ultimato nel 1736 ed espone una pala del santo; il secondo altare \u00e8 dedicato all'Addolorata e accoglie una statua lignea del \"Cristo alla Colonna\", dello scultore gallipolino Gesuino Vespasiano del 1618, e una tela raffigurante la \"Vergine dei sette dolori\"; il terzo altare \u00e8 dedicato alla Madonna Annunziata ed \u00e8 corredato da una tela di Serafino Elmo dell'Annunciazione della B.V. Maria.Lato destro: procedendo dall'ingresso, il primo altare \u00e8 dedicato a san Michele e possiede un altorilievo in terracotta argentata riproducente l'Arcangelo Michele; segue il secondo altare sul quale \u00e8 collocato un reliquiario del XVII secolo del giureconsulto Vincenzo M. Perrone; il terzo altare di santa Teresa del Bambin Ges\u00f9 ospita una statua in cartapesta di Giuseppe Manzo.\nIn chiave all'arco trionfale campeggia il dipinto raffigurante l\"'Eterno Padre\" mentre nel soffitto a lacunari lignei intagliati e dorati \u00e8 incastonata la tela della \"Vergine del Carmelo con san Simone Stock\".\nNel braccio sinistro del transetto si ammira il pregevole altare della Purificazione della Beata Vergine Maria che ospita le statue in pietra degli \"Evangelisti\", un'antica statua lignea della \"Vergine del Carmelo\" e una tela della \"Presentazione della Vergine al Tempio\". Inoltre sono presenti gli altari del \"Crocifisso\" e dei \"Santi Nicola e Antonio Abate\".\nNel braccio destro \u00e8 situato l'altare di san Francesco di Paola, con statua del santo in cartapesta realizzata nel 1856, e altri due altari dedicati a sant'Anna, con tela raffigurante la \"Sacra Famiglia con sant'Anna e san Gioacchino\", e alla Trinit\u00e0. \nNel presbiterio \u00e8 situato l'altare maggiore ad andamento concavo, costruito per volont\u00e0 della famiglia Sambiasi, cos\u00ec come rivela il loro stemma. Dietro l'altare si apre il profondo coro, dalla volta lunettata, percorso da paraste corinzie scanalate. Lungo le pareti del coro sono presenti numerosi dipinti: l\"'Annunciazione della Vergine\", \"Sant'Orsola con le compagne\", la \"Crocifissione\", \"Sant'Oronzo\", \"Santa Irene\" di Serafino Elmo, \"Sant'Onofrio\", \"San Giovanni Battista\", \"I Profeti Elia ed Eliseo\" realizzati nel 1591 ed altre tele.\nNotevole \u00e8 il dipinto inserito nella cassettonatura lignea del soffitto, denominato \"La Vergine consegna lo scapolare a san Simone Stock\", opera giovanile del pittore napoletano Paolo Finoglio. Allo stesso pittore \u00e8 attribuibile un \"Trionfo di sant'Orsola\" collocato inizialmente nel coro di questo stesso edificio, oggi conservato presso il Museo Diocesano di Lecce."}
{"id": "2353484", "revid": "62004", "url": "https://it.wikipedia.org/wiki?curid=2353484", "title": "Christian Vandevelde", "text": ""}
{"id": "2353494", "revid": "23709396", "url": "https://it.wikipedia.org/wiki?curid=2353494", "title": "Capo d\u2019Armi", "text": ""}
{"id": "2353498", "revid": "1765139", "url": "https://it.wikipedia.org/wiki?curid=2353498", "title": "Milano (disambigua)", "text": ""}
{"id": "2353505", "revid": "574302", "url": "https://it.wikipedia.org/wiki?curid=2353505", "title": "Central Ohio Film Critics Association Awards", "text": "La Central Ohio Film Critics Association \u00e8 un'associazione di critici cinematografici, composta da membri provenienti da Columbus (Ohio) e dai suoi dintorni. Fondata nel 2002, \u00e8 presieduta da un totale di 25 critici di ambito televisivo o giornalistico.\nPremi.\n, la societ\u00e0 assegna periodicamente premi noti come COFCA Awards, in una cerimonia tenutasi ogni anno a gennaio.\nI premi, destinati ad onorare le eccellenze cinematografiche anno dopo anno, sono tra i pi\u00f9 recenti riconoscimenti della settima arte e successivi solo ai Phoenix Film Critics Society Awards (2000) e ai Washington DC Area Film Critics Association Awards (2002)\nCategorie.\nPremi attuali.\nLe categorie premiate sono le seguenti (tra parentesi, sono indicate la date di creazione)\nPremi non pi\u00f9 assegnati.\nNella lista seguente troviamo i premi non pi\u00f9 assegnati."}
{"id": "2353506", "revid": "104458", "url": "https://it.wikipedia.org/wiki?curid=2353506", "title": "Markus Eberle", "text": "Biografia.\nCarriera sciistica.\nStagioni 1987-1998.\nSpecialista delle prove tecniche originario di Riezlern, Eberle debutt\u00f2 in campo internazionale in occasione dei Mondiali juniores di Hemsedal/S\u00e4len 1987 e nella stagione 1990-1991 si aggiudic\u00f2, a pari merito con il tedesco Tobias Barnerssoi, la Coppa Europa. All'inizio della stagione seguente, il 17 dicembre 1991, ottenne il primo piazzamento in Coppa del Mondo nello slalom speciale di Madonna di Campiglio, dove fu 18\u00ba.\nFino alla stagione 1992-1993 gareggi\u00f2 per l'Austria, mentre dalla stagione 1993-1994 rappresent\u00f2 la Germania. Esord\u00ec ai Campionati mondiali a Sestriere 1997, dove non complet\u00f2 n\u00e9 lo slalom gigante n\u00e9 lo slalom speciale, e ai Giochi olimpici invernali a : anche in quel caso non complet\u00f2 n\u00e9 lo slalom gigante n\u00e9 lo slalom speciale.\nStagioni 1999-2004.\nIn Coppa del Mondo ottenne il suo miglior risultato con il 4\u00ba posto conquistato nello slalom speciale di Park City del 22 novembre 1998; nella stessa stagione ai Mondiali di Vail/Beaver Creek 1999 si classific\u00f2 23\u00ba nello slalom gigante e non concluse lo slalom speciale. L'anno dopo nella rassegna iridata di Sankt Anton am Arlberg 2001 fu 14\u00ba nello slalom speciale, mentre ai XIX Giochi olimpici invernali di , sua ultima presenza olimpica, non complet\u00f2 la prova di slalom speciale cos\u00ec come al suo congedo iridato, Sankt Moritz 2003.\nDisput\u00f2 la sua ultima gara in Coppa del Mondo a Shigak\u014dgen l'8 marzo 2003, classificandosi 19\u00ba in slalom speciale; continu\u00f2 a prendere parte a competizioni minori (gare FIS, campionati nazionali) fino al definitivo ritiro avvenuto in occasione dello slalom speciale dei Campionati svizzeri 2004, disputato il 21 marzo a Sankt Moritz e non completato da Eberle.\nCarriera da allenatore.\nDopo il ritiro \u00e8 divenuto allenatore nei quadri della Federazione sciistica della Germania."}
{"id": "2353507", "revid": "1305772", "url": "https://it.wikipedia.org/wiki?curid=2353507", "title": "Terremoto del 1997", "text": ""}
{"id": "2353509", "revid": "121691188", "url": "https://it.wikipedia.org/wiki?curid=2353509", "title": "Franco La Cecla", "text": "Biografia.\nProfessore di Antropologia Visiva alla NABA di Milano. Ha insegnato antropologia culturale all'Universit\u00e0 di Bologna, all'Universit\u00e0 di Palermo (facolt\u00e0 lettere e filosofia), IUAV di Venezia, Universit\u00e0 della California a Berkeley, Universit\u00e0 di Verona (Scienze dell'Educazione), all'\u00c9cole des Hautes \u00c9tudes en Sciences Sociales di Parigi, alla Universidad Politecnica de Barcelona (UPC) all'Universit\u00e0 Vita-Salute San Raffaele di Cesano Maderno, all'Scuola politecnica federale di Losanna (EPFL). \u00c8 consulente del RPBW (Renzo Piano Building Workshop) ed \u00e8 stato consulente di Barcelona Regional per l'impatto del progetto della Torre La Sagrera sul tessuto sociale della citt\u00e0.\nNei suoi lavori ha affrontato a pi\u00f9 riprese il tema dell'organizzazione dello spazio contemporaneo tra localismo e globalizzazione, rivolgendosi in particolare alle soglie, e ai confini tra le culture. Ha fondato nel 2005 a Londra ASIA (Architecture Social Impact Assessment), un'agenzia per valutare l'impatto sociale delle opere di architettura e di urbanistica. In collaborazione con la Cineteca di Bologna ha creato un progetto quinquennale di censimento mondiale degli archivi di filmati sull'emigrazione italiana. Insieme al regista Stefano Savona ha realizzato alcuni documentari sull'emigrazione siciliana in Tunisia (Sicilia, Tunisia, un confine di specchi, 2003) e sull'impatto delle nuove tecnologie sulla vita quotidiana in India (Gestualit\u00e9s portables, 2005) per il Centre Pompidou di Parigi. Per gli speciali del TG1 ha realizzato il documentario \"I mari dentro\" sulla comunit\u00e0 di pescatori di Terrasini emigrata a Gloucester, Massachusetts (2009) che ha vinto il premio Coast Culture del San Francisco Ocean Film festival (febbraio 2010).\nHa ideato e diretto alcuni festival in Sicilia, GAIA, CREOLA e organizzato alcune mostre per Pitti a Firenze, tra cui \"Perfetti e Invisibili, l'immagine dell'infanzia nei media\".\nInsieme a Gianni Gebbia (sax), Diego Spitaleri (piano), Giorgia Meli (voce) ha messo in scena \"Lasciami\" al Festival di Letteratura di Mantova (2009). Collabora stabilmente con \"la Repubblica\", \"Avvenire\", \"Il Sole 24 ORE\"."}
{"id": "2353511", "revid": "2373", "url": "https://it.wikipedia.org/wiki?curid=2353511", "title": "Vymanika-Shastra, i 32 segreti", "text": ""}
{"id": "2353512", "revid": "99732456", "url": "https://it.wikipedia.org/wiki?curid=2353512", "title": "Lago Conguill\u00edo", "text": "Il lago Conguill\u00edo \u00e8 situato nella regione cilena dell'Araucania nel Parco nazionale di Conguill\u00edo nella cordigliera delle Ande."}
{"id": "2353514", "revid": "122815736", "url": "https://it.wikipedia.org/wiki?curid=2353514", "title": "Messa arcaica", "text": "Messa Arcaica (titolo completo Messa arcaica, composizione per soli, coro e orchestra) \u00e8 una messa di Franco Battiato che fece il suo debutto nel 1993 e fu successivamente registrata nel 1994. Fu pubblicata dalla EMI, prodotta da Enrico Maghenzani, e registrata ai Logic Studio di Milano.\nLa prima, della quale esiste un'edizione video, si tenne il 24 ottobre 1993 alla Basilica superiore di Assisi. Il giorno precedente, alla Basilica di San Bernardino (L'Aquila), vi fu l'anteprima.\nVentiquattro anni dopo, nel settembre 2017, venne riproposta al Teatro Greco di Catania. Fu l'ultimo concerto di Battiato, prima del suo ritiro dalla scena musicale e televisiva."}
{"id": "2353523", "revid": "110157", "url": "https://it.wikipedia.org/wiki?curid=2353523", "title": "Peace thru Vandalism/When in Rome Do as the Vandals", "text": "Peace thru Vandalism/When in Rome Do as the Vandals \u00e8 una raccolta del gruppo punk band statunitense The Vandals, pubblicata inizialmente nel 1989 dalla Restless Records e in seguito ripubblicata dalla Time Bomb Recordings, etichetta di Mike Ness dei Social Distortion.. Si tratta di una ripubblicazione su CD del primo EP della band, \"Peace thru Vandalism\", e del primo LP, \"When in Rome Do as the Vandals\". La versione della Restless ha per prime le tracce di \"When In Rome Do as The Vandals\", mentre quella della Time Bomb presenta le tracce in ordine cronologico.\nBrent Turner \u00e8 accreditato come bassista in \"When in Rome Do as the Vandals\", sebbene al tempo della registrazione dell'album il bassista della band fosse Chalmer Lumary. In ogni caso Lumary \u00e8 nominato nei crediti come bassista ufficiale."}
{"id": "2353529", "revid": "287204", "url": "https://it.wikipedia.org/wiki?curid=2353529", "title": "Central Ohio Film Critics Association Award per il miglior attore", "text": "Il Central Ohio Film Critics Association Award per il miglior attore (Best Actor) \u00e8 un premio assegnato annualmente nel corso dei Central Ohio Film Critics Association Awards.\nNelle edizioni del 2004 e del 2005 il riconoscimento al miglior interprete maschile e alla migliore interprete femminile sono stati riuniti in un'unica categoria,\nmiglior performance da protagonista (Best Lead Performance).\nVincitori e candidati.\nI vincitori sono indicati in grassetto."}
{"id": "2353530", "revid": "92920", "url": "https://it.wikipedia.org/wiki?curid=2353530", "title": "Hall &amp; Oates", "text": "Hall &amp; Oates \u00e8 un duo musicale pop rock statunitense nato nel 1969 a Filadelfia e formato dal cantante Daryl Hall ed il musicista e produttore John Oates.\nStoria.\nLa formazione raggiunse l'apice del successo tra la fine degli anni settanta e la met\u00e0 degli anni ottanta specializzandosi in un mix di pop rock e rhythm and blues da loro stessi definito \"Rock and soul\". Sono conosciuti principalmente per aver piazzato sei singoli al numero uno della Billboard Hot 100: \"Rich Girl\", \"Kiss on My List\", \"Private Eyes\", \"I Can't Go for That (No Can Do)\", \"Maneater\" e \"Out of Touch\". Raggiunta la Top 40 singoli per l'ultima volta nel 1990, il gruppo spar\u00ec lentamente dalle classifiche.\nTuttora in attivit\u00e0, continuano a produrre nuovo materiale ed a suonare con successo in tourn\u00e9e. Complessivamente il progetto Hall &amp; Oates ha posizionato 34 singoli nella Billboard Hot 100 e venduto 60 milioni di album in tutto il mondo."}
{"id": "2353532", "revid": "192549", "url": "https://it.wikipedia.org/wiki?curid=2353532", "title": "Marash", "text": ""}
{"id": "2353539", "revid": "767487", "url": "https://it.wikipedia.org/wiki?curid=2353539", "title": "Una magnum per McQuade", "text": "Una magnum per McQuade (\"Lone Wolf McQuade\") \u00e8 un film del 1983 diretto da Steve Carver, con Chuck Norris, David Carradine e Barbara Carrera.\nTrama.\nJ.J. McQuade, un Texas Ranger, ha una figlia, separato dalla moglie. Considerato uno dei migliori ranger del Texas, McQuade \u00e8 alle prese con Rawley Wilkes, uno spietato criminale e trafficante d'armi, capo di una organizzazione criminale in combutta con Falcon, un boss della mafia messicana. Il ranger comincia una missione senza sosta, durante la quale viene affiancato da Tyler, un'agente appartenente all'FBI di e da un agente del DPS Kayo. McQuade cattura un criminale al corrente degli affari di Wilkes, e chiede aiuto a un suo amico, Dakota, un ranger in pensione, di tenerlo d'occhio. Ma Wilkes, capito le intenzioni del ranger, gli organizza un agguato, uccidendo sia l'amico che il testimone. McQuade, nel frattempo si \u00e8 innamorato di Lola, la compagna di Rawley e , anche se estromesso dal caso, \u00e8 deciso a non arrendersi, ma Rawley, come ultima mossa gli rapisce la figlia.\nMcQuade, non potendo contare sui membri del suo distretto, decide di andare a riprendersi sua figlia insieme a Kayo e all'agente federale. Saranno aiutati da Falcon, l'ex socio di Wilkes, che vuole vendicarsi e nel contempo recupera le sue armi. I tre, armati fino ai denti, compiono un'azione di forza nel Quartier generale di Wilkes ed eliminano tutti i suoi scagnozzi. Una volta ripresa la figlia, McQuade e Wilkes ingaggiano un feroce combattimento di arti marziali, al termine del quale il ranger riesce ad ottenere la meglio. Wikes, nel tentativo di uccidere Mc Quade, uccide per sbaglio Lola, e a sua volta viene ucciso dal ranger, che torna a casa col corpo della donna, insieme alla figlia.\nProduzione.\nIl film part\u00ec con un budget di 5 milioni di dollari, e venne prodotto dalla Orion Pictures e dallo stesso regista Steve Carver. La pellicola vedeva come protagonista l'allora neo attore Chuck Norris, gi\u00e0 noto e molto apprezzato dal pubblico per i suoi film verso la fine degli anni '70 e l'inizio degli anni '80.\nEgli venne affiancato da due attori gi\u00e0 noti al pubblico di allora, David Carradine e Barbara Carrera.\nIl personaggio di McQuade anticipa molte caratteristiche di Cordell Walker, sempre interpretato da Chuck Norris nella serie tv degli anni '90 Walker Texas Ranger.\nIl film ha ottenuto critiche molto positive, le quali lo hanno paragonato a molte pellicole del filone degli spaghetti-western di Sergio Leone.\nDistribuzione.\nIl film \u00e8 uscito nelle sale americane il 15 aprile 1983. In Italia \u00e8 arrivato il 6 agosto dello stesso anno, e verso fine anno \u00e8 uscito anche in altre parti del mondo tra cui Cina, Germania, Regno Unito (in cui per\u00f2 venne ridistribuito una seconda volta nel 1986), Giappone, Finlandia, Portogallo, Spagna (in versione ridotta a 94 minuti per problemi di copyright), Cile, Norvegia e Corea del Sud. In Ungheria venne distribuito il 7 luglio 1989 e, come in altre parti del mondo, il titolo venne modificato in \"McQuade: Lupo solitario\", che sarebbe la coretta traduzione inglese del titolo del film. La versione italiana invece rimanda molto al film del 1973 \"Una 44 Magnum per l'ispettore Callaghan\".\nCostato 5 milioni di dollari, il film fu un successo al botteghino guadagnando in una sola settimana $ 8.603.107 dollari, e chiudendo dioi un mese con una media di ben $ 12.350.158 dollari, superando di gran lunga molti fenomeni dell'epoca quali \"Staying Alive\" di Sylvester Stallone. In Italia \u00e8 stato trasmesso varie volte prima su Rai 2 e poi sulle reti Mediaset: la prima volta su Rai 2 nel 1985, la seconda su Canale 5 nel 1988 (8.305.000 spettatori e il 34% di share), la terza sempre su Canale 5 nel 1991 (4.061.000 spettarori, share 21,04%), la quarta su Italia 1 nel 1993 (2.366.000 spettaroi, share 14,5%), e infine su Rete 4 negli anni successivi. \u00c8 uscito poi in DVD in Italia distribuito da Medusa Film il 22 marzo 1999."}
{"id": "2353541", "revid": "701660", "url": "https://it.wikipedia.org/wiki?curid=2353541", "title": "Crocifisso di Brunelleschi", "text": "Il Crocifisso di Brunelleschi \u00e8 una scultura lignea conservata nella cappella Gondi di Santa Maria Novella a Firenze, attribuita al 1410-1415 circa. \u00c8 in legno policromo (unica opera lignea pervenutaci di Brunelleschi) e misura 170x170 cm.\nStoria.\nSecondo la testimonianza del Vasari quest'opera viene scolpita in risposta al \"Crocifisso \"contadino\"\" di Donatello (in Santa Croce sempre a Firenze), che il Brunelleschi aveva criticato per l'esasperato naturalismo. Sfidato da Donatello a fare di meglio, ha scolpito quest'opera, alla vista della quale l'amico fu colto da cos\u00ec tanta meraviglia da far cadere in terra le uova che teneva in grembo.\nNon sappiamo se questo Racconto del Vasari sia vero o no, ma certamente il Brunelleschi non ha realizzato il suo crocifisso su precisa commissione. Il Crocifisso \u00e8 rimasto nella sua casa o bottega (Officina) fino ad un anno prima della sua morte, quando ha deciso di donarlo ai frati domenicani di Santa Maria Novella. Questi lo ha messo sul pilastro tra la cappella di Filippo Strozzi e la cappella Bardi (dove ancora oggi sono visibili i chiodi per la sua affissione), per poi passare nel 1572 nella cappella Gondi.\nDescrizione e stile.\nA parte il racconto, che potrebbe anche non essere vero vista la distanza documentata tra le due opere, tra i due e i nove anni, in ogni caso l'opera di Brunelleschi \u00e8 impostata in maniera completamente diversa, all'insegna della compostezza e di una solenne \"gravitas\". \nBrunelleschi ha rielaborato il modello del Cristo piegato sulla Croce di Giotto, nella Croce sagomata sempre in Santa Maria Novella. \nL'opera \u00e8 caratterizzata da un attento studio dell'anatomia e delle proporzioni, con un risultato all'insegna dell'essenziale (ispirata all'antico), che esalta la dignit\u00e0 sublime e l'armonia dell'opera. Rispetto all'opera di Donatello \u00e8 pi\u00f9 idealizzato e misurato, dove la perfezione matematica delle forme \u00e8 eco della perfezione divina del soggetto. Le braccia aperte misurano quanto l'altezza della figura, il filo del naso sul volto punta al baricentro dell'ombelico, ecc. Il corpo venne modellato a partire dallo studio di un nudo, infatti non presenta il perizoma, che veniva aggiunto a parte con un drappo. Brunelleschi sarebbe cos\u00ec stato il primo a definire questa prassi poi comune nelle botteghe fiorentine del XV secolo. \nAl modello giottesco Brunelleschi aggiunse una leggera torsione verso sinistra che crea pi\u00f9 punti di vista privilegiati e \"genera spazio\" attorno a s\u00e9, cio\u00e8 induce l'osservatore a un percorso semicircolare attorno alla figura.\nSecondo Luciano Bellosi l'opera sarebbe \"la prima opera rinascimentale della storia dell'arte\", punto di riferimento per gli sviluppi successivi di Donatello, Nanni di Banco e Masaccio."}
{"id": "2353542", "revid": "339392", "url": "https://it.wikipedia.org/wiki?curid=2353542", "title": "Daryl Hall &amp; John Oates", "text": ""}
{"id": "2353543", "revid": "228587", "url": "https://it.wikipedia.org/wiki?curid=2353543", "title": "Discografia degli Sly &amp; the Family Stone", "text": "Discografia del gruppo statunitense Sly &amp; the Family Stone.\nRealizzazioni con la Epic Records.\nSingoli.\nNella lista sono indicati il lato A e il lato B"}
{"id": "2353545", "revid": "36426", "url": "https://it.wikipedia.org/wiki?curid=2353545", "title": "Crocifisso di Santa Maria Novella (Brunelleschi)", "text": ""}
{"id": "2353546", "revid": "1086846", "url": "https://it.wikipedia.org/wiki?curid=2353546", "title": "Societ\u00e0 Sportiva Catania 1935-1936", "text": "Questa pagina raccoglie i dati riguardanti il Calcio Catania nelle competizioni ufficiali della stagione 1935-1936.\nStagione.\nNella stagione 1935-36 il Catania ha disputato il suo secondo campionato di Serie B che \u00e8 ritornato a girone unico, piazzandosi ottavo in classifica con 33 punti, cinque punti sopra il gruppo delle dodicesime (quattro squadre) che spareggiano per la salvezza, il torneo cadetto \u00e8 stato vinto dalla Libertas Lucchese e dal Novara con 48 punti, toscani e piemontesi sono stati promossi in Serie A."}
{"id": "2353549", "revid": "1543377", "url": "https://it.wikipedia.org/wiki?curid=2353549", "title": ".lli", "text": ".lli (\"puntuLLI\", in lingua leonese) \u00a0\u00e8 stato proposto come dominio di primo livello generico dalla \"Asociaci\u00f3n puntuLLI\", ma non \u00e8 stato ancora approvato da parte dell'ICANN.\nQuesto dominio \u00e8 stato proposto per siti in lingua leonese e di cultura leonese dopo il successo avuto da .cat per quelli in lingua catalana."}
{"id": "2353560", "revid": "327865", "url": "https://it.wikipedia.org/wiki?curid=2353560", "title": "Central Ohio Film Critics Association", "text": ""}
