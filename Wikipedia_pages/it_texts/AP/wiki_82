{"id": "2375379", "revid": "121604666", "url": "https://it.wikipedia.org/wiki?curid=2375379", "title": "Abu l-Qasim Ali", "text": "Fatti antecedenti.\nLa Sicilia fu conquistata tra l'827 e l'878 dagli arabi sunniti della dinastia degli Aghlabidi, provenienti dall'Ifriqiya (approssimativamente l'attuale Tunisia).\nDopo la caduta degli Aghlabidi, nel 909, gli emiri di Sicilia cominciarono a rendersi sempre pi\u00f9 indipendenti.\nDurante questo periodo ci furono per\u00f2 delle insurrezioni molto simili ad una guerra civile. Queste agitazioni ebbero la loro radice nelle profonde differenze tra gli arabi e i berberi cos\u00ec come tra gli arabi di origine nord arabica e sud arabica. A Palermo (a maggioranza araba) e ad Agrigento (a maggioranza berbera) ci furono delle rivolte armate.\nI Fatimidi sciiti, che nel 948 erano riusciti a scacciare gli Aghlabidi dal Nord Africa, riuscirono solamente durante la reggenza del fatimide al-Qa'im bi-Amr Allah (934-946), il secondo imam della dinastia fatimide, a riprendere il predominio in Sicilia.\nDal 944 al 947 per\u00f2 al-Q\u0101\u02beim e suo figlio Ism\u0101\u02bf\u012bl al-Mans\u016br bi-Nasr Allah (946-953), furono occupati nel contrastare la ribellione berbera dei khargiti, guidati da Abu Yazid, in Nordafrica.\nSolo dopo Ism\u0101\u02bf\u012bl al-Mans\u016br riusc\u00ec a dedicare la propria attenzione alla Sicilia e per placare le agitazioni nomin\u00f2 Hasan ibn Ali al-Kalbi emiro della Sicilia.\nQuesti fu il fondatore della dinastia dei Kalbiti. Si stabil\u00ec a Palermo, fece delle nuove scorrerie in Italia e riusc\u00ec a consolidare la sua indipendenza.\nQuando mor\u00ec Ism\u0101\u02bf\u012bl al-Mans\u016br, nel 952, al-Hasan ibn \u02bfAl\u012b al-Kalb\u012b si rec\u00f2 ad al-Mansuriyya e suo figlio Ahmad ibn Hasan (m. 969) divenne il nuovo emiro di Sicilia.\nAl-Hasan ibn \u02bfAl\u012b al-Kalb\u012b mor\u00ec nel 964.\nEmiro di Sicilia.\nAb\u016b l-Q\u0101sim \u02bfAl\u012b, fratello di Ahmad ibn Hasan, raggiunse l'isola probabilmente nell'anno 359H inoltrato (970), su incarico del califfo al-Mu'izz: questi lo aveva inviato per rasserenare il clima politico dopo la rivolta delle diverse componenti sociali dell'isola, rivoltatisi contro il governo di Ya'ish (359H/969 d.C.), \"mawl\u0101\" del primo emiro al-Hasan ibn Ali al-Kalbi.\nNel 973, quando il califfo fatimide di Ifriqiya si trasfer\u00ec da al-Mahdiyya al Cairo, in Egitto, Abu l-Futuh Sayf al-Dawla Buluggin ibn Ziri (971-984) fu nominato reggente di Ifriqiya, con capitale a Qayrawan.\nLa priorit\u00e0 dei governanti ziriti fu il consolidamento del potere ma, privi della flotta che i Fatimidi avevano portato con loro in Egitto (insieme al tesoro), persero il controllo sui Kalbiti in Sicilia.\nLa grave crisi di governo che travagli\u00f2 l'Impero bizantino dopo la morte dell'Imperatore Giovanni I Zimisce, nel 976, fece dei possedimenti greci nel sud Italia un invitante obiettivo per Ab\u016b l-Q\u0101sim \u02bfAl\u012b, che si mosse verso la terraferma peninsulare italica.\nNel 977 depred\u00f2 Taranto, facendo numerosi prigionieri e bruciando alcuni quartieri.\nL'emiro fu tenuto sotto controllo dal longobardo Pandolfo Testadiferro, principe di Capua e Benevento, Duca di Spoleto e poi anche principe di Salerno.\nPandolfo mor\u00ec nel marzo del 981 ma i suoi figli e successori erano troppo deboli e divisi per difendersi con successo dai Saraceni.\nNel 978-981, come era gi\u00e0 accaduto nel 975, Ab\u016b l-Q\u0101sim \u02bfAl\u012b saccheggi\u00f2 Reggio, Sant'Agata ed altri territori calabresi e pugliesi.\nIn particolare a sud della capitale, nella zona \"Macellari\", non potendo imbarcare sulle navi dei capi bovini, i Saraceni ne \"macellarono\" una gran quantit\u00e0, dando origine al toponimo del luogo.\nIn risposta a queste incursioni intervenne stavolta l'imperatore Ottone II con un esercito di cavalieri corazzati, a cui i bizantini non si opposero attivamente.\nPer non compromettere il suo vero obiettivo - l'esercizio dei suoi diritti di dominio sull'Italia meridionale - Ottone accett\u00f2 il risultato delle lotte intestine per il trono tra duchi e principi longobardi.\nIl suo esercito conquist\u00f2 Taranto nel 982 e poi si trasfer\u00ec in Calabria, tra varie schermaglie con gli uomini di Ab\u016b l-Q\u0101sim \u02bfAl\u012b.\nLa morte alla Battaglia di Capo Colonna.\nIl 13 luglio 982 a Capo Colonna, a sud di Crotone, ci fu la battaglia decisiva.\nInizialmente la vittoria arrise alle truppe imperiali e Ab\u016b l-Q\u0101sim \u02bfAl\u012b cadde in combattimento.\nLe sue truppe tuttavia non si sbandarono, malgrado quella grave perdita. La retroguardia e coloro che erano fuggiti durante la prima fase della battaglia si radunarono e sorpresero i tedeschi, distratti dai festeggiamenti per la vittoria, infliggendo loro una dura sconfitta.\nL'Imperatore Ottone fugg\u00ec a stento su una nave mercantile bizantina.\nLa vittoria fu l'ultima ottenuta dai musulmani di Sicilia contro un consistente esercito cristiano, malgrado due anni dopo fosse assediata Cosenza, nel 991 venisse attaccata Taranto, nel 994 venisse razziata Matera, fosse attaccata Benevento nel 1002 e infine fosse brevemente sottoposta a un assedio Capua."}
{"id": "2375380", "revid": "767487", "url": "https://it.wikipedia.org/wiki?curid=2375380", "title": "Red Wallace", "text": ""}
{"id": "2375382", "revid": "331521", "url": "https://it.wikipedia.org/wiki?curid=2375382", "title": "Jan Rosenthal", "text": "Caratteristiche tecniche.\n\u00c8 un'ala.\nCarriera.\nIn Wolfsburg-Hannover del campionato 2008-2009 ha parato un calcio di rigore a Edin D\u017eeko dopo che la squadra avversaria si era guadagnata la massima punizione causata da un'uscita errata del portiere dell'Hannover, espulso nell'occasione."}
{"id": "2375386", "revid": "767487", "url": "https://it.wikipedia.org/wiki?curid=2375386", "title": "Rodrigo Heffner", "text": "Caratteristiche tecniche.\nGioca come difensore laterale destro.\nCarriera.\nClub.\nDopo aver giocato per il Gr\u00eamio in giovane et\u00e0, ha girato molti club minori in Brasile, specialmente nello Stato del Paran\u00e1, prima di approdare al Coritiba, con il quale ha disputato il Campeonato Brasileiro S\u00e9rie A 2008, in S\u00e9rie A.\nIl 21 aprile 2010 il Guarani ha annunciato l'ingaggio dell'esterno."}
{"id": "2375391", "revid": "174925", "url": "https://it.wikipedia.org/wiki?curid=2375391", "title": "Ab\u016b l-Q\u0101sim \u02bfAl\u012b ibn al-\u1e24asan", "text": ""}
{"id": "2375405", "revid": "1971044", "url": "https://it.wikipedia.org/wiki?curid=2375405", "title": "Padron pensaci tu", "text": "Padron pensaci tu \u00e8 un album del 1983 di Leone Di Lernia."}
{"id": "2375407", "revid": "486946", "url": "https://it.wikipedia.org/wiki?curid=2375407", "title": "Terracina Calcio", "text": ""}
{"id": "2375414", "revid": "599013", "url": "https://it.wikipedia.org/wiki?curid=2375414", "title": "F\u00e1bio Pereira da Cruz", "text": "Caratteristiche tecniche.\nGioca come difensore centrale.\nCarriera.\nClub.\nNel 2005, Pereira era titolare insieme a Domingos nel Gr\u00eamio campione della S\u00e9rie B. Nek 2006, Pereira perse spazio a causa di Maidana (e dopo di William) e Evaldo. Nel 2007, William e Teco (e successivamente Leo) gli preclusero la titolarit\u00e0; dopo un primo periodo, per\u00f2 torn\u00f2 titolare al posto di Jean, ma nel dicembre del 2008 pass\u00f2 comunque al Coritiba."}
{"id": "2375415", "revid": "729019", "url": "https://it.wikipedia.org/wiki?curid=2375415", "title": "The Ascension (Otep)", "text": "The Ascension (stilizzato in the_Ascension) \u00e8 il terzo album in studio del gruppo alternative metal Otep. Inizialmente previsto per il 20 marzo 2007, l'album \u00e8 stato effettivamente pubblicato il 30 ottobre 2007, a causa della fusione tra la Capitol e la Virgin Records.\nL'album ha debuttato al 81\u00ba posto nella Billboard 200 con copie vendute."}
{"id": "2375418", "revid": "83531", "url": "https://it.wikipedia.org/wiki?curid=2375418", "title": "Disco (Leone di Lernia)", "text": "Disco \u00e8 un album del 1984 di Leone Di Lernia."}
{"id": "2375421", "revid": "767487", "url": "https://it.wikipedia.org/wiki?curid=2375421", "title": "Gipsy.cz", "text": "Gipsy.cz \u00e8 un gruppo hip hop rom originario della Repubblica Ceca.\nIl gruppo ha trovato una combinazione vincente tra la musica e le sonorit\u00e0 della cultura rom con i ritmi moderni del rap e dell'hip hop tanto da ottenere un alto livello di gradimento non solo in patria ma anche in Europa. Nel 2009 hanno rappresentato la Repubblica Ceca all'Eurovision con la canzone in inglese e lingua rom \"Aven Romale\", finendo ultimi nella prima semifinale con zero punti."}
{"id": "2375425", "revid": "1543377", "url": "https://it.wikipedia.org/wiki?curid=2375425", "title": "Deposito sedimentario chevron di Fenambosy", "text": "Il deposito sedimentario chevron di Fenambosy \u00e8 una delle quattro strutture di tale tipo della costa sud-occidentale del Madagascar. \nRaggiunge una quota massima di 186 metri sul livello del mare e penetra nella terraferma anche per 8\u00a0km..\nSi compone principalmente di materiale prelevato dall'oceano, detriti dei fondali e anche resti di animali. Anche se i sedimenti che la compongono non sono stati esaminati direttamente, campioni prelevati nell'area contengono elevati livelli di nichel e di componenti magnetici connessi con ejecta derivanti da un impatto.\nSi ritiene che i depositi sedimentari chevron come quello di Fenambosy siano la prova della realt\u00e0 dei megatsunami causati da impatti di comete o di asteroidi sulla Terra."}
{"id": "2375427", "revid": "599013", "url": "https://it.wikipedia.org/wiki?curid=2375427", "title": "Harold Kottman", "text": ""}
{"id": "2375432", "revid": "83531", "url": "https://it.wikipedia.org/wiki?curid=2375432", "title": "Compilation - I successi di Leone Di Lernia", "text": "Compilation - I successi di Leone Di Lernia \u00e8 un album del 1984 di Leone Di Lernia."}
{"id": "2375438", "revid": "76963", "url": "https://it.wikipedia.org/wiki?curid=2375438", "title": "Garrett Lerner", "text": "Ha lavorato e ha prodotto numerosi episodi di varie serie famose serie televisive."}
{"id": "2375443", "revid": "61051", "url": "https://it.wikipedia.org/wiki?curid=2375443", "title": "B-18 Bolo", "text": ""}
{"id": "2375444", "revid": "83531", "url": "https://it.wikipedia.org/wiki?curid=2375444", "title": "MotorLover - Il rock del re delle puglie", "text": "MotorLover - Il rock del re delle puglie \u00e8 un album del 1980 di Leone Di Lernia."}
{"id": "2375445", "revid": "28592", "url": "https://it.wikipedia.org/wiki?curid=2375445", "title": "Consiglio Provinciale dell'Economia", "text": ""}
{"id": "2375446", "revid": "226458", "url": "https://it.wikipedia.org/wiki?curid=2375446", "title": "Pincehely", "text": "Pincehely \u00e8 un comune dell'Ungheria centro-meridionale di 2564 abitanti (dati 2001). \u00c8 situato nella provincia di Tolna."}
{"id": "2375447", "revid": "287204", "url": "https://it.wikipedia.org/wiki?curid=2375447", "title": "Family Trainer", "text": " \u00e8 un videogioco party a tema sportivo sviluppato da h.a.n.d. e pubblicato nel 2008 da Namco Bandai per Wii. Il gioco \u00e8 stato distribuito in America settentrionale come Active Life: Outdoor Challenge.\nModalit\u00e0 di gioco.\nPer poter giocare a questo videogioco bisogna avere il tappetino (comprato insieme al gioco). Sul tappetino sono presenti 6 grosse frecce: 2 in alto, 2 in basso, 1 a destra e 1 a sinistra. In un solo tappetino possono giocare anche due persone. Nel tappetino ci sono anche due tasti che corrispondono ai tasti meno e pi\u00f9 del telecomando Wii. Nei diversi minigiochi si dovr\u00e0 correre, saltare, pattinare e perfino catturare delle talpe.\nLivelli.\nOgni minigioco ha a sua disposizione 4 livelli, ognuno di diversa difficolt\u00e0: principiante, intermedio, difficile, professionista. Ogni livello \u00e8 sbloccabile facendo l'avventura all'aperto. L'avventura all'aperto \u00e8 una modalit\u00e0 di gioco che ti fa percorrere alcuni minigiochi in un ordine prestabilito, alcuni livelli sono da sbloccare finendone altri. Nell'avventura all'aperto ci sono 4 tipi di ordini di minigiochi: principiante, avanzato, esperto e speciale. Nello speciale puoi decidere tu che percorso fare e quali minigiochi fare.\nMinigiochi.\nElenco di tutti i minigiochi che ci sono nel \"Gioco libero\":\nNota: Alcuni minigiochi sono infiniti perch\u00e9 non sono formati da un tempo prestabilito o da livelli.\nEsercizio fisico.\nIn questa modalit\u00e0 ci sono gli stessi minigiochi di prima ma divisi in categorie, ognuna che serve a qualcosa, sono:\nOgnuno comprende dei minigiochi, alcuni minigiochi possono far parte di varie categorie.\nOutdoor Island.\nTutti i minigiochi si svolgono in Outdoor Island, un'isola immaginaria, in cui ogni posto corrisponde ad un minigioco. Per vedere una panoramica dell'isola basta andare su \"Avventura all'aperto\" e si pu\u00f2 vede l'isola, se si sceglie un minigioco si pu\u00f2 vedere in che posto si svolger\u00e0."}
{"id": "2375449", "revid": "767487", "url": "https://it.wikipedia.org/wiki?curid=2375449", "title": "P\u00f6rb\u00f6ly", "text": "P\u00f6rb\u00f6ly \u00e8 un comune dell'Ungheria centro-meridionale di 613 abitanti (dati 2005). \u00c8 situato nella provincia di Tolna."}
{"id": "2375456", "revid": "1543377", "url": "https://it.wikipedia.org/wiki?curid=2375456", "title": "Louis Di\u00e9mer", "text": "Biografia.\nDi\u00e9mer studi\u00f2 al Conservatoire de Paris, e vinse il \"premiers prix\" in pianoforte, armonia e accompagnamento musicale, contrappunto e fuga, e solfeggio, ed il \"second prix\" in organo. Studi\u00f2 con Antoine Marmontel pianoforte, con Ambroise Thomas composizione e con Fran\u00e7ois Benoist organo.\nEgli raggiunse presto una reputazione di virtuoso e fece diverse tourn\u00e9e con il violinista Pablo de Sarasate. Al Conservatorio ebbe come allievi, tra gli altri, \u00c9douard Risler, Alfred Cortot, Lazare L\u00e9vy, Alfredo Casella, Gabriel Grovlez, Yves Nat, Marcel Ciampi, e Robert Casadesus.\nDi\u00e9mer fu anche uno dei primi musicisti a farsi promotore dell'impiego degli strumenti musicali storici, tenendo una serie di concerti di clavicembalo all\"'Exposition Universelle\" del 1889 e contribu\u00ec alla fondazione della \"Soci\u00e9t\u00e9 des instruments anciens\" con Marius e Henri Casadesus.\nLe opere di Di\u00e9mer furono numerose e comprendono un concerto per pianoforte ed una notevole quantit\u00e0 di pezzi strumentali, quasi del tutto dimenticati o andati perduti ai nostri giorni.\nOpere dedicate a Di\u00e9mer.\nC\u00e9sar Franck compose per lui le \"Symphonic Variations\" ed \u00c9douard Lalo gli dedic\u00f2 il suo \"Concerto per pianoforte in Fa minore\".\nRegistrazioni.\nDi\u00e9mer fu anche il primo pianista a registrare pezzi per la riproduzione con il grammofono. Le sue registrazioni, si dice mostrassero il miglior aspetto della scuola pianistica francese del XIX secolo. Chiarezza delle note, tecnica sopraffina, e limpide scale realizzate in pianissimo. La critica disse di Di\u00e9mer: \"il re delle scale e dei trilli.\" Il suo allievo Lazare L\u00e9vy, che divenne un influente esponente nel panorama della musica francese, scrisse di lui: \"La strabiliante precisione del suono di Di\u00e9mer, i suoi leggendari trilli, la sobriet\u00e0 del suo stile, fanno di lui l'eccellente pianista che noi tutti ammiriamo.\""}
{"id": "2375466", "revid": "767487", "url": "https://it.wikipedia.org/wiki?curid=2375466", "title": "Can the Can", "text": "Can the Can \u00e8 una canzone di Suzi Quatro, scritta e prodotta da Nicky Chinn e Mike Chapman, e il nome del suo album di debutto in Australia (negli altri paesi il nome dell'album era \"Suzi Quatro\").\nFu il suo secondo singolo e il suo primo a raggiungere il primo posto in classifica nel Regno Unito, occupando tale posizione per una settimana del giugno 1973. Inoltre raggiunse il primo posto anche in molti paesi europei, in Giappone e in Australia. Quindi a differenza del primo singolo, \"Rolling Stone\", riscosse molto successo, con il quale si afferm\u00f2 soprattutto in Australia.\nPi\u00f9 tardi divenne un successo anche negli Stati Uniti, posizionandosi al #56 posto nella Billboard Hot 100 nel 1976."}
{"id": "2375473", "revid": "1782831", "url": "https://it.wikipedia.org/wiki?curid=2375473", "title": "Guido De Angelis (giornalista)", "text": "Biografia.\nFamoso soprattutto per la sua fede calcistica per la S.S. Lazio, Guido De Angelis \u00e8 editore e direttore della rivista sportiva \"Lazialit\u00e0\" (nata il 27 settembre 1985), ideatore e conduttore radiofonico di \"Quelli che hanno portato il calcio a Roma\" (in onda dal luned\u00ec al sabato, dalle ore 10 alle 13:30, su Radiosei - 98.100) nonch\u00e9 televisivo di \"Lazialit\u00e0 in TV\" (in onda tutti i luned\u00ec sera, dalle ore 21:00, su Gold Tv - canale 17 oppure 671 del digitale terrestre) . Dal 2007 al 2018 ha prestato la sua voce come telecronista per le partite di Serie A e delle coppe europee della Lazio su Mediaset Premium.\nNasce a Roma nel quartiere Tuscolano. La passione per la Lazio gli fu tramandata dal padre Dante che, fin da piccolo, lo portava spesso allo stadio ad assistere alle partite casalinghe delle \"Aquile\" (la sua prima allo stadio fu Lazio- 2-1 del 10 dicembre 1967). \nAlla fine degli anni settanta intraprende la carriera giornalistica nonch\u00e9 radiofonica, con le sue radiocronache e conduzioni nelle pi\u00f9 importanti emittenti locali su RDS e Radio Incontro, fino a quando nel 2006, dopo aver trascorso otto anni a Radio Spazio Aperto, viene chiamato da TeleRadioStereo con la trasmissione \"Quelli che hanno portato il calcio a Roma\". Dal settembre 2011 torna sui 98.100 di Radiosei con l'orario storico mattuttino dalle ore 10 alle 14. \n\u00c8 editore, nonch\u00e9 direttore responsabile, del Mensile sportivo \"Lazialit\u00e0\" (che, dal novembre del 2014, si trasforma in bimestrale, periodico con distribuzione nazionale in edicola. Nel 2008 crea il quotidiano on-line \"Lazialita.it\" con pi\u00f9 di 40.000 visite giornaliere. In televisione contribuisce agli inizi per reti locali (Rete Oro-4 Rete) per poi approdare a Teleroma 56, ogni luned\u00ec dalle ore 21, dove inizia nel 2001 a condurre il programma \"Lazialit\u00e0 in TV\", divenendo in maniera definitiva uno dei volti noti del giornalismo sportivo della Capitale. Dal 16 settembre 2013, \"Lazialit\u00e0 in TV\" si trasferisce tutti i luned\u00ec alle 21 in diretta nella storica emittente locale romana Gold TV; dal 31 agosto 2015 la trasmissione televisiva ritorna su Teleroma 56.\nNel 2002 \u00e8 stato anche speaker ufficiale dello Stadio Olimpico per i match casalinghi della Lazio e, due anni prima, il 9 gennaio 2000, fu lui a presentare la serata di gala organizzata in occasione del Centenario della societ\u00e0 romana.\nNel 2009 interpreta il brano \"Un amore possibile\", insieme all'amico Toni Malco, cantautore e attore romano di nota fede laziale. \nOltre a ricevere l'apprezzamento del pubblico, il lavoro svolto da De Angelis viene riconosciuto anche dalla critica, difatti il conduttore romano ha conseguito diversi premi, nel maggio del 2011 con il \"Microfono d'Oro\" in Campidoglio sia come telecronista sia come conduttore (la sua trasmissione radiofonica \"Quelli che hanno portato il calcio a Roma\" \u00e8 difatti una delle pi\u00f9 celebri nell'etere romano). Diverse sono state le edizioni di questa kermesse da lui vinte."}
{"id": "2375474", "revid": "767487", "url": "https://it.wikipedia.org/wiki?curid=2375474", "title": "Tabernacolo del Sacramento eucaristico", "text": "Il Tabernacolo del Sacramento eucaristico, alternativamente noto come Ciborium, \u00e8 un'opera in marmo realizzata dallo scultore fiorentino Donatello nel corso del suo soggiorno romano, tra il 1432 e il 1433. Misura 228\u00a0cm di altezza per 125,4\u00a0cm di larghezza ed \u00e8 attualmente custodita all'interno del Museo del Tesoro della Basilica di San Pietro in Vaticano, ma \u00e8 stato a lungo nella Sagrestia dei Beneficiati della basilica vaticana. All'opera partecip\u00f2 molto probabilmente anche Michelozzo, che a quell'epoca formava un sodalizio di bottega con lo scultore.\nStoria.\nLa funzione attuale del grande blocco di marmo \u00e8 di gran lunga meno prestigiosa di quella per il quale venne commissionato. Inizialmente, infatti, esso fungeva da ciborio, ossia da elegante struttura architettonica destinata ad accogliere la pisside con le ostie consacrate, mentre oggi invece fa da cornice ad un affresco trecentesco staccato raffigurante una \"Madonna col Bambino\", al tempo ritenuto miracoloso, e noto come la \"Madonna della febbre\".\nLa prestigiosa commissione pervenne a Donatello dal papa veneziano Eugenio IV, per la cappella privata che il pontefice aveva inaugurato nei Palazzi Vaticani e che poi sarebbe stata affrescata da Beato Angelico. La modifica dell'ambiente, nel 1538, impose il trasferimento del ciborio nella Basilica stessa, per il quale Antonio da Sangallo il Giovane aveva progettato un altare, affrescato in seguito da Perin del Vaga (1542).\nL'opera sub\u00ec alterne manutenzioni a partire dal XVII secolo, scomparendo quasi definitivamente dal corpus delle opere di Donatello, nonostante fosse menzionata da Vasari. Si dovette aspettare la fine dell'XIX secolo affinch\u00e9 il prezioso tabernacolo rivenisse alla luce, con il conseguente elogio della critica. Attualmente si colloca tra le pochissime opere conosciute che Donatello esegu\u00ec durante il suo primo viaggio a Roma (1431 o 1432-1433). L'altra opera sicuramente attribuita a quel soggiorno romano \u00e8 la lastra tombale di Giovanni Crivelli in Santa Maria in Aracoeli.\nDescrizione.\nIl Tabernacolo si distingue per la sua complessit\u00e0 architettonica che potrebbe disorientare al primo sguardo l'osservatore. L'edicola vuole simulare l'accesso alla Basilica del Santo Sepolcro di Gerusalemme, attraverso un edificio tridimensionale che porta con s\u00e9 anche qualcosa dell'arte romana.\nIl tabernacolo \u00e8 composto come un'edicola architettonica, con una base modanata e decorata da dentelli e foglioline e uno zoccolo, ornato con un rilievo di puttini che reggono due ruote e, al centro, un piccolo circolare mosaico di una croce rossa a fondo oro. Due coppie di paraste scanalate su plinti e con capitelli corinzi reggono una sorta di attico. La parte centrale contiene l'edicola vera e propria, composta da una cornice rettangolare coronata da timpano triangolare, con al centro un piccolo \"Redentore\" entro una ghirlanda. Nello spazio centrale, un tempo coperto da sportellino, venne in seguito collocata la \"Madonna della febbre\", un dipinto della \"Madonna col Bambino\" venerato per i suoi poteri taumaturgici. L'edicola centrale \u00e8 decorata intorno da due gruppi di tre angeli ai lati, scolpiti ad altorilievo, due bassorilievi di candelabre fiorite entro vasi ai lati e, sopra il timpano, due puttini sdraiati.\nL'\"attico\" \u00e8 decorato da due angelo reggicortina posti in corrispondenza dei capitelli che reggono una tenda che rivela il rilievo stiacciato della \"deposizione di Cristo\". Il tutto \u00e8 coronato da una cornice a dentelli con una trabeazione divisa in riquadri con tondini scanalati.\nAnche in questo caso \u00e8 difficile separare il contributo di Donatello da quello di Michelozzo, ma la mano del primo \u00e8 sicuramente presente nei rilievi in stiacciato, in particolare nella \"Deposizione\". Qui \u00e8 forte l'accentuazione espressiva della drammaticit\u00e0 della scena, con una figura che alza le braccia disperata e un'altra, forse la Vergine, che piange compostamente rivolgendosi dall'altra parte e coprendosi il volto con le mani e la veste, che asciuga le lacrime."}
{"id": "2375475", "revid": "729019", "url": "https://it.wikipedia.org/wiki?curid=2375475", "title": "Controfagotto (programma televisivo)", "text": "Controfagotto era una trasmissione televisiva - sorta di rubrica documentaristica della piccola cronaca di provincia - curata dal giornalista ed autore televisivo Ugo Gregoretti, in onda sul Programma Nazionale della RAI nel 1961, a partire dal 9 febbraio, per 8 puntate con cadenza quindicinale, inizialmente la sera del marted\u00ec e poi al sabato alle 22.30.\nStoria.\nIl nome del programma voleva essere un bonario omaggio alla \"topica\" in cui era incorso poco prima il programma televisivo di Mike Bongiorno \"Lascia o raddoppia?\", a proposito di un quesito inerente allo strumento del controfagotto, appunto.\nAveva il sottotitolo \"Sguardi sul costume\" che ben descriveva il \"mix\" che la trasmissione costituiva, strutturata com'era fra il reportage sugli usi e le mode dell'epoca del \"boom economico\" del dopoguerra, il saggio critico con analisi sociologica annessa e la fiction che esulasse dagli stilemi dello sceneggiato televisivo.\nArgomenti di alcune puntate furono:\nNuova satira.\nSecondo la scheda che di questa trasmissione riporta l\"'Enciclopedia della televisione\", \"Controfagotto\" si rivel\u00f2 una novit\u00e0 nella pur giovane televisione dell'epoca in quanto per la prima volta la telecamera (o, meglio, la cinepresa ancora usata per i servizi \"in esterna\") veniva usata \"in un modo inconsueto e con disinvoltura\" per realizzare una nuova forma di umorismo satirico. Lo scopo era, quindi, evidentemente quello di \"rompere gli schemi classici della ripresa televisiva\" nella sua forma collaudata.\nOggetto delle acute analisi dell'ideatore Gregoretti erano, di volta in volta, collezionisti, inventori, partecipanti a feste di paese, ma anche invitati a matrimoni o iscritti a gite aziendali che venivano posti di fronte a quesiti disarmanti, sorta di battistrada delle future \"candid camera\" e del futuro \"Portobello\" che sarebbero stati prodotti in seguito.\nTot\u00f2.\nDi \"Controfagotto\" furono ospiti anche Tot\u00f2 e la moglie Franca Faldini - in una rara apparizione insieme sul piccolo schermo - intervistati nel canile che avevano fatto costruire alla periferia di Roma per ricoverare oltre duecento cani randagi.\nCensura.\nLa trasmissione procur\u00f2 anche alcune grane in termini di censura a Gregoretti che si vide contestato in particolare per due servizi riguardanti rispettivamente l'argomento \"raccomandazione\" (evidentemente all'epoca molto sentito, e che riguardava nella circostanza un determinato deputato) e la situazione degli emigrati italiani in Argentina."}
{"id": "2375476", "revid": "767487", "url": "https://it.wikipedia.org/wiki?curid=2375476", "title": "Gianna Quinti", "text": "Biografia.\nVenne scoperta nel 1954 dal maestro Cesarini, che le propose un'audizione radiofonica: a seguito di essa, entr\u00f2 a far parte dell'orchestra \"Milleluci\" della RAI, diretta dal Maestro William Galassini; in seguito entr\u00f2 nell'organico dell'orchestra del maestro Francesco Ferrari (musicista).\nHa inciso dischi con l'etichetta discografica Cetra.\nHa effettuato numerosi tour all'estero, raggiungendo una buona popolarit\u00e0 in particolare in Spagna.\nFra i suoi successi come solista, accompagnata dall'orchestra Galassini: \"Il mondo siamo noi\" (Dino Olivieri - Gian Carlo Testoni), cantata in coppia con Giuseppe Negroni, \"\u00c8 presto\", \"Luna ascoltami\", \"I tuoi baci\".\nAll'inizio degli anni sessanta, dopo altre incisioni, fra cui un 33 giri, abbandon\u00f2 le scene, ritirandosi a vita privata."}
{"id": "2375478", "revid": "110157", "url": "https://it.wikipedia.org/wiki?curid=2375478", "title": "Pusztahencse", "text": "Pusztahencse \u00e8 un comune dell'Ungheria centro-meridionale di 1.084 abitanti (dati 2001). \u00c8 situato nella provincia di Tolna."}
{"id": "2375479", "revid": "486946", "url": "https://it.wikipedia.org/wiki?curid=2375479", "title": "Santuario Francescano di San Francesco e Sant' Antonio", "text": ""}
{"id": "2375487", "revid": "287204", "url": "https://it.wikipedia.org/wiki?curid=2375487", "title": "Ocean (Eloy)", "text": "Ocean \u00e8 un album discografico del gruppo tedesco Eloy, pubblicato nel 1977 dall'etichetta discografica EMI Electrola\nIl Disco.\nOcean \u00e8 il sesto album pubblicato dal gruppo progressive/space rock Eloy. Considerato uno dei migliori lavori nella discografia del gruppo, \u00e8 divenuto un classico del genere ed ha riscosso un notevole successo in Germania, patria della band.\nRispetto ai precedenti dischi, qui gli Eloy infittiscono l'uso di sintetizzatori e di strumentazioni elettroniche e basano il lavoro di composizione su brani decisamente pi\u00f9 lunghi del solito, dilatati e psichedelici. I testi narrano della storia e della distruzione della leggendaria Atlantide.\nTracce.\nTesti di J\u00fcrgen Rosenthal, musiche degli Eloy. \nLATO A\nLATO B"}
{"id": "2375490", "revid": "287204", "url": "https://it.wikipedia.org/wiki?curid=2375490", "title": "Sandor Torghelle", "text": ""}
{"id": "2375491", "revid": "1318658", "url": "https://it.wikipedia.org/wiki?curid=2375491", "title": "Toshiyuki Morikawa", "text": "\u00c8 noto per aver doppiato Minato Kamikaze in \"\", Ener in \"One Piece\" e Yoshikage Kira in \"Le Bizzarre Avventure di JoJo\". Nel 2003, ha lavorato con Fumihiko Tachiki per formare la band \"2HEARTS\"\nHa frequentato la Katsuya Seiy\u016b Academy ed era nella stessa classe di Kotono Mitsuishi, Chisa Yokoyama, Wataru Takagi, Sachiko Sugawara e Michiko Neya. Per via della sua voce profonda ha spesso dato voce a personaggi dall'atteggiamento imponente."}
{"id": "2375492", "revid": "1652134", "url": "https://it.wikipedia.org/wiki?curid=2375492", "title": "Incidenti di Spalato", "text": "Gli incidenti di Spalato furono una serie di episodi violenti a carattere prevalentemente antitaliano che si verificarono nella citt\u00e0 dalmata di Spalato fra il 1918 e il 1920 e che culminarono con l'uccisione del comandante della Regia nave \"Puglia\" Tommaso Gulli e del motorista Aldo Rossi, colpiti la sera dell'11 luglio 1920 e deceduti nel corso della notte.\nQuesti episodi si inserirono all'interno di una pluridecennale lotta per il predominio sull'Adriatico orientale fra popolazioni slave meridionali (croate e slovene) e italiane, ancora nell'ambito dell'Impero austro-ungarico. Alla fine del XIX secolo la corrente irredentista sorta all'interno del Regno d'Italia e lo jugoslavismo da parte slava coinvolsero nella questione anche Stati gi\u00e0 indipendenti, come il Regno d'Italia stesso e il Regno di Serbia. Lo scoppio della prima guerra mondiale, l'entrata in guerra dell'Italia, il disfacimento dell'Impero, le trattative di pace e le successive fortissime frizioni fra l'Italia e il Regno dei Serbi, Croati e Sloveni furono gli eventi pi\u00f9 recenti, precedenti e contemporanei agli incidenti di Spalato.\nInquadramento storico.\nConformemente a quanto previsto dagli accordi con gli alleati e successivamente alla firma dell'armistizio con l'Impero austro-ungarico, ai primi di novembre del 1918 le truppe italiane procedettero all'occupazione dei territori riservati all'Italia dal Patto di Londra e dalle clausole armistiziali.\nLa Regia Marina predispose l'invio di navi da guerra in Dalmazia, destinate a prendere possesso dei territori in questione. A bordo di queste navi vi erano generalmente anche dei dalmati italiani arruolati nella Marina, con l'incarico di aiutare le truppe nel contatto con le popolazioni locali. I contatti venivano generalmente presi con le locali sedi dei Fasci Nazionali Italiani, le associazioni locali degli italiani che si potevano trovare nelle principali localit\u00e0 della costa e delle isole.\nLa citt\u00e0 di Spalato e la costa meridionale della Dalmazia\u00a0\u2013 non contemplate dal patto di Londra\u00a0\u2013 erano state escluse dall'occupazione italiana. In questa zona il potere era stato assunto da un comitato locale guidato da Josip Smodlaka e Ivo Tartaglia, che proclam\u00f2 l'unione della Dalmazia al nuovo Stato serbo-croato-sloveno (dal 1\u00ba dicembre Regno dei Serbi, Croati e Sloveni) ed organizz\u00f2 una guardia nazionale nelle varie citt\u00e0.\nI nazionalisti jugoslavi si dimostrarono subito estremamente ostili verso le forze militari italiane, viste come occupatrici del suolo jugoslavo, anche perch\u00e9 vi era il timore che cercassero di prendere con la forza anche Spalato. Ad aggravare la situazione concorse il flusso di profughi jugoslavi dalle zone di occupazione italiana, che rimasero in citt\u00e0 e per due anni costituirono il fulcro delle continue manifestazioni anti-italiane.\nGli italiani di Spalato.\nNella citt\u00e0 di Spalato viveva una comunit\u00e0 autoctona italiana, che nel novembre del 1918 fu riorganizzata attraverso la fondazione, sulle ceneri del Partito Autonomista \u2013 sciolto dalle autorit\u00e0 austriache nel 1915 \u2013, del Fascio Nazionale, guidato da Leonardo Pezzoli, Antonio Tacconi, Edoardo Pervan e Stefano Selem. Risulta tuttavia complesso quantificare la consistenza numerica della comunit\u00e0 italiana di Spalato. I censimenti austriaci in Dalmazia rilevavano sul campo\u00a0\u2013 dapprima sporadicamente, a partire dal 1890 in modo sistematico\u00a0\u2013 la \"lingua d'uso\": l'idea di fondo era quella di una connessione diretta tra lingua e nazionalit\u00e0 di un individuo. Tale metodologia risult\u00f2 per\u00f2 controversa: da un lato, considerando un'unica lingua il serbo-croato, non era possibile distinguere l'etnia serba dalla croata; dall'altro, essendo i rilevatori del censimento incaricati comunali, in tutte le localit\u00e0 della costa orientale dell'Adriatico\u00a0\u2013 che conobbero, come Spalato, pluridecennali lotte per il predominio fra italiani e slavi\u00a0\u2013 si rilevarono costanti lamentele da parte della componente etnica che non deteneva il potere a livello comunale nel periodo del censimento e che riteneva che i rilevatori manipolassero sistematicamente i dati. Inoltre, dal 1909, era stato proibito in tutta la Dalmazia l'uso della lingua italiana negli atti pubblici.\nI risultati dei censimenti austriaci per gli anni 1890, 1900 e 1910 furono i seguenti:\nChe i dati dei censimenti sottostimassero il numero degli italiani di Spalato sembra confermato da una serie di fatti successivi. A seguito del Trattato di Rapallo (1920), gli italiani della Dalmazia poterono optare per l'acquisizione della cittadinanza italiana in luogo di quella jugoslava, pur mantenendo la residenza \"in loco\". Nonostante una violentissima campagna intimidatoria da parte jugoslava, alla scadenza dei termini oltre 900 famiglie spalatine avevano esercitato l'opzione. All'interno di molte famiglie la scelta divise i vari componenti: Renato Tartaglia, fratello del sindaco nazionalista jugoslavo Ivo, opt\u00f2 per la cittadinanza italiana ed emigr\u00f2 a Trieste; all'interno della famiglia Morpurgo \u2013 storica famiglia ebrea cittadina, di cultura e lingua italiana \u2013 Elio e Luciano scelsero la cittadinanza italiana, mentre Vittorio ed Eugenio scelsero la cittadinanza jugoslava; fra i fratelli Bettiza \u2013 industriali del cemento \u2013, Marino divenne jugoslavo, mentre Vincenzo e Giovanni scelsero l'Italia; Armando Grisogono \u2013 membro di una delle storiche famiglie nobili della Dalmazia, che presentava al suo interno alcuni dei pi\u00f9 ferventi jugoslavisti \u2013 opt\u00f2 per la cittadinanza italiana.\nNel 1927 si svolse un censimento degli italiani all'estero: a Spalato e immediati dintorni risultarono residenti 3.337 cittadini italiani. Considerato che circa 1.000 italiani spalatini abbandonarono la citt\u00e0 a seguito della sua incorporazione nel Regno dei Serbi, Croati e Sloveni, e stimando una certa percentuale di italiani che chiese la cittadinanza jugoslava, assume una particolare pregnanza l'indicazione del 1918 dello spalatino Antonio Tacconi, secondo cui 7.000 spalatini erano iscritti alle varie associazioni italiane della citt\u00e0 (Fascio Nazionale, Circolo di Lettura, Societ\u00e0 Operaia ecc.).\nUna particolarit\u00e0 della comunit\u00e0 italiana di Spalato \u2013 comune a molte localit\u00e0 dalmate \u2013 era data dalla quantit\u00e0 di nobili, possidenti e impiegati pubblici in essa concentrati. In tutta la prima met\u00e0 del XIX secolo la quasi totalit\u00e0 dei podest\u00e0 delle cittadine dalmate era costituita da italofoni e, anche quando la nomina del podest\u00e0 fu demandata al corpo elettorale, la legge elettorale austriaca, che prevedeva la votazione per \"curie\" \u2013 che favoriva enormemente le classi pi\u00f9 abbienti e istruite \u2013, permise per alcuni anni agli italofoni di mantenere il potere, pur essendo localmente minoranza in quasi tutte le localit\u00e0. A Spalato, in particolare, la lotta fra il Partito Autonomista filoitaliano e il Partito Nazionale filocroato fu particolarmente aspra: il primo podest\u00e0 croato della storia spalatina fu l'avvocato Dujam Rendi\u0107-Mio\u010devi\u0107, eletto nel 1882 dopo un periodo turbolento che aveva visto nel 1880 lo scioglimento d'autorit\u00e0 del consiglio comunale, guidato dall'ultimo podest\u00e0 italiano, Antonio Bajamonti. Tutti questi accadimenti erano ancora ben vivi nella memoria degli spalatini alla fine della Grande guerra.\nL'arrivo degli alleati e i primi incidenti.\nIl 9 novembre 1918 le due cacciatorpediniere francesi \"Sakalave\" e \"Touareg\" entrarono nel porto di Spalato. Gli italiani \u2013 concentrati in gran parte all'interno della citt\u00e0 vecchia \u2013 esposero dalle finestre delle proprie case il tricolore italiano e si recarono al porto per celebrare l'Intesa. La reazione della guardia nazionale jugoslava fu immediata: entrarono con la forza negli appartamenti, strapparono le bandiere, picchiarono alcuni dei presenti e danneggiarono parte della mobilia. Nel frattempo, il comandante di una nave gi\u00e0 austriaca ed ora jugoslava attraccata nel porto intim\u00f2 col megafono di togliere il tricolore, minacciando di aprire il fuoco.\nQuesto fu il primo della lunga serie di incidenti, che vide anche la creazione di un classico schema che si sarebbe ritrovato molto spesso nei mesi successivi: i quotidiani croati \u2013 e segnatamente il pi\u00f9 estremista di essi, il \"Novo Doba\" \u2013 riportarono i fatti denunciando la \"provocazione italiana\"; gli italiani di Spalato, invece, produssero un memoriale e lo inviarono ai rappresentanti alleati, i quali generalmente in questi casi approntavano una commissione d'inchiesta per cercare di dirimere la questione.\nNei giorni immediatamente seguenti, le autorit\u00e0 municipali di Spalato furono costrette a presentare le proprie scuse formali per l'accaduto. Nel contempo, Smodlaka ebbe un abboccamento con i dirigenti del Fascio Nazionale, per cercare di persuaderli a fare pubblica dichiarazione di fedelt\u00e0 e accettazione dello Stato jugoslavo, ottenendone per\u00f2 un rifiuto.\nInizi\u00f2 quindi una violentissima campagna di stampa contro gli italiani della Dalmazia, accusati di essere traditori ed austrofili, e una campagna pubblicistica nazionale ed internazionale per dimostrare che la Dalmazia era una terra puramente slava. L'esaltazione raggiunse livelli tali che - pur essendo stata forte l'iniziale diffidenza - i reparti dell'esercito serbo inviati dal governo di Belgrado a occupare la costa dalmata ora venivano ovunque accolti in maniera trionfale: il \"Novo Doba\" il 20 novembre 1918 pubblic\u00f2 una poesia dal titolo \"Benvenuti, fratelli!\" (\"Dobro do\u0161li, bra\u0107o!\"), e due giorni dopo festeggi\u00f2 il loro ingresso in citt\u00e0 col titolo a tutta pagina \"L'arrivo trionfale dei reparti serbi a Spalato\". Manifestazioni antitaliane si svolsero anche in altre localit\u00e0 non sottoposte al regime di occupazione italiano e regolarmente coinvolsero gli italiani locali.\nLe reazioni in Italia.\nSotto la spinta delle notizie che provenivano dalla Dalmazia e sulla scorta delle riflessioni che in Italia si stavano svolgendo in riferimento alle richieste territoriali da porre al tavolo della pace, si svilupp\u00f2 quindi una corrente di pensiero che chiedeva al governo di inviare delle proprie truppe anche nelle localit\u00e0 della Dalmazia centrale e meridionale. Fra i primi a inviare tali richieste erano stati, ancor prima degli episodi di violenza del 9 novembre, proprio alcuni dalmati italiani: il 5 novembre, il podest\u00e0 di Zara, Luigi Ziliotto, aveva inviato una lettera al sottosegretario alle colonie, Piero Foscari, chiedendo l'occupazione italiana anche della Dalmazia centrale.\nI dirigenti del gruppo dei dalmati italiani a Roma rilanciarono l'idea, paragonando un'eventuale occupazione anche delle zone costiere dell'Adriatico non previste dal Patto di Londra alle occupazioni francesi della Renania occidentale. L'ammiraglio Thaon di Revel si dichiar\u00f2 convinto della necessit\u00e0 di occupare militarmente Spalato, in pieno accordo coll'ammiraglio Enrico Millo, che in quei giorni venne nominato governatore della Dalmazia per la parte occupata dalle truppe italiane.\nLe prime misure legali e le prime violenze contro i dalmati italiani.\nFra novembre e dicembre, lo scontro nazionale a Spalato si intensific\u00f2: il 18 novembre, con un'ordinanza, il governo provinciale (jugoslavo) della Dalmazia impose il giuramento di fedelt\u00e0 al re per tutti i funzionari dei pubblici uffici. La composizione sociale degli italiani della Dalmazia vedeva tradizionalmente un notevole numero di dipendenti pubblici: insegnanti, impiegati, giudici e funzionari provinciali. Di conseguenza, questa misura venne immediatamente interpretata come una forzatura per ottenere quella fedelt\u00e0 al nuovo Stato degli slavi del sud precedentemente negata. Un buon numero di dalmati italiani rifiut\u00f2 di giurare, venendo immediatamente sospeso dalle proprie funzioni e dai relativi emolumenti.\nLa tensione crebbe ulteriormente fino a quando, il 23 dicembre, ebbero luogo dei disordini pi\u00f9 gravi: gruppi di nazionalisti jugoslavi fecero irruzione armati di rivoltelle nelle sedi storiche della comunit\u00e0 italiana \u2013 il Fascio Nazionale, il Gabinetto di Lettura e la Societ\u00e0 Operaia \u2013 distruggendo le suppellettili e imponendone la chiusura. Scatt\u00f2 quindi una \"caccia all'italiano\" per la citt\u00e0: decine di persone vennero percosse e si procedette alla distruzione o alla cancellazione di una serie di insegne italiane nei vari negozi. Il 6 gennaio 1919, nella vicina cittadina di Tra\u00f9 una folla eccitata da notizie sull'imminente occupazione militare italiana della zona prese d'assalto gli italiani locali, ripetendo le stesse scene.\nL'invio delle navi italiane.\nNel porto di Spalato aveva gi\u00e0 stazionato in vari momenti il cacciatorpediniere \"Carabiniere\", alternandosi ad altre navi da guerra italiane senza per\u00f2 un incarico duraturo. Di fronte alle notizie sulle violenze contro gli italiani di Spalato, il governo di Roma autorizz\u00f2 l'invio a Spalato di una nave da guerra, l'esploratore \"Riboty\", con l'incarico di soggiornare stabilmente nel porto spalatino.\nSecondo gli ordini impartiti da Millo, il \"Riboty\" aveva il compito di proteggere l'elemento italiano locale, raccogliere informazioni sulla situazione nella Dalmazia centrale e fornire gratuitamente viveri ed assistenza alla popolazione di Spalato, per motivi dichiaratamente propagandistici filo-italiani.\nL'arrivo della nave italiana il 27 dicembre \u2013 rimpiazzata a partire dal 12 gennaio 1919 dall'ariete torpediniere \"Puglia\" \u2013 irrit\u00f2 notevolmente le autorit\u00e0 jugoslave e venne accolto da una manifestazione di protesta contro l'ormeggio. Gi\u00e0 quattro giorni prima s'erano registrati dei disordini che avevano coinvolto alcuni marinai del \"Carabiniere\" e la popolazione locale croata, ma la situazione si mantenne sempre molto tesa, anche perch\u00e9 le truppe italiane a terra stavano lentamente prendendo possesso della Dalmazia promessa col patto di Londra, il cui confine passava relativamente vicino a Spalato. Come osserv\u00f2 il console Marcello Roddolo, in servizio sulla \"Riboty\", \u00able nostre truppe che occupano mano mano i confini dell'armistizio e perci\u00f2 si avvicinano a Spalato fanno credere agli Jugoslavi prossima una nostra occupazione di quella terra, alla quale occupazione quasi certamente i reparti serbi si opporrebbero con le armi\u00bb.\nL'apertura della conferenza di pace.\nIl 18 gennaio 1919 si apr\u00ec a Parigi la conferenza di pace, che vide anche la partecipazioni di delegazioni di dalmati italiani e jugoslavi, su posizioni nettamente contrapposte. Le notizie e le indiscrezioni provenienti dalla conferenza costituirono uno dei motivi principali di discussione a Spalato, inducendo di volta in volta stati d'ansia o d'euforia, innestandosi in un'atmosfera comunque gi\u00e0 fatta incandescente.\nLe violenze di febbraio.\nUna nuova ondata di aggressioni contro gli italiani di Spalato ebbe luogo in occasione della visita in citt\u00e0 della commissione interalleata per l'Adriatico, composta da un ammiraglio francese (Jean Etienne Charles Marcel Raty\u00e9), uno britannico (Edward Burton Kiddle), uno statunitense (Albert Parker Niblack) e uno italiano (Ugo Rombo), il 24 febbraio 1919. Per l'occasione, era alla fonda in porto anche l'esploratore italiano \"Nino Bixio\". In citt\u00e0 si era sparsa la voce che il Fascio Nazionale Italiano volesse organizzare una manifestazione per dimostrare la forza dell'elemento italiano a Spalato. Nel tardo pomeriggio i capi della comunit\u00e0 italiana di Spalato \u2013 accompagnati dal comandante del \"Puglia\", Giulio Menini, e da un altro ufficiale \u2013 mentre passeggiavano per la citt\u00e0 vennero attaccati e feriti da un gruppo di manifestanti. Gli ufficiali riuscirono infine a ritornare alla nave, mentre Pezzoli, Pervan, Tacconi e il fratello di quest'ultimo, Ildebrando, cercarono di entrare nel proprio circolo con la protezione delle guardie, ma vennero raggiunti e malmenati nuovamente, richiudendosi poi per oltre tre ore negli adiacenti locali della dogana. Il Gabinetto di Lettura venne circondato per molte ore e fatto oggetto di un'intensa sassaiola. In seguito la folla si divise in gruppi, che si recarono presso le abitazioni degli italiani pi\u00f9 influenti, inscenando delle manifestazioni ostili. Gli italiani sorpresi all'aperto vennero assaliti e malmenati, cos\u00ec come vennero nuovamente distrutte le vetrine dei negozi gestiti da italiani.\nIl giorno successivo, a bordo del \"Bixio\" venne organizzata una solenne cerimonia di scuse da parte del presidente del governo provinciale jugoslavo, del sindaco di Spalato e di un ufficiale della polizia. Il giorno stesso, il comitato interalleato degli ammiragli eman\u00f2 un proclama nel quale venne affidato all'ammiraglio americano di stanza a Spalato l'incarico di vigilare sul mantenimento dell'ordine in citt\u00e0 attraverso l'uso di pattuglie interalleate. Per alcuni mesi le condizioni di vita degli italiani di Spalato migliorarono.\nL'estate del 1919 e l'impresa di Fiume.\nNella primavera e nell'estate del 1919 la situazione a Spalato continu\u00f2 a mantenersi tesa e, anche se i disordini non avevano l'intensit\u00e0 dei tumulti di febbraio, purtuttavia conoscevano improvvisi scoppi di violenza: il 9 marzo tre marinai italiani vennero alle mani con un gruppo di giovani croati presso il palazzo delle Procurative: un marinaio italiano rimase ferito alla testa da un colpo di baionetta, cos\u00ec come vennero feriti alcuni soldati serbi intervenuti per sedare la rissa. La successiva commissione d'inchiesta alleata stigmatizz\u00f2 la \u201ccondotta provocatoria\u201d dei marinai italiani, e di conseguenza si scaten\u00f2 una campagna di stampa sui giornali locali contro la presenza del \"Puglia\" nel porto di Spalato. Il tono violentemente antitaliano dei quotidiani croati fece elevare svariate proteste da parte del comandante Menini, che alle volte si tramutarono in ammende contro i giornali stessi, stabilite dall'ammiraglio americano.\nAlla conferenza di pace di Parigi le potenze vincitrici premevano per non riconoscere all'Italia i territori promessi col Patto di Londra e il 24 aprile la delegazione italiana si ritir\u00f2 in segno di protesta. Il giorno successivo la notizia arriv\u00f2 a Spalato e, mentre venne accolta con entusiasmo dalla comunit\u00e0 italiana che riteneva che a questo punto l'Italia avrebbe proceduto all'annessione della Dalmazia \"manu militari\", per lo stesso motivo caus\u00f2 negli jugoslavi qualche timore.\nIn una relazione inviata ai comandi superiori dall'ammiraglio americano Philip Andrews - comandante delle truppe di occupazione alleate nella Dalmazia centro-meridionale - venne stigmatizzata la condotta dei marinai italiani in libera uscita, definita \"arrogante\" e finalizzata a \"mantenere vivo e attivo lo spirito italiano della locale minoranza italiana\".\nIl 12 settembre il poeta ed eroe di guerra Gabriele D'Annunzio oltrepass\u00f2 il confine con un manipolo di ribelli ed occup\u00f2 la citt\u00e0 di Fiume, non compresa nel Patto di Londra e al tempo una delle localit\u00e0 contese con maggior fervore fra l'Italia e il Regno dei Serbi, Croati e Sloveni. La notizia a Spalato ebbe un effetto dirompente: gli italiani la accolsero con enorme entusiasmo, prefigurandosi gi\u00e0 la calata di D'Annunzio lungo le coste dalmate, mentre i croati la interpretarono come prova della veridicit\u00e0 dei loro peggiori timori. Le voci si sovrapponevano alle voci, mentre la delegazione serbo-croato-slovena fece pervenire alla conferenza di Parigi una vibrante nota di protesta.\nIl 23 settembre il conte Nino Fanfogna, traurino trentaduenne di una delle pi\u00f9 antiche famiglie dalmate, diede inizio ad un tentativo di sollevazione popolare nella sua citt\u00e0 natale di Tra\u00f9, sulla falsariga di quella dannunziana. Al suo servizio si era posta una novantina di militari italiani ribelli del Comando del battaglione di stanza a Pianamerlina (\"Prapatnica\"), guidati dal sottotenente Emanuele Filiberto Torri, che avevano occupato la localit\u00e0 e nominato \u201cdittatore\u201d il Fanfogna.\nGrazie alla pronta reazione del comando americano e del comandante della nave \"Puglia\", che avevano inviato laggi\u00f9 rispettivamente l'ufficiale Field e il proprio ufficiale in seconda Paolo Maroni col compito di ordinare la fine della sollevazione chiedendo nel contempo alle truppe serbe di non intervenire, i ribelli italiani si ritirarono la sera stessa, ma l'evento caus\u00f2 conseguenze immediate: il Fascio Italiano di Tra\u00f9 venne praticamente smantellato dalle autorit\u00e0 jugoslave, nella cittadina e nella zona dei Castelli (a nord-ovest di Spalato) vennero attaccate le case e le propriet\u00e0 degli italiani, infine a Spalato si diffuse il sospetto di una connessione fra i marinai della nave \"Puglia\" e i ribelli: il governo locale venne di fatto sospeso dalle sue funzioni dalle truppe serbe. Nelle alture prospicienti la nave italiana vennero issate delle batterie di cannoni, puntate nella sua direzione; una mitragliatrice venne posizionata all'estremit\u00e0 del molo ed ogni contatto con la Dalmazia occupata dagli italiani venne interrotto. L'ammiraglio Andrews consigli\u00f2 di allontanare il \"Puglia\" da Spalato, temendo una ripetizione dell'impresa di Fiume.\nSolo la pubblicazione di un manifesto a firma dell'ammiraglio Millo, nel quale si diceva che ogni movimento contro la Dalmazia non occupata dall'Italia sarebbe stato represso, moder\u00f2 gli animi, che a quel momento sembravano predisposti verso la guerra.\nLa missione di D'Annunzio a Zara.\nI movimenti di D'Annunzio a Fiume e in Dalmazia divennero sempre pi\u00f9 una vera e propria ossessione per le autorit\u00e0 jugoslave e notevole fonte d'imbarazzo per gli italiani, che non erano riusciti ad impedirne l'ingresso a Fiume, cos\u00ec come non erano riusciti ad impedire il continuo afflusso in citt\u00e0 di volontari da molti reparti dell'esercito e della marina.\nIl 14 novembre una piccola flotta di tre navi da guerra part\u00ec da Fiume per giungere a Zara all'alba del giorno dopo: a bordo c'era proprio Gabriele d'Annunzio, con un gruppo di legionari. L'entusiastica accoglienza della popolazione coinvolse anche il governatore Millo, che ricevette i ribelli in modo affettuoso, il che gli cre\u00f2 attorno una cappa di sospetto da parte del governo jugoslavo e pure di una parte del governo italiano.\nA Spalato la notizia cre\u00f2 all'inizio forti timori, ma poi sfoci\u00f2 nuovamente in una serie di manifestazioni antitaliane: si giunse a bloccare ogni movimento e ogni rifornimento alla nave \"Puglia\", con la motivazione che \u00abla Puglia non era da considerarsi nave da guerra italiana perch\u00e9 essa obbediva all'Ammiraglio Millo e questi (...) era agli ordini di d'Annunzio\u00bb.\nA novembre ebbero luogo altre devastazioni dei locali spalatini gestiti da italiani: furono assaliti il Caff\u00e8 Nani e la cartoleria Milich; l'abitazione di Tacconi venne violata e nuovamente danneggiata; per la strada venne aggredito Pezzoli; infine dai circoli italiani vennero asportati i ritratti dei Savoia, poi gettati in mare. Il piroscafo italiano \"Bosnia\", alla fonda al porto, fu assalito: venne ammainata e bruciata la bandiera italiana, sostituita poi col tricolore jugoslavo. I disordini cessarono solo dopo l'intervento personale del governatore jugoslavo, costretto in seguito a scusarsi di fronte a Menini.\nI disordini di gennaio 1920 e l'avvicendamento di Menini con Gulli.\nIl 12 gennaio 1920 cadeva l'anniversario dell'approdo della nave \"Puglia\" a Spalato. In tale occasione la comunit\u00e0 italiana organizz\u00f2 una cerimonia per ringraziare il comandante Menini.\nFra la fine del 1919 e i primi mesi del 1920 la situazione politica a Spalato torn\u00f2 ad essere tesa e difficile. Le aggressioni erano all'ordine del giorno e gli episodi pi\u00f9 gravi si ebbero il 27 gennaio 1920. Gli alleati avevano inviato a Belgrado una nota poco gradita, riguardante i confini del nuovo Regno dei Serbi, Croati e Sloveni, e cos\u00ec venne organizzata nella piazza dei Signori una manifestazione di protesta contro l'imperialismo italiano. Alla fine la folla diede l'assalto al Gabinetto di Lettura, alla Societ\u00e0 Operaia, all'Unione Cooperativa (il Consorzio di consumo italiano); in successione, oltre venti negozi italiani vennero assaliti, le loro insegne distrutte, le saracinesche e le vetrate sfondate. Gli eventi ebbero una certa eco sulla stampa, con le consuete accuse da parte italiana e le repliche da parte jugoslava. Il 9 febbraio il governo regionale jugoslavo pag\u00f2 27.000 corone di indennizzi per i danneggiati.\nLe molestie continuarono con cadenza quasi quotidiana anche nei mesi successivi. Amareggiato per l'atteggiamento del governo italiano\u00a0\u2013 ritenuto troppo debole di fronte agli jugoslavi \u2013, il comandante Menini aveva gi\u00e0 richiesto a dicembre del 1919 di essere trasferito ad altro incarico. Respinta una prima volta la richiesta, questa venne successivamente accolta: il 9 febbraio venne avvicendato al comando del \"Puglia\" dal comandante Tommaso Gulli, gi\u00e0 suo ufficiale in seconda nei primi mesi del 1919.\nI fatti di luglio.\nGli incidenti del gennaio 1920 mostrarono per l'ennesima volta che le popolazioni italiane di Spalato pagavano il prezzo pi\u00f9 alto dell'antagonismo fra l'Italia e il Regno dei Serbi, Croati e Sloveni: sostanzialmente indifese, erano le vittime predestinate dei continui peggioramenti dei rapporti italo-jugoslavi e delle manipolazioni politiche del governo di Belgrado, che periodicamente alimentava la xenofobia antitaliana per conquistare il consenso dell'opinione pubblica croata.\nGli incidenti pi\u00f9 gravi, che causarono delle pesantissime ripercussioni, avvennero a luglio del 1920. Il 12 di questo mese si celebrava la festa per il genetliaco ufficiale del re Pietro I e alla sera del giorno prima a Spalato il capitano Lujo Lovri\u0107, cieco di guerra e acerrimo oppositore delle mire italiane sull'Adriatico orientale, era stato chiamato a tenere una conferenza in teatro, dal titolo \u201cL'antico nemico della nostra unione nazionale\u201d.. All'uscita dal teatro la folla si rec\u00f2 quindi nei soliti luoghi di ritrovo degli italiani, per attaccarli. In questo frangente, due sottufficiali italiani del cacciatorpediniere \"Aquilone\" (in quei giorni ancorato a Spalato), e precisamente il capo silurista Francesco Doria e il II capo meccanico Renato Grimaldi - rimasero asserragliati all'interno del Caff\u00e8 Nani. Quasi in contemporanea ebbe luogo il fatto che in seguito venne considerato la scintilla che caus\u00f2 i disordini successivi e che viene raccontato in modo leggermente diverso a seconda delle fonti: secondo alcuni un marinaio del \"Puglia\" mentre era in libera uscita, vista una donna sventolare una bandiera jugoslava in una zona vicino al molo chiamata \"cantiere di Ivanko\", si era impadronito del drappo portandolo poi a bordo come un trofeo; secondo una fonte italiana invece i marinai erano due, ed erano stati incrociati nei pressi di una casa chiamata \"casa di Ivanko\" da una ragazzina che li aveva insultati agitando una piccola bandiera: uno dei due marinai - di nome Vincenzo La Pastina - aveva quindi preso la bandiera dalle mani della ragazzina e l'aveva portata con s\u00e9 sul \"Puglia\". In un baleno l'episodio venne risaputo in citt\u00e0, scatenando le ire della popolazione croata e della folla che gi\u00e0 asserragliava il Caff\u00e8 Nani.\nIl comandante Gulli diede allora l'ordine ai due tenenti di vascello Fontana e Catalano di portare la bandiera al cacciatorpediniere americano \"USS Long\" presso il Molo San Pietro e, ritenendo che la questione fosse chiusa, invi\u00f2 un piccolo motoscafo col tenente di vascello Gallo al Molo Veneto, con l'incarico di riportare a bordo i sottufficiali chiusi nel Caff\u00e8 Nani. Se si fossero verificati dei problemi, la consegna era di sparare dei razzi illuminanti con la pistola Very: in tal caso sarebbe stato inviato un MAS in aiuto. Impossibilitato ad attraccare a causa della folla accalcatasi sul molo, Gallo afferm\u00f2 successivamente di esser stato bersagliato da una serie di colpi di pistola e quindi lanci\u00f2 i razzi.\nGulli decise allora di comandare egli stesso il MAS e si diresse quindi verso il Molo Veneto, raggiunto alle 21:50. Le successive ricostruzioni dell'episodio divergono radicalmente: da un lato gli italiani affermarono che mentre l'imbarcazione si avvicinava alla riva si ud\u00ec il capo della polizia di Spalato che gridava: \u00abComandante stia tranquillo che i sottufficiali sono in salvo al circolo...\u00bb; poi il lancio di una bomba a mano dalla folla, col successivo aprire il fuoco dei gendarmi jugoslavi e un'immediata risposta al fuoco da parte italiana. Gli jugoslavi invece affermarono che dall'interno del MAS vennero esplosi dei colpi che uccisero un uomo, e che solo successivamente si spar\u00f2 dalla riva. La relazione ufficiale spedita qualche giorno dopo ai governi di Roma e Belgrado dall'ammiraglio Andrews ricalc\u00f2 sostanzialmente la ricostruzione di parte italiana, con qualche piccola differenza: per Andrews la folla era stata allontanata dalla riva dai gendarmi e si era accalcata di fronte alla vicina filiale della Jadranska Banka, laddove sarebbe avvenuta l'esplosione della bomba a mano. In immediata successione ebbe luogo la sparatoria, ma la relazione ufficiale non riusc\u00ec a stabilire chi avesse sparato per primo. I marinai italiani sarebbero quindi tutti quanti stati colpiti da proiettili di armi da fuoco.\nVennero feriti il motorista Aldo Rossi, il cannoniere Gino Mario Pavone ed altri del MAS italiano: una pallottola di fucile colp\u00ec il comandante Gulli al ventre dal lato destro, uscendo dal dorso a sinistra. L'uomo ucciso fra la folla invece venne in seguito identificato col nome di Matej Mi\u0161. Ricaduto sul ponte, Gulli diede ordine di ritornare sul \"Puglia\", ove all'arrivo del MAS l'equipaggio si prepar\u00f2 a cannoneggiare la citt\u00e0, venendo fermato solo dall'intervento di un ufficiale anziano.\nEssendo l'ufficiale medico del \"Puglia\" asserragliato nel Gabinetto di lettura, il prominente italiano di Spalato Doimo Caraman (o Karaman) convinse il chirurgo Jak\u0161a Ra\u010di\u0107 a curare il comandante Gulli. In seguito ad una prima sommaria visita a bordo si decise il trasferimento di Gulli presso la casa di cura privata di questo chirurgo, per cui con un battellino lo si port\u00f2 fino al molo San Pietro, e da l\u00ec con un'automobile del contingente americano fino all'ospedale, a est di Spalato.\nSecondo la testimonianza del capitano commissario Di Lauro, che accompagn\u00f2 Gulli, quest'ultimo dett\u00f2 un breve testamento spirituale: \u00abTanti abbracci ai miei. Il mio pensiero \u00e8 con loro. Se muoio, muoio tranquillo perch\u00e9 i miei figli saranno bene educati da mia moglie. Se muoio, mando un saluto agli ufficiali e a tutti della \"Puglia\". Io non ho assolutamente provocato nessuno, anzi sono andato io stesso per impedire provocazioni. Se vi sono dei morti non li ho sulla coscienza\u00bb. Alle 02.30 del 12 luglio inizi\u00f2 l'operazione, che ebbe termine alle 04.00: il comandante Gulli spir\u00f2 sotto i ferri. Nella notte era morto a bordo del \"Puglia\" anche il motorista Rossi.\nI funerali dei due marinai italiani vennero vietati a Spalato dalle autorit\u00e0 locali: fu permessa solo la visita alle salme, ricomposte sulla nave \"Puglia\". Le esequie si tennero alcuni giorni dopo nel duomo di Sebenico: il corteo funebre che part\u00ec dal molo di Sebenico fu composto da una banda della Regia Marina, un reparto di fucilieri della Marina, un reparto del Regio Esercito, un gruppo di volontari del Battaglione Rismondo, le societ\u00e0 ginniche di Sebenico e Zara e una rappresentanza dei Canottieri \"Diadora\" di Zara.\nTommaso Gulli fu decorato alla memoria con la Medaglia d'oro al valor militare, Aldo Rossi - sempre alla memoria - ricevette invece la Medaglia d'argento. Pavone fu decorato con la medaglia di bronzo, cos\u00ec come i marinai Marco Serfaino, Giuseppe Valenza e Luigi Granata, perch\u00e9 riuscirono a guidare il MAS verso il \"Puglia\" dopo che fu colpito a morte Rossi.\nLe conseguenze.\nIl 13 luglio, giorno successivo alla morte di Gulli, in alcune citt\u00e0 successivamente attribuite all'Italia\u00a0\u2013 Trieste, Fiume, Zara, Pola e Pisino \u2013 si svolsero manifestazioni che sfociarono in violenze di vario tipo contro le popolazioni slave ivi residenti. Nella pi\u00f9 grave di esse, venne appiccato il fuoco al Narodni dom, la casa sede dei circoli slavi (in grande prevalenza sloveni) di Trieste.\nLo stesso 13 luglio il ministro degli Esteri italiano, Carlo Sforza, invi\u00f2 per il tramite dell'incaricato d'affari a Belgrado \"ad interim\", Galanti, una dura nota di protesta sui fatti di Spalato, con quattro richieste: scuse ufficiali del governo locale di Spalato, nota di rammarico del governo serbo, indennit\u00e0 per le famiglie dei morti e punizione esemplare dei responsabili. Al termine di un serrato scambio di note, il governo serbo invi\u00f2 un telegramma di vivo rammarico per l'incidente, ma il resto delle richieste non ebbe esito.\nSi era per\u00f2 oramai entrati in una nuova fase della politica italiana ed internazionale: il nuovo governo costituito da Giovanni Giolitti, in carica dal 15 giugno 1920, si era presentato in politica estera considerando la rivendicazione della Dalmazia come un elemento secondario, per cui la questione degli incidenti di Spalato non venne rimarcata con forza e il citato rapporto di Andrews non venne mai pubblicato dalla stampa nazionale. I giornali jugoslavi invece affermarono propagandisticamente che il rapporto alleato avrebbe attribuito solamente agli italiani la responsabilit\u00e0 degli scontri. In realt\u00e0, questo rapporto si limitava a rilevare i termini essenziali dell'accaduto, senza dare giudizi di alcun genere. Anni dopo - per\u00f2 - la tesi della responsabilit\u00e0 italiana venne ripresa dallo studioso sloveno Lavo \u010cermelj, che in una sua nota opera dedicata alla drammatica situazione delle minoranze slave nell'Italia fascista afferm\u00f2 falsamente che \u00abuna commissione internazionale, presieduta dall'ammiraglio Andrews e nella quale pure l'Italia era rappresentata, aveva inequivocabilmente appurato che gli incidenti di Spalato dell'11 luglio 1920 erano stati provocati dai marinai e dagli ufficiali della nave \"Puglia\"\u00bb.\nLa volont\u00e0 italiana di risolvere le questioni aperte di Fiume e della Dalmazia venne favorita dalla questione del plebiscito della Carinzia meridionale: il 10 ottobre la maggioranza della regione, anche se fortemente abitata da sloveni e in quel momento occupata militarmente dall'esercito jugoslavo, dichiar\u00f2 la propria volont\u00e0 di essere assegnata all'Austria, al che gli jugoslavi reagirono rifiutando di ritirare le truppe, che stazionavano anche nella citt\u00e0 di Klagenfurt, conquistata dopo una serie di combattimenti contro reparti irregolari austriaci nel maggio del 1919. L'atto di forza jugoslavo irrit\u00f2 le grandi potenze, che inviarono un ultimatum a Belgrado intimando il ritiro delle truppe e il rispetto dell'esito del plebiscito: per evitare un conflitto armato gli jugoslavi obbedirono. Quest'incidente sembr\u00f2 confermare la tesi italiana circa il carattere massimalista ed estremista delle pretese territoriali jugoslave, ed indusse il governo jugoslavo a ricercare l'accordo con gli italiani.\nIl 12 novembre 1920 il Regno d'Italia e il Regno dei Serbi, Croati e Sloveni firmarono il Trattato di Rapallo. Ci si accord\u00f2 per assegnare all'Italia la citt\u00e0 di Zara con un piccolo territorio circostante, oltre all'isola di Lagosta e agli scogli di Pelagosa, mentre il resto della Dalmazia and\u00f2 al Regno dei Serbi, Croati e Sloveni. Il territorio di Fiume and\u00f2 formalmente a costituire un piccolo stato cuscinetto, denominato Stato libero di Fiume: alla fine dell'anno il Regio Esercito fece sgomberare con la forza la citt\u00e0 dalle truppe di d'Annunzio. Il trattato, invece di rasserenare le rispettive opinioni pubbliche, fu oggetto di violentissime critiche sia in Italia che nel Regno dei Serbi, Croati e Sloveni: in Italia sorse il mito della cosiddetta \"Vittoria mutilata\", ampiamente sfruttato dai nazionalisti e dal nascente movimento fascista; nel Regno dei Serbi, Croati e Sloveni la cessione di Zara e dell'intera Istria all'Italia, oltre alla mancata acquisizione di Fiume, crearono un'ondata di risentimento verso il proprio governo e una campagna di stampa contro l'Italia e i dalmati italiani.\nNegli anni successivi, la comunit\u00e0 italiana di Spalato venne attaccata continuamente nelle proprie istituzioni, nell'impiego e nelle scuole, conoscendo un lento declino.\nInsegne italiane a Spalato.\nMolti negozi e uffici di Spalato mantennero un'insegna in lingua italiana fino agli anni venti del XX secolo. Queste insegne vennero distrutte in gran parte proprio fra il 1919 e il 1920, come effetto dei vari incidenti sopra descritti. La seguente vuole essere una succinta galleria fotografica, tratta da una serie di cartoline degli anni 1900-1910."}
{"id": "2375499", "revid": "827882", "url": "https://it.wikipedia.org/wiki?curid=2375499", "title": "Amero", "text": "Lamero \u00e8 la moneta proposta come valuta ufficiale di una teorica unione economica e monetaria tra Canada, Stati Uniti e Messico.\nL'amero dovrebbe sostituire le monete attualmente in circolazione (dollaro canadese, dollaro statunitense e peso messicano). Secondo alcuni dovrebbe nascere dal modello della moneta unica dell'Unione europea, l'euro, e viene incontro ai presupposti del NAFTA (\"North American Free Trade Agreement\") e del SPP (\"Security and Prosperity Partnership of North America\").\nOrigini.\nL'idea di un'unione monetaria del Nord America fu proposta per la prima volta dall'economista canadese Herbert G. Grubel. Nel settembre del 1999, l'anno in cui l'euro divenne una moneta virtuale, il canadese C.D. Howe Institute propose un'unione monetaria tra Canada e Stati Uniti. In Canada il centrosinistra espresse la propria opposizione ad ogni unione monetaria, vedendola come un tentativo dell'economia statunitense di penetrazione economica.\nQuando si effettua un cambiamento della moneta ufficiale il tasso di cambio fra la vecchia e la nuova moneta \u00e8 determinato dalla situazione economica durante la quale avviene la conversione. Il passaggio dal dollaro all'amero risentirebbe dell'attuale crisi della produzione e del commercio, della svalutazione del dollaro rispetto alle altre monete, del debito pubblico di famiglie, imprese e Governo Federale. Durante il cambio di moneta, pu\u00f2 essere praticato un tasso di cambio differente a seconda dei soggetti coinvolti, per alcuni pi\u00f9 vantaggioso e vicino alla parit\u00e0 con la vecchia moneta, per altri con una forte svalutazione, in modo da distribuire selettivamente il peso del debito pubblico.\n\"In extremis\", l'emittente potrebbe disconoscere il pagamento dei debiti denominati nella vecchia valuta, dichiarandola fuori legge e priva di corso forzoso, e negando la conversione nella nuova moneta."}
{"id": "2375504", "revid": "438678", "url": "https://it.wikipedia.org/wiki?curid=2375504", "title": "ACK scan", "text": "L'ACK scan \u00e8 un tipo di port scanning il cui scopo \u00e8 scoprire quali porte sono aperte e quali filtrate su un firewall che si interpone tra la sorgente della scansione e il target. Il risultato di questa scansione non \u00e8 \"porta aperta\" o \"porta chiusa\", bens\u00ec \"porta filtrata\" o \"porta non filtrata\".\nPer effettuare la scansione si invia un pacchetto TCP con il bit ACK attivo. Se il firewall blocca il pacchetto, la sorgente allo scadere di un timeout deduce che la porta \u00e8 filtrata. Se il firewall lascia passare il pacchetto esso raggiunge il target, che non avendo una sessione TCP attiva, risponder\u00e0 con un pacchetto con bit RST attivo. In questo caso si deduce che la porta non \u00e8 filtrata. Se si \u00e8 in presenza di un firewall \"stateful\" (cio\u00e8 un firewall che tiene traccia delle sessioni attive) la scansione non avr\u00e0 mai successo in quanto il pacchetto di test risulta fuori sequenza e quindi viene bloccato."}
{"id": "2375507", "revid": "39224", "url": "https://it.wikipedia.org/wiki?curid=2375507", "title": "Tumore del colon retto", "text": ""}
{"id": "2375509", "revid": "39224", "url": "https://it.wikipedia.org/wiki?curid=2375509", "title": "Tumore del colon-retto", "text": ""}
{"id": "2375510", "revid": "133248", "url": "https://it.wikipedia.org/wiki?curid=2375510", "title": "Stefano Lazaro", "text": ""}
{"id": "2375514", "revid": "287204", "url": "https://it.wikipedia.org/wiki?curid=2375514", "title": "Le porte dell'oceano", "text": "Le porte dell'oceano (\"People of The Sea\", conosciuto anche come \"Dolphin Island: A Story of the People of the Sea\"), edito in italiano anche come Il popolo del mare, \u00e8 un romanzo di fantascienza del 1963 dello scrittore britannico Arthur C. Clarke.\n\u00c8 stato pubblicato in italiano per la prima volta nel 1965.\nTrama.\nA met\u00e0 del XXI secolo Johnny Clinton, orfano ed allevato a Brisbane, in Australia, dagli zii con cui non ha un buon rapporto, approfitta dell'avaria di una nave da trasporto (le navi sono in pratica dei treni merci che viaggiano per il mondo, per terra e per mare) per imbarcarsi come clandestino. La nave affonda al largo dell'Australia e riesce a salvarsi solo grazie all'aiuto di alcuni delfini, che accompagnano la sua zattera improvvisata fino all'Isola dei Delfini.\nQui incontra il prof. Kazan e il coetaneo Mick. Kazan effettua da molto tempo, e con esito positivo, esperimenti per apprendere il linguaggio dei delfini. Johnny dimostra subito di avere grande empatia con i delfini e viene coinvolto a tempo pieno nel progetto.\nUn giorno un terribile tifone sconvolge l'isola, interrompendo ogni contatto con il resto del mondo. Per poter curare i feriti, Johnny convince i delfini a trasportarlo su un canotto fino alle coste dell'Australia e riesce a salvare gli abitanti dell'isola.\nIl prof. Kazan convince Johnny a non tornare pi\u00f9 dai suoi parenti e ad iscriversi all'universit\u00e0 per collaborare al massimo delle sue potenzialit\u00e0 con il progetto.\nEdizioni.\nIl romanzo \u00e8 stato pubblicato nel febbraio 1965 nel numero 373 della collana Urania, copertine disegnata da Karel Thole, nel maggio 1972 numero 4 della collana Oscar ragazzi, illustrazione della copertina di Guido Bertello e nel maggio 1979 nel numero 26 della collana Classici Fantascienza della Arnoldo Mondadori Editore, copertine disegnata da Karel Thole."}
{"id": "2375515", "revid": "122246", "url": "https://it.wikipedia.org/wiki?curid=2375515", "title": "Nazionale di pallavolo maschile della Grecia", "text": "La nazionale di pallavolo maschile della Grecia \u00e8 una squadra europea composta dai migliori giocatori di pallavolo della Grecia ed \u00e8 posta sotto l'egida della Federazione pallavolistica della Grecia.\nRosa.\nSegue la rosa dei giocatori convocati per il campionato europeo 2021."}
{"id": "2375518", "revid": "56620", "url": "https://it.wikipedia.org/wiki?curid=2375518", "title": "Volci Tectosagi", "text": ""}
{"id": "2375523", "revid": "729019", "url": "https://it.wikipedia.org/wiki?curid=2375523", "title": "Comes limitis Aegypti", "text": "Il Comes limitis Aegypti era il comandante di truppe di comitatensi di un settore del limes romano orientale, nella diocesi d'Egitto. Suo diretto superiore era al tempo della \"Notitia dignitatum\" (nel 400 circa), il \"magister militum praesentalis I\".\nElenco unit\u00e0.\nEra a capo di ben 31 unit\u00e0 o distaccamenti di unit\u00e0, come risulta dalla \"Notitia Dignitatum\" (Orien. XXVIII):"}
{"id": "2375526", "revid": "729019", "url": "https://it.wikipedia.org/wiki?curid=2375526", "title": "Comes per Isauriam", "text": "Il Comes per Isauriam era il comandante di truppe di comitatensi di un settore del limes romano orientale, nella diocesi d'Isauria. Suo diretto superiore era al tempo della \"Notitia dignitatum\" (nel 400 circa), il \"magister militum praesentalis II\".\nElenco unit\u00e0.\nEra a capo di ben 2 unit\u00e0 o distaccamenti di unit\u00e0, come risulta dalla Notitia Dignitatum (Orien. XXIX):"}
{"id": "2375536", "revid": "729019", "url": "https://it.wikipedia.org/wiki?curid=2375536", "title": "Dux Thebaidos", "text": "Il Dux Thebaidos era il comandante di truppe limitanee di un settore del limes africano, nella diocesi d'Egitto. Suo diretto superiore era al tempo della \"Notitia dignitatum\" (nel 400 circa), il \"magister militum praesentalis I\".\nElenco unit\u00e0.\nEra a capo di ben 42 unit\u00e0 o distaccamenti di unit\u00e0, come risulta dalla Notitia Dignitatum (Orien. XXXI):"}
{"id": "2375538", "revid": "1529788", "url": "https://it.wikipedia.org/wiki?curid=2375538", "title": "Pupusa", "text": "Le pupusas sono un piatto tipico di El Salvador, simile alla arepa venezuelana, alla gordita messicana o alla tigella modenese. \n\u00c8 composto solitamente da masa (impasto di farina di mais e acqua) ma pu\u00f2 essere realizzato anche con farina di riso.\nSolitamente \u00e8 farcito con uno o pi\u00f9 ingredienti come formaggio locale, \"chicharr\u00f3n\", zucca o fagioli fritti. L'impasto viene farcito per poi essere cotto sulla piastra unta con olio di semi di girasole.\nVengono servite calde con un contorno di cavolo marinato in aceto, cipolla e salsa di pomodoro speziata."}
{"id": "2375539", "revid": "729019", "url": "https://it.wikipedia.org/wiki?curid=2375539", "title": "Dux Foenicis", "text": "Il Dux Foenicis era il comandante di truppe limitanee di un settore del limes romano orientale, nella diocesi d'Oriente della Siria Fenice. Suo diretto superiore era al tempo della \"Notitia dignitatum\" (nel 400 circa), il \"magister militum per Orientem\".\nElenco unit\u00e0.\nEra a capo di ben 26 unit\u00e0 o distaccamenti di unit\u00e0, come risulta dalla \"Notitia Dignitatum\" (Orien. XXXII):"}
{"id": "2375541", "revid": "599013", "url": "https://it.wikipedia.org/wiki?curid=2375541", "title": "Milagros Cabral", "text": "Gioca nel ruolo di schiacciatrice nel Pinkin de Corozal e indossa la maglia numero 18.\nCon la nazionale dominicana ha vinto la medaglia d'oro ai Giochi Panamericani del 2003 in casa nella citt\u00e0 di Santo Domingo, Repubblica Dominicana. Giocando nel ruolo di schiacciatrice ha fatto parte della nazionale della sua nazione natale al Campionato mondiale di pallavolo femminile 2006, indossando la maglia #10."}
{"id": "2375542", "revid": "767487", "url": "https://it.wikipedia.org/wiki?curid=2375542", "title": "Kim Dong-jin", "text": ""}
{"id": "2375546", "revid": "767487", "url": "https://it.wikipedia.org/wiki?curid=2375546", "title": "Municipalit\u00e0 locale di Swellendam", "text": "Swellendam \u00e8 una municipalit\u00e0 locale (in inglese \"Swellendam Local Municipality\") appartenente alla municipalit\u00e0 distrettuale di Overberg della provincia del Capo Occidentale in Sudafrica. \nIn base al censimento del 2001 la sua popolazione \u00e8 di 28.075 abitanti.\nLa sede amministrativa e legislativa \u00e8 la citt\u00e0 di Swellendam e il suo territorio si estende su una superficie di ed \u00e8 suddiviso in 5 circoscrizioni elettorali (\"wards\"). Il suo codice di distretto \u00e8 WC034.\nGeografia fisica.\nConfini.\nLa municipalit\u00e0 locale di Swellendam confina a nord con il District Management Areas WCDMA02, a est con quella di Hessequa (Eden), a sud con quella di Cape Agulhas e con il District Management Areas WCDMA03 e a ovest con quelle di Breede River/Winelands (Cape Winelands) e Theewaterskloof."}
{"id": "2375547", "revid": "547034", "url": "https://it.wikipedia.org/wiki?curid=2375547", "title": "\u0160ivelu\u010d", "text": "Lo \u0160ivelu\u010d () \u00e8 uno stratovulcano russo della penisola di Kam\u010datka. \u00c8 il vulcano pi\u00f9 settentrionale della penisola, situato a nord-est del gruppo di vulcani che comprende il Klju\u010devskaja Sopka.\nStruttura del vulcano.\nDue elementi costituiscono il vulcano:\nNatura del vulcano.\n\u00c8 un vulcano con attivit\u00e0 esplosiva, con emissione di lava di tipo andesitica ricca in orneblenda. Questo tipo di lava \u00e8 poco presente nei vulcani attivi ai nostri giorni, dopo il suo raffreddamento forma una roccia chiamata adakite.\nQuesta roccia, contrariamente all'andesite che viene prodotta dalla subduzione della placca oceanica, \u00e8 il prodotto di una fusione parziale della placca oceanica, fenomeno raro ai nostri giorni (la terra si sta raffreddando da 4,5 milioni di anni). Secondo Volynec e Yogodzinski, il fenomeno \u00e8 provocato dalla strappo, formatasi tra la placca del Pacifico, che scivola in subduzione verso nord sotto le isole Aleutine e quella che scivola verso ovest sotto la Kam\u010datka. La \"finestra\" prodotta dallo strappo delle due placche in subduzione con direzioni divergenti, fa s\u00ec che i vulcani della regione sono alimentati da lava formatasi con la parziale fusione di placca oceanica, riscaldata dalla risalita del mantello pi\u00f9 caldo. La finestra si apre tra questa formazione vulcanica e le isole di Attu e Buldir, estreme punte occidentali delle isole Aleutine. Anche le formazioni rocciose di queste isole sono costituite dallo stesso tipo di roccia.\nLe rocce prodotte dal vulcano durante l'olocene appartengono in preponderanza a questo particolare tipo di andesite ricco in magnesio. Solo due colate basaltiche sono venute a interrompere questa composizione monotona. Misurazioni al carbonio 14 indicano che un'emissione di tefra basalto a anfibolite e flogopite (ricche in potassio e magnesio), \u00e8 avvenuta circa 5600 anni fa e una con colata di basalto meno potassico, verso i 9600 anni fa..\nLo \u0160ivelu\u010d \u00e8 stato regolarmente attivo durante gli ultimi 10.000 anni, producendo grandi quantit\u00e0 di lava sotto forma di duomi e di colate piroclastiche. \u00c8 considerato come il vulcano pi\u00f9 \"prolifico\" della penisola, con una produzione media di 36\u00a0000 tonnellate di materiale annuo..\nLa sua frequente attivit\u00e0 pone problemi non solo agli insediamenti adiacenti ma anche all'aviazione sui tragitti tra USA e l'Asia.\nPer quanto concerne le citt\u00e0 che si trovano a una distanza di circa 45 chilometri, i principali rischi sono causati dai lahar, che possono raggiungere distanze superiori ai 30 chilometri. Mentre le frane non hanno per il momento posto problemi, non avendo mai raggiunto distanze superiori ai 20 chilometri. Per quanto riguarda la ricaduta di ceneri, queste possono notoriamente raggiungere grandi distanze, si sono trovate antiche ceneri di questo vulcano a 400 chilometri di distanza. La citt\u00e0 di Klju\u010di viene regolarmente coperta da strati di cenere a ogni eruzione.\nStoria eruttiva.\nLa formazione vulcanica risale a - anni fa. Questo vulcano molto attivo ha conosciuto molte fasi eruttive.\nLe eruzioni del 1854 e del 1964 sono state molto violente (con VEI 3 e 4). Entrato di nuovo in attivit\u00e0 nel 1999, non ha pi\u00f9 conosciuto sosta."}
{"id": "2375548", "revid": "1442080", "url": "https://it.wikipedia.org/wiki?curid=2375548", "title": "HMS Effingham", "text": "L'HMS \"Effingham\" \u00e8 stato un incrociatore pesante Classe Hawkins della Royal Navy. Entr\u00f2 in servizio a Portsmouth nel 1925, essendone stata sospesa per alcuni anni la costruzione dopo la fine della Prima guerra mondiale nel 1918. Fu l'ultima nave della sua classe ad entrare in servizio. Prese il nome da Lord Howard di Effingham, uno dei comandanti della flotta che sconfisse l'Invincibile Armada nel 1587.\nServizio attivo.\nAnni Venti e Trenta.\nTra il 1925 e il 1932 serv\u00ec come nave ammiraglia dello Squadrone dell'Estremo Oriente, prima di diventare, al suo ritorno in patria, nave ammiraglia della riserva.\nTra il 1937 e il 1938 sub\u00ec un radicale processo di modernizzazione che ne cambi\u00f2 anche l'aspetto. Le caldaie vennero ridotte da 12 a 10 e un fumaiolo venne eliminato. L'armamento principale venne cambiato in nove pezzi da 6 pollici in installazioni singole. Ricevette anche quattro cannoni antiaerei in installazioni singole, modificati ulteriormente nel 1939 in due installazioni doppie. I tubi lanciasiluri vennero rimossi e venne impiantata una gru per la movimentazione dell'aereo da ricognizione, che per\u00f2 non venne mai imbarcato per la mancata installazione della catapulta. Modernizzazioni simili erano state previste anche per altre due navi della stessa classe, la \"Frobisher\" e la \"Hawkins\" ma allo scoppio della Seconda guerra mondiale vennero prima rimandate e poi cancellate per trasferire le risorse necessarie su nuove classi di navi.\nServizio durante la Seconda guerra mondiale e affondamento.\nDopo essere tornata in servizio l\"'Effingham\" serv\u00ec nel teatro Nordamericano e successivamente nelle Indie Orientali. Allo scoppio della guerra partecip\u00f2 a missioni di pattuglia nell'Atlantico Settentrionale al largo dell'Islanda. Successivamente trasport\u00f2 due milioni di Sterline in oro ad Halifax, in Canada. Tornando in patria partecip\u00f2 alla caccia alle corsare tedesche nelle acque della Norvegia durante lo svolgimento della Campagna Norvegese. In questo periodo venne attaccata da un sottomarino tedesco senza essere colpita, continuando quindi nei suoi compiti di bombardamento delle posizioni tedesche sulle colline attorno a Narvik fino a maggio, quando prese parte alla scorta di un convoglio diretto a Bod\u00f8.\nIl 17 maggio, navigando ad una velocit\u00e0 di 23 nodi colp\u00ec uno scoglio a solo un'ora dalla sua destinazione finale. L'ostacolo era ben conosciuto e segnato sulle carte ma per un caso un tratto della matita del navigatore aveva coperto proprio l'ostacolo sulla rotta della nave. Nell'incidente nessuno rimase ferito e il relitto venne affondato il 21 maggio con un siluro del cacciatorpediniere di scorta, il \"Matabele\" dopo la rimozione di tutti i documenti importanti e dell'equipaggiamento facilmente rimovibile. La nave rimase parzialmente visibile sul pelo dell'acqua e venne recuperata e demolita nel 1945 dopo la fine della guerra da H\u00f8vding Skipsopphugging. Sul luogo dell'affondamento rimasero quindi poche parti della nave pi\u00f9 difficilmente recuperabili.\nDurante il suo breve servizio nel conflitto ricevette due \"Battle Honours\":"}
{"id": "2375556", "revid": "1632387", "url": "https://it.wikipedia.org/wiki?curid=2375556", "title": "Pier Luigi Ighina", "text": "Biografia.\nPier Luigi Ighina nacque a Milano nel 1908. Da giovane si interess\u00f2 allo studio della natura, delle forze motrici e dell'elettromagnetismo. Studi\u00f2 a Milano, diventando tecnico in elettronica e radioelettronica.\nTrov\u00f2 lavoro come collaudatore prima alla Magneti Marelli, poi alla CGE (Compagnia Generale di Elettricit\u00e0) e successivamente alla Ansaldo Lorenz di Genova. Dopo un corso di specializzazione in sistemi radiotelevisivi, nel 1926 scelse di arruolarsi come volontario nella Marina Militare come telegrafista.\nL'atomo magnetico.\nIn questo periodo, le sue ricerche lo portarono a delineare il concetto di \"ritmo magnetico Sole-Terra\", un'ipotesi che rest\u00f2 priva di riscontri scientifici.\nIghina basava tutte le sue invenzioni sulla \"filosofia della spirale\". Questa filosofia, che egli riconduceva alla filomazia, sostiene lo studio e le applicazioni della lettera simbolica \u03d5 (o phi, da leggere \u201cfi\u201d), contenente il numero aureo e quindi il principio che tutta la materia sia pervasa di frattali in stretto collegamento psicofisico tra loro. Ighina riteneva che tramite l'applicazione di questo ipotetico \"principio filomatico\" si sarebbe potuta migliorare la vita dell'uomo attraverso la costruzione di \"artefatti elettromagnetici\".\nDurante i suoi studi Ighina dichiar\u00f2 nel suo libro di aver scoperto ed osservato l'\"atomo magnetico\" tramite un particolare microscopio di sua invenzione, e di averlo diviso in monopoli magnetici: il monopolo positivo sarebbe \"l'energia solare\", che arriva alla terra in forma spiraliforme e riscalda tramite frizione, mentre dalla terra partirebbe il monopolo negativo che si ricondurrebbe al sole tramite un ciclo a spirale contraria. Lo scontro tra queste due ipotetiche particelle pulsanti creerebbe la vita e la materia, ognuna caratterizzata da un proprio ritmo.\nSempre secondo Ighina, al centro del sole vi sarebbe un \"cuore magnetico\" che pulsa al ritmo del cuore umano.\nLe rivendicazioni sui rapporti con Marconi.\nIghina sostiene di aver lavorato con Guglielmo Marconi, dopo averlo conosciuto per caso, grazie ad un conte di Imola lontano parente di entrambi, e di essere in seguito diventato suo assistente, coadiuvandolo in numerose scoperte pur rimanendo nell'ombra.\nIghina frequentava spesso la Fondazione Guglielmo Marconi, ma nessuna delle affermazioni sul suo lavoro con lo scienziato risulta comprovata dalla documentazione di Marconi o della Fondazione, e queste sono riconducibili ad Ighina stesso.\nIghina sostenne anche che la morte improvvisa di Marconi fosse dovuta ad un esperimento sull'\"atomo magnetico\" condotto da Marconi senza la sua supervisione e conclusosi con un disastro.\nIl ritorno a Imola e le invenzioni.\nNel 1937, il medesimo anno della morte di Marconi, Ighina ritorn\u00f2 a Imola, andando a vivere presso il marito della sorella. Ad Imola fond\u00f2 il \"Centro internazionale di studi magnetici\" in viale Romeo Galli 4, che nonostante il nome prese la forma di una associazione senza fini accademici.\nIghina sosteneva, grazie alle invenzioni da lui rivendicate, di poter rigenerare cellule morte, allontanare terremoti e allontanare o avvicinare nuvole.\nUn resoconto di queste attivit\u00e0 venne pubblicato in un libro del 1954, \"L'atomo magnetico\" che raccoglieva idee quali una \"valvola antisismica\", ipotetici metodi alternativi per la trasmissione di immagini televisive, ipotesi su come effettuare analisi del suolo in profondit\u00e0, annullare radiazioni e inquinamento e produrre energia elettrica dal nulla. Nessuna di queste invenzioni risulta mai testata in condizioni di verifica sperimentale n\u00e9 brevettata: Ighina stesso, in una intervista a \"Report\" rilasciata all'et\u00e0 di 90 anni, afferm\u00f2 che tutte le volte che ha proposto a qualcuno le sue \"invenzioni\" non ha mai avuto riscontri positivi, spiegando ci\u00f2 con motivazioni di natura complottistica. Ad esempio a proposito della \"macchina della pioggia\" Ighina disse: \u00abHo mandato questa idea in Africa. Sa cosa mi hanno detto? Se la prenda e la porti via perch\u00e9 noi guadagniamo sulla mancanza di acqua\u00bb. Ha inoltre dichiarato di non voler brevettare alcuna delle sue invenzioni, perch\u00e9 \u00abil sapere \u00e8 una cosa comune ed \u00e8 giusto che venga utilizzato da tutti\u00bb.\nLa \"macchina della pioggia\" era un marchingegno composto da una grossa elica da elicottero rivolta verso l'alto, e da due gruppi di tubi, i primi si trovano in superficie, i secondi sottoterra. Entrambi erano caricati con polvere di alluminio. Secondo l'ipotesi di Ighina, non supportata da alcun riscontro scientifico, i tubi si caricherebbero con l'energia solare che sarebbe poi usata per produrre l'allontanamento delle nuvole qualora l'energia emessa fosse di \"polarit\u00e0 positiva\" (in quanto entrerebbe in contrasto con la presunta \"polarit\u00e0 positiva\" delle nuvole), mentre, qualora l'energia rilasciata dai tubi fosse \"negativa\", tale polarit\u00e0 provocherebbe l'innesco di un processo di attrazione che determinerebbe l'avvicinamento delle nuvole fino al raggiungere uno stato di nuvolosit\u00e0 che permette lo scatenarsi della pioggia.\nLuigi Fanton, collaboratore di Ighina, sostiene che questi, dopo aver dichiarato che l'esperimento era riuscito, rifiutava di dimostrarlo di fronte ad altri, sostenendo di aver smontato i macchinari per costruirne altri. Ighina sosteneva di temere per la sua vita a causa di quella che riteneva la \"scomodit\u00e0\" delle sue invenzioni: in un'intervista a Report afferm\u00f2: \"Se mi prendono mi fanno fuori\".\nIghina mor\u00ec a 95 anni nella sua casa di Imola; ancora oggi alcune sue idee hanno un seguito tra gli appassionati di pseudoscienze e nell'ambiente del complottismo, pur non avendo ottenute prove di funzionamento pratico e non essendo riconducibili alle conoscenze scientifiche assodate.\nInfluenze culturali.\nL'album di canzoni \"Pollution\" di Franco Battiato, pubblicato nel 1972, contiene una lunga citazione di P. L. Ighina. Il giovane Battiato definisce la sua opera un \"Gesto sonoro in sette atti dedicato al Centro Internazionale Studi Magnetici\".\nLa copertina del disco riporta un avviso emesso dal Centro datato 25 settembre 1972, in cui si presenta una riunione di tutti i \"centri internazionali studi magnetici\" che sarebbe avvenuta in Francia il 14 settembre successivo. Secondo il volantino, si sarebbe comunicato che a Imola era stato inaugurato il pi\u00f9 grande \"stroboscopio magnetico\" al mondo."}
{"id": "2375558", "revid": "152717", "url": "https://it.wikipedia.org/wiki?curid=2375558", "title": "Linux Ubuntu", "text": ""}
{"id": "2375561", "revid": "76963", "url": "https://it.wikipedia.org/wiki?curid=2375561", "title": "Doris Egan", "text": "Ha lavorato e ha prodotto numerosi episodi di varie serie famose serie televisive."}
{"id": "2375569", "revid": "599", "url": "https://it.wikipedia.org/wiki?curid=2375569", "title": "Pafnuti Tschebyschow", "text": ""}
{"id": "2375577", "revid": "529641", "url": "https://it.wikipedia.org/wiki?curid=2375577", "title": "Operatori di canale IRC", "text": "Un Operatore di canale IRC (comunemente abbreviato con op) \u00e8 un utente che modera un canale IRC su un dato network IRC. Gli operatori sono responsabili per la manutenzione dei modi di canale, la lista dei ban, e moderano qualsiasi attivit\u00e0 indesiderata. Operatore di canale IRC non deve essere confuso con l'operatore IRC, il quale fa rispettare le regole del network, piuttosto che del singolo canale.\nNella maggior parte dei casi, la persona che per prima entra in un canale (\"joina\", dall'inglese \"to join\") automaticamente prende lo stato di operatore, e successivamente ci si riferir\u00e0 a lui come fondatore di canale (\"channel founder\"), il quale avr\u00e0 ulteriori privilegi se sulla rete c'\u00e8 il servizio di ChanServ. Gli operatori di canale possono anche dare i modi voice (+v) e op (+o) agli altri utenti del canale. Su network senza servizi di canale, l'abuso del netsplit \u00e8 il modo pi\u00f9 comune per ottenere lo stato di operatori su certi canali.\nSu alcuni server esiste anche il modo di utente halfop(+h). Questi utenti hanno molti privilegi sul canale, anche se non sono potenti come gli Op. Gli Halfop possono kickare (cacciare via a pedate) fuori dal canale altri utenti e possono assegnare alcuni modi utente. Inoltre possono dare il voice (+v) a tutti gli utenti. Gli Halfop non hanno il diritto di dare lo stato di Halfop o di Op ad altri utenti. Tutto questo \u00e8 supportato dagli IRCd come UnrealIRCd e UltimateIRCd. Altri IRCd, come Bahamut e ircu, non hanno l'Halfop.\nI bot sono spesso usati per dare automaticamente lo stato di Op ad alcuni utenti che entrano in canale. I bot possono aiutare in momenti di difficolt\u00e0 a gestire il canale svolgendo operazioni tipicamente fatte dagli operatori di canale dare i kick ed o i kickban agli utenti che spammano, flooddano, imprecano o non rispettano le regole del canale.\nIn alcuni client IRC (inclusi mIRC e irssi), gli Op e gli Halfop sono rappresentati rispettivamente da una \"@\" o da un \"%\", prima del loro nickname sulla lista degli utenti o sulla finestra di chat."}
{"id": "2375583", "revid": "1418004", "url": "https://it.wikipedia.org/wiki?curid=2375583", "title": "Crime Writers' Association", "text": "La Crime Writers Association (CWA) \u00e8 una organizzazione di scrittori del genere giallo del Regno Unito, fondata nel 1953 da John Creasey.\nPremi Dagger.\nLa CWA assegna ogni anno i Premi Dagger (il simbolo dell'associazione sono appunto due pugnali incrociati).\nPubblicazioni.\nLa CWA pubblica regolarmente antologie di racconti di genere giallo.\nNel 1990 ha pubblicato una lista dei migliori cento romanzi gialli di tutti i tempi (\"The Top 100 Crime Novels of All Time\")."}
{"id": "2375585", "revid": "300001", "url": "https://it.wikipedia.org/wiki?curid=2375585", "title": "Dari (gruppo musicale)", "text": "I Dari (reso graficamente come dARI) sono un gruppo musicale italiano formatosi nel 2004 ad Aosta. Hanno raggiunto la notoriet\u00e0 nel 2008 grazie al singolo \"Wale (tanto wale)\" dapprima su YouTube e in seguito su All Music e MTV. Sono famosi anche per \"Cercasi AAAmore\" e \"Pi\u00f9 di te\", tra i tormentoni estivi rispettivamente del 2009 e del 2010.\nStoria del gruppo.\nPrimi anni (2004-2006).\nI dARI si formano ad Aosta nel 2004 inizialmente come progetto solista di Dario Pirovano. Sempre nello stesso anno si aggiungono alla band Alberto Oscarelli (tastiera) e Fran\u00e7ois Domaine (basso), il quale poi diventer\u00e0 batterista del gruppo, dando spazio all'inserimento di Fabio Cuffari al basso. Nel 2006 Oscarelli e Domaine lasciano la band, prenderanno il loro posto William Novelli e Andrea Cadioli. Dopo aver partecipato a importanti festival musicali della penisola come il Rock Targato Italia, Tavagnasco Rock Festival e Arezzo Wave, vengono notati dal discografico torinese Massimo Gabutti (gi\u00e0 produttore degli Eiffel 65 e fondatore della casa di produzione musicale Bliss Corporation), proprio in quel momento alla ricerca di artisti innovativi per \"Fondazione Sonora\", la nuova etichetta di casa BlissCo dedicata alla musica emergente italiana.\n\"Sottovuoto generazionale\" (2007-2009).\nEntrano in studio nel novembre 2007 assieme ai produttori artistici BlissCo. Domenico Capuano e Federico Malandrino per le registrazioni dell'album \"Sottovuoto generazionale\", da cui viene estratto il singolo \"Wale (tanto wale)\", il cui video, diretto da Massimo Gabutti e Fabio Salituro, viene immesso su YouTube nel marzo 2008 e programmato dall'emittente \"All Music\", seguita a breve da \"MTV\". Nel marzo 2008 il batterista Willi lascia il gruppo per motivi personali e viene sostituito con Daniel Fasano, che da quel momento diventa il batterista ufficiale del gruppo. Nel maggio 2008 Gabutti firma il gruppo con EMI Italia. Con l'aiuto dei produttori il gruppo d\u00e0 vita ad un reality sulla band, \"Dari4Real\", della durata di 4 minuti che, nel luglio del 2008, viene trasmesso durante lo show pomeridiano Community su \"All Music\".\nNell'estate 2008 partecipano a \"TRL\", \"All Music Community\", \"Scalo 76\" (in una delle puntate si esibiscono con Alberto Camerini, in \"Rock'n'Roll Robot\", una delle canzoni pi\u00f9 note del cantautore milanese) ed \"MTV Day\"; il primo ottobre 2009 vengono chiamati dai Cinema Bizarre per aprire la loro prima data italiana. Il 12 settembre 2008 viene pubblicato dalla EMI Italiana il loro primo album, \"Sottovuoto generazionale\" che, nonostante le recensioni tutt'altro che entusiastiche, nella prima settimana di uscita, si colloca direttamente al 12# delle classifiche italiane.\nAd ottobre 2008 parte il loro primo tour, \"SottoVuoto Tour 2008\", che li porta a suonare in diversi locali e teatri italiani, come il \"Colosseo\" di Torino. Sempre ad ottobre 2008 pubblicano \"Tutto regolare\", il secondo singolo tratto dall'album d'esordio il cui videoclip viene girato da Massimo Gabutti e Fabio Salituro\nSi dedicano ad una serie di show live unplugged nei mediastore italiani quali La Feltrinelli, FNAC, Messaggerie Musicali, MediaWorld.\nNel novembre del 2008, all'interno della manifestazione \"Premio Videoclip Italiano\", ricevono il Premio Speciale Video-rivelazione dell'Anno da MSN e FIMI. e al MEI (Meeting Etichette Indipendenti) il premio \"Band Rivelazione dell'Anno\" Intanto \"Tutto regolare\" viene scelta come colonna sonora della pubblicit\u00e0 della serie televisiva \"Greek - La confraternita\", in onda su Fox e la band incide \"Hey!Gi\u00f2\", la sigla della fiction \u201cChiamatemi Gi\u00f2\u201d, prodotta da Disney Channel.\nA marzo 2009 viene pubblicato il terzo singolo da \"Sottovuoto generazionale\", \"Non pensavo\", in un'inedita versione in collaborazione con Max Pezzali, coprotagonista del videoclip omonimo per la regia di Massimo Gabutti e Fabio Salituro. Al video seguir\u00e0 l'uscita del libro \"TuTTOdARIfare\", bio ufficiale dei dARI, edito da Sperling &amp; Kupfer. La versione di \"Non pensavo\" con Max Pezzali \u00e8 stata inclusa nel loro EP \"\", pubblicato l'8 maggio 2009. Tra maggio e giugno 2009 i dARI che vengono premiati sia dai TRL Awards di MTV, che da Wind Music Award come \"Miglior Gruppo Emergente\".\nIl 15 giugno esce il video di \"Cercasi AAAmore\" per la regia di Stefano Bertelli, video con cui partecipano alle selezioni del Coca Cola Live @ MTV Summer Song e che li vede classificarsi al 2\u00ba posto nella fase finale del concorso svoltasi a Roma in Piazza del Popolo il 26 settembre. Per tutta l'estate 2009, con il D-Version Tour, attraversano da Nord a Sud le pi\u00f9 belle piazze d'Italia partecipando, tra le altre, a diverse tappe delle famose kermesse estive \"Battiti Live\" in Puglia e \"Company Contatto\" in Veneto. Tra settembre e ottobre viene pubblicata sul darichannel di YouTube la serie \"dARI:Live4real\", 8 brani live ripresi durante il concerto di Torino al Teatro Colosseo, in alta definizione, con sottotitoli e commenti dei dARI in inglese.\nIn ottobre iniziano anche le riprese del video di \"Casa casa mia\", che viene pubblicato all'inizio del mese di novembre per la regia di Massimo Gabutti e Fabio Salituro, totalizzando migliaia di visite in poche ore dalla messa online del video e entrando nei palinsesti di tutte le TV musicali italiane in chiaro e sul satellite. Per Natale i dARI confezionano per MTV Pulse \"Natale non esiste\" una miniserie di 11 puntate in cui affrontano i temi caldi del Natale. La serie verr\u00e0 messa online qualche giorno dopo il primo passaggio televisivo.\n\"In testa\" e la prima pausa (2010-2011).\nL'8 maggio 2010 i dARI sono ospiti aI TRL Awards 2010 dove presentano in anteprima assoluta il singolo \"Pi\u00f9 di te\", in rotazione sulle radio dal 14 maggio 2010.\nIl singolo anticipa l'album \"In testa\", a cui ha fatto seguito un tour teatrale denominato \"Spazzatour\", che ha toccato le principali citt\u00e0 italiane, ottenendo un buon successo. L'album verr\u00e0 presentato nei circuiti Mondadori e FNAc e nelle tappe estive del tour. Del singolo \"Pi\u00f9 di te\" \u00e8 stato realizzato dalla Bliss Corporation, per la regia di Massimo Gabutti e Fabio Salituro, il videoclip, in programmazioni su tutte le TV Musicali e disponibile sul canale YouTube dei dARi, il dARIchannel.\nNel 2009 e nel 2010 i dARI vincono, rispettivamente, il premio \"Best New Artist\" e il premio \"Best Look\" ai \"TRL Awards\".\nNell'estate 2010 tengono una live session esclusiva per MTV, caratterizzata anche da versioni alternative di alcuni loro brani, eseguendo: \"Tutto Regolare\", \"Pi\u00f9 Di Te\", \"Esco\", \"Cambio Destinazione\", \"L'amore Ci Chiama\", \"Rock'nRoll Robot\" (cover), \"Cercasi AAAmore\", \"Chiediti Perch\u00e9\" e \"Gp A 100 All'Ora\".\n\"Vado forte muoio giovane\" e la seconda pausa (2012-2019).\nDopo due anni di silenzio nel 2012 tornano con alcune nuove demo presentate in anteprima sul canale streaming della \"Bliss,\" tra le quali vi sono \"Solo punk rock\", \"Hero un Eroe\", \"Allucinazione\", \"Libero liberi\", \"9 Volt\" e \"Ho da fare\".\nNel 2014, dopo quattro anni dalla pubblicazione del singolo \"Bonjour\", la band torna in scena pubblicando attraverso il canale ufficiale di YouTube tre singoli: il 14 maggio \"Solo Punk Rock\", il 6 giugno \"Universo\" e il 24 luglio \"Amore Folle\". Questi ultimi singoli sono stati prodotti dalla Bliss Corporation e pubblicati solamente in formato digitale.\nI dARI partecipano alle selezioni per le \"Nuove Proposte\" dei Festival di Sanremo 2015 e 2016, presentando rispettivamente le canzoni \"Baciami ancora (almeno un'ora)\" e \"L'unica cosa\", nessuna delle quali ammesse alla gara.\nNel 2016 vengono pubblicati attraverso il canale YouTube due singoli, il 7 giugno \"Sedia elettrica\" e il 26 ottobre \"Disordini il cuore\". Nello settembre dello stesso anno parte la tourn\u00e9e \"Top Tour 2016-2017\".\nIl 31 marzo 2017 Dario Pirovano con lo pseudonimo di Dari\u00f8 Attack pubblica il suo primo EP da solista (in formato digitale): \"Smashitz\".\nA maggio esce il singolo promozionale \"We love 2000\" per i profili social e per il sito di \"We love 2000\", un gruppo di organizzatori di eventi musicali per i nostalgici dei primi anni del nuovo millennio; non a caso il singolo ripercorre le sonorit\u00e0 del primo album dei dARI ovvero di Sottovuoto Generazionale.\nAd ottobre 2017, il gruppo svela il nome del loro nuovo album: \"Vado forte muoio giovane\", realizzato anche grazie ad un crowdfunding sulla piattaforma \"Musicraiser\". Il disco consister\u00e0 di 21 tracce tra inediti e singoli mai pubblicati su supporto fisico ma caricati negli anni su varie piattaforme (come YouTube) o proposti solo nei live. Nello stesso mese, i dARI informano i fans di essersi candidati per Sanremo Giovani 2018, con il singolo \"John Kennedy\", che si piazzer\u00e0 tra le 68 canzoni migliori ma non riuscir\u00e0 a passare l'ulteriore selezione.\nIl 9 dicembre, il gruppo annuncia la data di uscita ufficiale (11 dicembre), la coverart e la tracklist del doppio disco, insieme al nome del seguente singolo selezionato, \"Dritto\", che sar\u00e0 accompagnato da un videoclip in cui compaiono alcuni \"raisers\", ovvero fans che hanno partecipato alla raccolta fondi. Il disco non conterr\u00e0 la canzone \"9 volt\".\nA maggio 2018 vengono annunciate le prime date del \"Dari Live Tour 2018\".\nIl 14 gennaio 2019 la band comunica la volont\u00e0 di prendersi una pausa a tempo indeterminato, concludendo la propria attivit\u00e0 con l'ultima data del \"Vado forte muoio giovane tour\" il 9 febbraio al Circolo Svolta di Milano.\nIl ritorno con un nuovo singolo (2019).\nIl giorno di Halloween, dopo poco pi\u00f9 di nove mesi dall'annuncio di un loro periodo di pausa, i Dari, tramite i loro social, annunciano un singolo inedito chiamato \"Grigio\", in uscita il 7 novembre.\nStile musicale e critica.\nI dARI definiscono la loro musica \"Emotronica\", in questo termine \"Emo\" sta per \"Emozionale\" e \"tronica\" indica essenzialmente la musica elettronica.. Secondo la formazione valdostana, il loro \"look\" \u00e8 ispirato al visual kei.\nCos\u00ec la critica musicale Marinella Venegoni parla di loro: \u00abTentano di raccontare lo smarrimento della crescita in un universo carente di punti di riferimento, le delusioni della vita quotidiana e stigmatizzano persino la televisione... quasi dei pensatori. Con l'aria che tira, non \u00e8 poco\u00bb. Tuttavia l'album \"Sottovuoto generazionale\" ha ricevuto anche diverse critiche negative.\nDiscografia.\nDemo.\n\"Misonfattocasa\" \u00e8 una demo mai pubblicata della canzone \"Casa casa mia\", la cui copertina \u00e8 stata svelata da Dario Pirovano nel making of del videoclip del singolo.\nProgetti solisti.\nThe secrets (Fabio \"Fab\" Cuffari).\nProdotto da Pan Music Production\nLes Bruits (Andrea \"Cadio\" Cadioli).\nProdotto da TdEproductionZ.\nDaniel \"Fasa\" Fasano.\nIl batterista Daniel Fasano ha militato anche in varie band underground che spaziano tra Thrash, Metalcore ed il Death Metal: Eden Beast, Griffin Band, Reas-on e Living Corpse."}
{"id": "2375595", "revid": "1652134", "url": "https://it.wikipedia.org/wiki?curid=2375595", "title": "Regno delle Hawaii", "text": "Il Regno delle Hawaii fu uno stato storico della Polinesia. Fondato nel 1795 grazie all'uso della tecnologia militare occidentale, con la sottomissione sotto un unico governo a regime monarchico dei pi\u00f9 piccoli indipendenti staterelli di Oahu, Maui, Molokai, L\u0101na\u02bbi, Kauai e Niihau da parte dell'isola-stato di Hawaii (conosciuta anche come \"Big Island\"), esist\u00e9 come entit\u00e0 politica indipendente fino al 1893. In questo periodo il regno fu governato da due grandi famiglie dinastiche: quella Kamehameha e quella Kal\u0101kaua.\nIl Regno delle Hawaii ottenne il riconoscimento delle maggiori potenze europee. Il suo \"partner\" commerciale principale divennero gli Stati Uniti d'America, che controllarono gelosamente la nuova nazione per paura che il Regno Unito e successivamente l'Impero giapponese o un'altra potenza minacciassero di prenderne il controllo. Nel 1887, al fine di ridimensionare il potere assoluto del re, fu imposta una nuova costituzione. La regina che gli succedette cerc\u00f2 di ripristinare il vecchio ordine, ma venne detronizzata nel 1893, in gran parte per l'intervento dei cittadini degli Stati Uniti residenti nell'arcipelago. Le Hawaii divennero una repubblica fino a quando furono annesse dagli Stati Uniti nel 1898.\nStoria.\nFormazione.\nPrima della fondazione di un regno unitario, le isole erano tutte governate da \"ali'i nui\" indipendenti o \"capi supremi\". Tutti questi governanti erano ritenuti provenire da una linea ereditaria discendente dalla prima leggendaria polinesiana ancestrale, Papah\u0101naumoku o Papa, che rappresentava la dea madre della religione hawaiana. Il capitano James Cook fu il primo europeo a imbattersi nelle isole, ma rimase ucciso durante il tentativo di prendere in ostaggio l'\"ali'i nui\" dell'isola di Hawaii nel 1779. Tre anni pi\u00f9 tardi l'autorit\u00e0 politica su Hawaii pass\u00f2 al figlio di Kalani'\u014dpu'u, K\u012bwala'\u014d, mentre quella religiosa fu assegnata al cugino e nipote del sovrano, Kamehameha.\nQuesto capo guerriero intraprese presto contro il cugino una campagna militare di sanguinose battaglie, durata 15 anni. Approfittando dell'aiuto della Marina Britannica, delle armi occidentali e di vari consiglieri militari come John Young e Isaac Davis, sconfisse alla fine il rivale, sottomise gli altri \"ali'i nui\" e istitu\u00ec il Regno delle Hawaii, passando alla storia come re Kamehameha I, il Grande. L'unificazione pose fine alla societ\u00e0 feudale delle isole hawaiane che per secoli le aveva caratterizzate, trasformando le Hawaii in uno Stato \"moderno\", una monarchia assoluta (fino al 1840) indipendente creata sul modello delle monarchie europee.\nDinastia Kamehameha.\nDal 1810 al 1893 il Regno di Hawaii fu governato da due grandi famiglie dinastiche: quella Kamehameha e quella Kal\u0101kaua. Cinque membri della famiglia Kamehameha ressero il governo seguendo la politica del capostipite. Per un periodo durante il regno dei primi due successori di Kamehameha I, Liholiho e Kauikeaouli, la moglie favorita di Kamehameha il Grande, la regina Ka\u02bbahumanu, s'impose come regina reggente e \"Kuhina Nui\" (una carica hawaiana assimilabile a quella di primo ministro). La successione dinastica della famiglia Kamehameha si concluse tragicamente nel 1872, con la morte di Lot (Kamehameha V), deceduto senza un erede al trono. Fu cos\u00ec che un consiglio di reggenza decise per l'elezione della nuova casa reale, scelta tra una delle maggiori case nobili delle Hawaii, quella dei Kal\u0101kaua.\nOrganizzazione militare.\nDurante il regno di Kamehameha I, l'esercito e la marina delle Hawaii erano principalmente formati dai guerrieri di \"Kona\". L'esercito e la marina utilizzavano sia canoe e uniformi tradizionali, tra cui elmetti realizzati con materiali naturali e i perizomi (chiamati \"Malo\"), sia tecnologia occidentale come pezzi di artiglieria, fucili e navi di fabbricazione europea. I consiglieri militari europei vennero catturati ma furono trattati bene diventando cittadini hawaiani. Alla sua morte, nel 1819, Kamehameha lasci\u00f2 in eredit\u00e0 a suo figlio Liholiho un grande arsenale con decine di migliaia di soldati e molte navi da guerra. Questo avrebbe contribuito a domare la rivolta ai \"Kuamo\u02bbo Burials\" alla fine del 1819 e la ribellione di Humehume Kauai nel 1824.\nDurante la dinastia Kamehameha, la popolazione delle Hawaii fu falcidiata da epidemie dovute all'immigrazione di stranieri. Il numero dei militari si ridusse di pari passo con quello della popolazione, tanto che alla fine della dinastia non c'era pi\u00f9 una marina delle Hawaii e rimaneva solo un esercito, composto da qualche centinaio di soldati. Dopo un'invasione francese che port\u00f2 al saccheggio di Honolulu nel 1849, Kamehameha III si mosse sullo scenario internazionale, cercando di stipulare dei trattati di difesa con gli Stati Uniti e la Gran Bretagna. Dopo lo scoppio della guerra di Crimea nel 1853 in Europa e che minacciava azioni belliche nel Pacifico che avrebbero potuto coinvolgere il suo regno, Kamehameha III dichiar\u00f2 nel 1854 a Gran Bretagna e Francia che le Hawaii sarebbero rimaste neutrali. Durante il regno di Kamehameha IV il governo degli Stati Uniti fece forti pressioni sul nuovo re affinch\u00e9 il regno commerciasse in via esclusiva solo con loro e per l'annessione delle isole. Per controbilanciare questa situazione Kamehameha IV e Kamehameha V cercarono alleanze con altre potenze straniere, in particolare la Gran Bretagna. Contemporaneamente le Hawaii rivendicarono il possesso di alcune isole disabitate nel Pacifico, comprese le isole Hawaii nordoccidentali, per molte delle quali entrarono in conflitto con le pretese statunitensi.\nDopo la dinastia Kamehameha le guardie reali furono sciolte dal re Lunalilo a seguito di una rivolta nelle caserme avvenuta nel settembre del 1873. Un piccolo esercito fu nuovamente ricostituito sotto il re Kalakaua, ma non riusc\u00ec a fermare la ribellione del 1887 del partito Missionario che impose una nuova costituzione che limitava il potere assoluto del monarca. Nel 1891 sal\u00ec al potere la regina Liliuokalani. Le elezioni del 1892 furono seguite da petizioni e richieste da parte della sua amministrazione, volte a domandare di cambiare la costituzione del 1887. Gli Stati Uniti continuarono la politica di mantenere almeno un incrociatore alle Hawaii in ogni momento. Il 17 gennaio 1893 Liliuokalani, temendo che l'esercito americano sarebbe intervenuto se avesse modificato la costituzione, attese che la USS \"Boston\" lasciasse il porto. Una volta appreso che Liliuokalani stava revisionando la costituzione per riportarla all'ordinamento precedente al 1887, la \"Boston\" fu per\u00f2 richiamata e sostenne il partito Missionario nel suo rovesciamento (nel 1993 il Congresso degli Stati Uniti emise la \"Apology Resolution\", ammettendo l'illecito intervento e presentando scuse formali). Dopo il rovesciamento e l'istituzione del governo provvisorio delle Hawaii, l'apparato militare del regno fu disarmato e sciolto.\nL'incidente con la Francia.\nSotto il regno della regina Ka\u02bbahumanu, la potente vedova di Kamehameha il Grande appena convertita al protestantesimo, il cattolicesimo alle Hawaii era illegale e nel 1831 i capi trib\u00f9 a lei fedeli deportarono forzatamente i preti cattolici francesi. I Nativi hawaiani convertiti al cattolicesimo sostennero di essere stati imprigionati, picchiati e torturati dopo l'espulsione dei sacerdoti. Il pregiudizio contro i missionari cattolici francesi rimase immutato sotto il regno del suo successore, la \"Kuhina Nui\" K\u012bna\u02bbu.\nProclamazione anglo-francese.\nIl 28 novembre 1843, presso la Corte di Londra, i governi britannico e francese firmarono un accordo formale per il riconoscimento dell'indipendenza del Regno delle Hawaii. Chiamato \"Proclamazione anglo-francese\", che era una dichiarazione congiunta da parte di Francia e Gran Bretagna, firmata da Sua Maest\u00e0 il Re Luigi Filippo di Francia e sua Maest\u00e0 Britannica la Regina Vittoria del Regno Unito, assicur\u00f2 alla delegazione hawaiana che:\nIl 28 novembre fu istituito come festa nazionale per celebrare il riconoscimento dell'Indipendenza delle Hawaii. Come conseguenza di questo riconoscimento, le Hawaii entrarono in contatto con le altre nazioni del mondo, creando oltre novanta legazioni e consolati in pi\u00f9 porti e citt\u00e0.\nTrasformazioni economiche, sociali e culturali.\nNel XIX secolo grandi cambiamenti economici e demografici rimodellarono le isole. Nel 1848 il re impose la grande M\u0101hele; questa port\u00f2 alla vendita agli stranieri praticamente di tutta la terra dei villaggi coltivata fino a quel momento dagli indigeni. Per i nativi, il contatto con il mondo esterno rappresent\u00f2 inoltre un disastro demografico, con una serie di malattie sconosciute come il vaiolo, che li decimarono. La popolazione indigena hawaiana scese da circa nel 1778 a nel 1853, e si mantenne in calo fino a nel 1920. La maggior parte viveva in villaggi remoti.\nLa maggior parte dei nativi furono convertiti al cristianesimo da missionari americani. Questi e i loro discendenti diventarono nel corso del XX secolo una potente \"\u00e9lite\". Essi fornirono i principali consiglieri e membri del gabinetto dei re e dominarono le classi professionali e mercantili nelle citt\u00e0. Questa \"\u00e9lite\" promosse l'industria dello zucchero al fine di modernizzare l'economia delle Hawaii. L'American Capital, una multinazionale statunitense, istitu\u00ec una serie di piantagioni dopo il 1850. Pochi indigeni erano disposti a lavorare nelle piantagioni di zucchero, per cui i lavoratori vennero reclutati a ventaglio in tutta l'Asia e l'Europa. Di conseguenza, tra il 1850 e il 1900, circa lavoratori a contratto provenienti da Cina, Giappone, Filippine, Portogallo e altrove arrivarono alle Hawaii con un contratto a termine (solitamente per cinque anni). La maggior parte ritorn\u00f2 nel paese di origine nei tempi previsti, ma un gran numero di loro vi si stabil\u00ec in modo permanentemente. Nel 1908 arrivarono lavoratori giapponesi. Non ne furono autorizzati ulteriori ma ben di loro si stabilirono in modo permanente nell'arcipelago.\nL'invasione francese (1849).\nNel mese di agosto 1849, l'ammiraglio francese Louis Tromelin arriv\u00f2 nel porto di Honolulu con \"La Poursuivante\" e la \"Gassendi\". Tromelin fece dieci richieste a re Kamehameha III il 22 agosto, soprattutto esigette che la religione di Stato delle Hawaii fosse la religione cattolica (un decennio prima, durante il cosiddetto \"Incidente francese\" il divieto di professare il cattolicesimo era stato revocato, ma i cattolici godevano solo parzialmente dei diritti religiosi). Il 25 agosto le richieste non furono accolte. Dopo un secondo avvertimento, le truppe francesi attaccarono Honolulu, facendo irruzione negli edifici pubblici e facendo razzia, causando danni quantificati per \u00a0$ di allora. Dopo l'invasione le truppe si ritirarono.\nDi fronte al problema dell'invasione straniera francese e temendo altre invasioni del territorio hawaiano, Re Kamehameha III ritenne prudente e necessario inviare una delegazione hawaiana negli Stati Uniti ed in Europa con il potere di risolvere le presunte difficolt\u00e0 con le nazioni, negoziare trattati e in ultima analisi, garantire il riconoscimento dell'indipendenza hawaiana dalle grandi potenze del mondo. A questo scopo Timoteo Haalilio, William Richards e Sir George Simpson vennero nominati rappresentanti plenipotenziari delle Hawaii l'8 aprile 1842. Sir George Simpson, poco dopo, part\u00ec per l'Inghilterra, mentre il Sig. Haalilio e Mr. Richards partono per gli Stati Uniti, l'8 luglio 1842. La delegazione hawaiana negli USA, il 19 dicembre 1842, ottenne l'assicurazione del presidente degli Stati Uniti John Tyler del riconoscimento dell'indipendenza hawaiana, cos\u00ec come Sir George Simpson in Europa ebbe il riconoscimento formale da Gran Bretagna e Regno di Francia. Il 17 marzo 1843, Re Luigi Filippo di Francia riconobbe l'indipendenza delle Hawaii sotto la spinta di Leopoldo I del Belgio, e il 1\u00ba aprile 1843, Sir Aberdeen, a nome di Sua Maest\u00e0 Britannica la Regina Vittoria, assicur\u00f2 alla delegazione hawaiana che \"il governo di Sua Maest\u00e0 \u00e8 disposto ed \u00e8 determinato a riconoscere l'indipendenza delle isole Sandwich sotto la corona del loro attuale sovrano\".\nMonarchia elettiva.\nIl rifiuto della principessa Bernice Pauahi della corona e del trono come Regina delle Hawaii, costrinsero il Parlamento del Regno a dichiarare le elezioni per occupare il trono vacante. Dal 1872 al 1873, i parenti pi\u00f9 lontani della ex famiglia reale Kamehameha vennero presentati alle liste e nominati. In una cerimonia di voto popolare e una votazione unanime legislativa, Lunalilo (1873-1874) divenne Re delle Hawaii.\nDinastia Kal\u0101kaua.\nCome il suo predecessore, Lunalilo, non ebbe un erede e mor\u00ec improvvisamente dopo meno di un anno dopo l'ascesa al trono. Ancora una volta, il Parlamento del Regno delle Hawaii indisse un'elezione per occupare il trono.\nLa Campagna elettorale del 1874 fu molto difficile e infine David Kal\u0101kaua, venne eletto Re delle Hawaii con il nome di Kal\u0101kaua I.\nLa scelta del Parlamento fu molto controversa e le truppe statunitensi e britanniche vennero chiamate a reprimere disordini.\nSperando di evitare l'incertezza per il futuro della monarchia, Kal\u0101kaua proclam\u00f2 pi\u00f9 eredi al trono e defin\u00ec una linea di successione reale alla corona. Sua sorella Liliuokalani sarebbe ascesa al trono dopo la morte di Kal\u0101kaua, con la Principessa Victoria Kaiulani, seconda in ordine di successione. Se lei non avesse potuto dare alla luce un erede al trono, il principe David Kaw\u0101nanakoa o il principe Giona Kuhio Kalanianaole avrebbero potuto accedere alla corona.\nCostituzione del 1887.\nNel 1887 venne redatta una Costituzione da Lorrin A. Thurston, ministro degli Interni sotto Kal\u0101kaua I.\nLa Costituzione venne proclamata dal re dopo che il sovrano venne portato davanti ad una riunione di abitanti, in prevalenza bianchi, armati. Per tale motivo venne definita con disprezzo, soprattutto negli ambienti monarchici, \"costituzione delle baionette\", proprio per sottolineare come fu imposta al re con una procedura illegale. Il documento non trasform\u00f2 le Hawaii in una monarchia costituzionale come la Gran Bretagna, ma si limit\u00f2 a confermare il modello di monarchia costituzionale gi\u00e0 in vigore, sia pure con successivi nuovi arrangiamenti, da quasi quarant'anni; il re rinunci\u00f2 alla maggior parte dei suoi poteri, che cedette al Parlamento, e istitu\u00ec un gabinetto di governo.\nLa Costituzione del Regno delle Hawaii del 1887 abilitava i cittadini a eleggere i membri della Camera dei Nobili, che precedentemente era nominata dal Re.\nLa Costituzione continuava a consentire al monarca di nominare i ministri, ma gli negava il potere di licenziarli dalla carica senza l'approvazione da parte del Parlamento.\nNon tutti i cambiamenti erano per\u00f2 liberali o democratici: infatti, rispetto alla costituzione del 1864, la cittadinanza attiva (ovvero le persone che potevano essere elette ed eleggere i parlamentari) fu ridotta. Questa riduzione si ottenne innanzi tutto eliminando per motivi razziali tutti gli asiatici (inclusi i numerosi giapponesi naturalizzati, in genere sostenitori della monarchia hawaiana) e aumentando la quantit\u00e0 di beni immobili necessari per iscriversi nelle liste elettorali; in questo modo moltissimi hawaiani nativi, inclusi alcuni membri della piccola nobilt\u00e0, furono esclusi dalla cittadinanza piena: si trattava di sostenitori della monarchia e, soprattutto, dell'indipendenza dell'arcipelago rispetto agli Stati Uniti. Quindi ad avvantaggiarsi di questa costituzione furono quasi esclusivamente i coloni bianchi, per lo pi\u00f9 di origine americana, e alcune famiglie indigene occidentalizzate, spesso convertite al protestantesimo e particolarmente vicine ai missionari euro-americani.\nLa costituzione contribu\u00ec anche a spezzare le ultime vestigia dell'aristocrazia tradizionale indigena, che manteneva un certo potere all'interno della Camera dei Nobili (sul modello della Camera dei Lord britannica), ma anche questa misura veniva effettuata per privare il monarca di un sostegno, soprattutto in una prospettiva di mantenimento dell'indipendenza dagli Stati Uniti. L'aristocrazia ereditaria era sostanzialmente conservatrice, ma paternalista e nazionalista, custode delle tradizioni hawaiane e impegnata nella difesa del \"popolo minuto\", sia pure in maniera vagamente feudale, contraria agli aspetti pi\u00f9 deleteri della progressiva trasformazione dell'economia hawaiana in senso capitalistico.\nLa costituzione del 1887 ebbe quindi un gruppo di oppositori composito, formato dalla famiglia reale e dalla nobilt\u00e0 di sangue, dal popolo minuto e, in particolare, dai ceti medi e medio-bassi, esclusi ora dal diritto di voto di cui in precedenza avevano goduto, da molti nativi fedeli alla tradizione, dagli immigrati cinesi e soprattutto giapponesi. Ebbe invece l'entusiastico appoggio delle chiese cristiane e in particolare di quelle protestanti, dei ceti medio-alti, soprattutto i grandi latifondisti (sia bianchi che nativi occidentalizzati), dei signori dello zucchero (che in pratica controllavano il paese) e degli immigrati occidentali in genere (soprattutto dei pi\u00f9 ricchi di loro), oltre che del partito favorevole all'eliminazione della monarchia in favore di un'annessione o una colonizzazione da parte degli USA.\nDeclino della monarchia.\nAl momento della sua elezione nel 1874, re Kal\u0101kaua aveva designato sua sorella Liliuokalani come suo successore. Con il pretesto della corruzione presente nel regno, Kal\u0101kaua I fu costretto a firmare la costituzione del 1887, cedendo cos\u00ec gran parte del suo potere in favore di un'amministrazione controllata dal Parlamento. Alcuni sostengono che questo sia stato il primo segno di declino del Regno delle Hawaii.\nLa crisi costituzionale.\nNel 1891 re Kal\u0101kaua mor\u00ec e sua sorella Liliuokalani assunse il trono.\nLa regina sal\u00ec al potere nel mezzo di una crisi economica. Con la revoca del trattato di reciprocit\u00e0 del 1875, la nuova tariffa eliminava il precedente vantaggio hawaiano sui commerci dello zucchero, del quale godeva nei confronti di altri produttori internazionali nel commercio per i mercati degli Stati Uniti, e il risultato fu una paralisi dell'esportazione dello zucchero dalle Hawaii. Molte imprese hawaiane e i cittadini risentirono molto delle pressioni della perdita di entrate e la regina quindi propose di cominciare ad esportare l'oppio, pur di portare ulteriori entrate per il governo hawaiano. I suoi ministri e gli amici pi\u00f9 stretti cercarono di dissuaderla dal perseguire il progetto, che venne utilizzato contro di lei nell'incombente crisi costituzionale.\nIl principale desiderio della regina era quello di ripristinare i poteri del monarca, ridotti dalla Costituzione firmata nel 1887 dal fratello.\nLa sovrana lanci\u00f2 una campagna con una petizione da parte di alcuni soggetti hawaiani di spicco per annunciare una nuova costituzione. Quando inform\u00f2 dei suoi piani il governo, alcuni dei suoi ministri la tradirono.\nI cittadini e i residenti che nel 1887 avevano costretto re Kal\u0101kaua a firmare la costituzione si allarmarono quando venne resa pubblica dal governo la notizia che la regina aveva in programma di proclamare unilateralmente la sua nuova Costituzione.\nIl rovesciamento della monarchia.\nNel 1893 gli imprenditori ed i politici locali, in primo luogo i cittadini delle Hawaii di origini americane ed europee, ma anche un numero significativo di cittadini nativi hawaiani, in risposta al tentativo da parte della regina Liliuokalani di abolire la costituzione del 1887, con un colpo di Stato rovesciarono la regina, il suo governo e il suo maresciallato e assunsero il controllo del Regno delle Hawaii.\nPer far ci\u00f2 i congiurati ottennero l'appoggio di alcune unit\u00e0 navali americane presenti in quel momento nell'arcipelago, che agirono senza ordini superiori; in particolare l'incrociatore \"USS Boston\" forn\u00ec due compagnie da sbarco, mentre un'altra compagnia apparteneva agli US Marine Corps. La regina, anche per evitare un eventuale bombardamento di Honolulu] da parte della \"USS Boston\" e sanguinose sparatorie con i congiurati e i militari americani, ordin\u00f2 un cessate il fuoco unilaterale, appellandosi alla legalit\u00e0 internazionale. Questo malgrado molti membri del piccolo esercito hawaiano intendessero battersi.\nIl 17 luglio 1893, Sanford Ballard Dole e la sua commissione dichiararono il governo provvisorio \"fino a quando non fosse avvenuta l'annessione da parte degli Stati Uniti\". Il 4 luglio 1894 venne proclamata la Repubblica delle Hawaii. Dole ne venne nominato presidente.\nPi\u00f9 tardi, dopo un tentativo di ribellione contro-rivoluzionario nel 1895, la regina Liliuokalani fu messa agli arresti domiciliari, giudicata da un tribunale militare della Repubblica delle Hawaii, condannata per tradimento e tenuta agli arresti domiciliari permanenti nella sua casa.\nIl presidente statunitense Cleveland effettivamente consider\u00f2 il colpo di Stato come illegale e biasim\u00f2 pubblicamente il comportamento dei marinai dell'\"USS Boston\". Inizialmente il governo degli Stati Uniti non sembr\u00f2 interessato all'annessione dell'arcipelago, n\u00e9 riconobbe la repubblica.\nIn questa situazione, nel 1895, i monarchici pensarono di riuscire a organizzare una contro-rivoluzione senza dover aspettarsi un deciso intervento americano. I principali congiurati erano il capitano della guardia reale Samuel Nowlein e Robert Wilcox (meticcio, diplomato all'Accademia di artiglieria di Torino, sposato con una nobildonna italiana e gi\u00e0 ribellatosi nel 1889 contro la costituzione del 1887), l'ex ministro degli esteri, il gran ciambellano di corte, un piantatore di origine britannica naturalizzato (e imparentato per via matrimoniale all'aristocrazia locale), alcuni ufficiali del disciolto esercito (soprattutto meticci o nativi), tra cui spiccava Lotto Lane (di origini miste irlandesi e aristocratiche hawaiane, era l'uomo pi\u00f9 alto dell'arcipelago e forse, in quel momento, del mondo), un albergatore e contrabbandiere di liquori di origine greca (il nuovo governo, egemonizzato dai missionari, aveva proibito la vendita degli alcolici), il principe David Kaw\u0101nanakoa, dalle tendenze democratiche (e terzo in linea di successione). Scarso invece fu il coinvolgimento dei nativi poveri o dei partiti, inclusi il partito liberale e il partito nazionale riformista (di cui molti congiurati erano stati \"leader\" prima della proclamazione della repubblica). I congiurati riuscirono a radunare circa 600 uomini, che per\u00f2 non furono sufficienti per battere i circa 1200 soldati rimasti fedeli al governo e i 500 membri della milizia (per lo pi\u00f9 bianca e borghese) immediatamente levata di rinforzo. Il colpo di Stato produsse ben tre battaglie e vide la definitiva sconfitta dei monarchici. Provoc\u00f2 anche, dal punto di vista internazionale, una serie di problemi, con il crescente coinvolgimento e interesse di Giappone e Regno Unito, oltre che della Germania, negli affari hawaiani, spingendo il governo statunitense a una politica volta pi\u00f9 decisamente alla colonizzazione e annessione dell'arcipelago, anche in vista di una possibile guerra contro la Spagna (che infatti scoppi\u00f2 tre anni dopo), all'epoca detentrice di un impero coloniale nel pacifico (Filippine, Marianne, Guam, ecc.)\nGoverno.\nIl governo del Regno delle Hawaii fu trasformato in varie fasi, ciascuna fase creata dalla promulgazione delle costituzioni del 1840, 1852, 1864 e 1887. Ogni successiva costituzione pu\u00f2 essere vista come una diminuzione del potere del re in favore del Parlamento delle Hawaii, elettivo e sempre pi\u00f9 dominato dagli interessi di americani ed europei.\nIl capo di Stato e capo del governo nel Regno era il monarca. Lui o lei gestivano il \"Privy Council\", che era di fatto un consiglio di amministrazione. Il Privy Council, composto da ministri responsabili dei vari servizi, era molto simile a quello del sistema politico britannico, su cui esso si basava. I ministri inoltre svolgevano anche il compito di consiglieri della Corona.\nNel 1840 fu creato, con la costituzione, un Parlamento bicamerale responsabile della legislazione. Le due camere del Parlamento erano composte dalla Camera dei Rappresentanti (eletti direttamente con voto popolare) e dalla Casa dei Nobili (nominata dal sovrano con il consiglio dei ministri). La stessa costituzione cre\u00f2 un sistema giudiziario, incaricato di sorvegliare i giudici e l'interpretazione delle leggi.\nLe isole Hawaii erano suddivise in piccole aree amministrative, ognuna rappresentata in parlamento e dipendente dal governo centrale."}
{"id": "2375597", "revid": "21880", "url": "https://it.wikipedia.org/wiki?curid=2375597", "title": "Musophaga", "text": "Musophaga \u00e8 un genere di uccelli musofagiformi della famiglia Musophagidae.\nSpecie.\nQuesto genere comprende due specie:"}
{"id": "2375598", "revid": "154893", "url": "https://it.wikipedia.org/wiki?curid=2375598", "title": "Chemical breaks", "text": ""}
{"id": "2375600", "revid": "181541", "url": "https://it.wikipedia.org/wiki?curid=2375600", "title": "Reattore nucleare BN350", "text": ""}
{"id": "2375601", "revid": "767487", "url": "https://it.wikipedia.org/wiki?curid=2375601", "title": "Mauban", "text": "Mauban \u00e8 una municipalit\u00e0 di Prima classe delle Filippine, situata nella Provincia di Quezon, nella regione di CALABARZON.\nMauban \u00e8 formata da 40 baranggay:"}
{"id": "2375603", "revid": "729019", "url": "https://it.wikipedia.org/wiki?curid=2375603", "title": "Reg\u00f6ly", "text": "Reg\u00f6ly \u00e8 un comune dell'Ungheria centro-meridionale di 1315 abitanti (dati 2001). \u00c8 situato nella provincia di Tolna."}
{"id": "2375604", "revid": "767487", "url": "https://it.wikipedia.org/wiki?curid=2375604", "title": "S\u00e1rpilis", "text": "S\u00e1rpilis \u00e8 un comune dell'Ungheria centro-meridionale di 711 abitanti (dati 2008). \u00c8 situato nella provincia di Tolna."}
{"id": "2375605", "revid": "599013", "url": "https://it.wikipedia.org/wiki?curid=2375605", "title": "Erick Strickland", "text": ""}
{"id": "2375606", "revid": "1272592", "url": "https://it.wikipedia.org/wiki?curid=2375606", "title": "Port stealing", "text": "Nell'ambito della sicurezza informatica il port stealing (letteralmente \"furto della porta\") \u00e8 una tecnica di attacco al layer 2 (ethernet) cio\u00e8 a reti locali (LAN) commutate (cio\u00e8 con switch) che ha come scopo quello di intercettare pacchetti destinati ad un altro host attraverso il \"furto\" della rispettiva porta di commutazione.\nDescrizione.\nQuando uno switch riceve un pacchetto su una porta effettua il backward learning cio\u00e8 memorizza in una CAM l'associazione tra il MAC sorgente del pacchetto e la porta da cui questo pacchetto arriva. In questo modo quando ricever\u00e0 il pacchetto di risposta lo invier\u00e0 solo sulla porta a cui la sorgente \u00e8 collegata. Questo processo \u00e8 privo di meccanismi di sicurezza, per cui chiunque sia collegato allo stesso switch pu\u00f2 inviare un pacchetto con il MAC di un altro host per ricevere e sniffare il suo traffico di ritorno.\nIl port stealing consiste proprio nell'inviare pacchetti con il MAC di un altro host con l'intento di creare una entry falsa nella CAM (la porta viene \"rubata\", port-stealing significa proprio furto della porta). Definiamo A e B due host collegati ad uno switch e H un terzo host sempre collegato allo switch. H, collegato sulla porta formula_1 manda un pacchetto in rete che ha come indirizzo ethernet sorgente formula_2 (tale indirizzo pu\u00f2 essere preso direttamente della propria Arp cache). Quindi lo switch crea un'associazione formula_3 (fraudolenta). Quando B invia un pacchetto verso A lo switch, convinto che la porta di A sia formula_1, lo invia verso H. Sar\u00e0 poi H che decider\u00e0 se inviarlo ad A, effettuando un attacco man in the middle, o se buttarlo via. Tale tipo di attacco appartiene dunque alla categoria di attacco di tipo spoofing (falsificazione di identit\u00e0) di livello 2 ovvero MAC-spoofing.\nSe A invia dei pacchetti in rete lo switch ripristina la corretta associazione formula_5. In questo caso A e H lottano in una contesa. H \u00e8 a conoscenza di questo, mentre A no, e quindi H pu\u00f2 agire adottando alcuni metodi:\nGli inventori di questa tecnica sono alor e naga, gli autori di Ettercap, uno dei principali tool di sicurezza. La tecnica \u00e8 stata presentata per la prima volta in occasione del Blackhat Europe 2003, dove hanno presentato questo lavoro."}
{"id": "2375607", "revid": "729019", "url": "https://it.wikipedia.org/wiki?curid=2375607", "title": "Mercedes-Benz W01 e W14", "text": "Le sigle W01 e W14 identificano due prototipi di autovetture di fascia medio-bassa realizzati rispettivamente nel 1926 e nel 1928 dalla Casa tedesca Mercedes-Benz.\nProfilo e caratteristiche.\nNella mente di Ferdinand Porsche, questi due prototipi dovevano prefigurare un modello da cinque cavalli fiscali e di potenza oltre i 20 CV, che andasse a riprendere l'eredit\u00e0 del modello Mercedes 8/22 PS, non pi\u00f9 in listino dal 1921. Ma per diverse ragioni, i prototipi dei due modelli non ebbero alcun seguito produttivo. Per un modello Mercedes-Benz di fascia medio-bassa ci sarebbero voluti altri anni, fino al 1934, anno in cui venne lanciata la 130H.\nDi seguito viene illustrato un breve profilo dei due prototipi, che in realt\u00e0 non furono solamente due, poich\u00e9 ne vennero realizzati pi\u00f9 esemplari per ognuno.\nTyp 140 5/25 PS (W01).\nLa Typ 140 \u00e8 stata realizzata in otto esemplari, carrozzati in parte come torpedo e in parte come limousine. Si tratta dei prototipi accomunati dalla sigla di progetto \"W01\". Le dimensioni erano piuttosto compatte, specialmente considerando gli ingombri medi delle Mercedes-Benz di allora. I suoi 3,94\u00a0m di lunghezza l'avrebbero posta decisamente alla base della gamma Mercedes-Benz, se fosse stata lanciata sul mercato. \nLa \"Typ 140 W01\" era equipaggiata da un piccolo 6 cilindri in linea da 1392\u00a0cm\u00b3, con distribuzione a valvole laterali, in grado di erogare una potenza massima di 25\u00a0CV a 3100 giri/min e di spingere la vettura ad 88\u00a0km/h di velocit\u00e0 massima.\nIl resto della meccanica prevedeva un cambio a tre marce, la trazione posteriore e le sospensioni ad assale rigido con molle a balestra.\nLa presentazione della \"Typ 140\" doveva avvenire al Salone dell'automobile di Berlino del 1926. I vertici Mercedes-Benz, inizialmente soddisfatti della vettura, cambiarono per\u00f2 idea all'ultimo momento, considerando i contenuti tecnici della vettura privi di interesse e tutt'altro che promettenti.\nNon vi fu quindi alcuna presentazione ed il progetto \"W01\" venne archiviato.\nTyp 130 5/25 PS (W14).\nDal progetto \"W01\" l'ingegnere Ferdinand Porsche deriv\u00f2 nel 1928 il progetto \"W14\", che diede origine a ben 28 prototipi. Meccanicamente vi furono molte differenze, primo fra tutti il motore, non pi\u00f9 a 6 ma a 4 cilindri in linea, con una cilindrata di 1280\u00a0cm\u00b3. La potenza massima rimase invariata, ma veniva raggiunta a 3300 giri/min. Nuovo anche il cambio a 4 marce, mentre leggermente inferiore era l'allungo, pari ad 84\u00a0km/h.\nQuesta volta i dirigenti della Casa tedesca furono molto pi\u00f9 convinti e sicuri dell'operato del loro vulcanico progettista capo, tanto che stavano gi\u00e0 imbastendo l'avvio della commercializzazione, prevedendo una produzione media mensile di 1000 esemplari al mese. Ma quando si arriv\u00f2 a constatare gli effettivi guadagni rispetto agli investimenti, ci si accorse che il progetto era decisamente antieconomico. Cos\u00ec anche il progetto \"W14\" venne definitivamente accantonato."}
{"id": "2375608", "revid": "767487", "url": "https://it.wikipedia.org/wiki?curid=2375608", "title": "S\u00e1rszentl\u0151rinc", "text": "S\u00e1rszentl\u0151rinc \u00e8 un comune dell'Ungheria centro-meridionale di 1067 abitanti (dati 2001). \u00c8 situato nella provincia di Tolna."}
{"id": "2375609", "revid": "767487", "url": "https://it.wikipedia.org/wiki?curid=2375609", "title": "Mulanay", "text": "Mulanay \u00e8 una municipalit\u00e0 di Terza classe delle Filippine, situata nella Provincia di Quezon, nella regione di CALABARZON.\nMulanay \u00e8 formata da 28 baranggay:"}
{"id": "2375611", "revid": "767487", "url": "https://it.wikipedia.org/wiki?curid=2375611", "title": "Si\u00f3ag\u00e1rd", "text": "Si\u00f3ag\u00e1rd \u00e8 un comune dell'Ungheria centro-meridionale di 1385 abitanti (dati 2005). \u00c8 situato nella provincia di Tolna."}
{"id": "2375615", "revid": "1543377", "url": "https://it.wikipedia.org/wiki?curid=2375615", "title": "Lucien Capet", "text": "Biografia.\nStudi\u00f2 al Conservatoire de Paris dove fu un allievo di Jean-Pierre Maurin. Dopo il diploma si esib\u00ec con le pi\u00f9 importanti orchestre francesi. Fra il 1896 ed il 1899 fu il primo violino dell'Orchestre Lamoureux.\nInsegn\u00f2 poi violino alla \"Soci\u00e9t\u00e9 Sainte-C\u00e9cile\" di Bordeaux (1899-1903).\nFra i suoi allievi importanti si ricordano Jascha Brodsky e Ivan Galamian, entrambi i quali divennero poi i pi\u00f9 influenti insegnanti di violino dell'ultima met\u00e0 del XX secolo.\nFra gli studenti di Jascha Brodsky vi furono: Hilary Hahn, Joseph de Pasquale, Leila Josefowicz, Joey Corpus, Juliette Kang, Judith Ingolfsson, Herbert Greenberg e Chin Kim.\nIvan Galamian ebbe invece come allievi Dorothy Delay (che divenne suo assistente), Michael Rabin, Itzhak Perlman, Pinchas Zukerman, Isidor Lateiner, Kyung-wha Chung, Glenn Dicterow, David Nadien, Jaime Laredo, Arnold Steinhardt, Charles Castleman, Miriam Fried, James Buswell, Sergiu Luca, Charles Treger, Ani e Ida Kavafian, Kaoru Kakudo, Ray Dotoratos, Chin Kim, Eugene Fodor, Daniel Phillips, Berl Senofsky, Betty Jean Hagen, Young Uck Kim, Stuart Canin, Eugene Sarbu, Dong-Suk Kang, Gregory Fulkerson, Simon Standage, e Kate Stenberg del Del Sol Quartet.\nLucien Capet ebbe una grande carriera da solista e musicista da camera e fond\u00f2 il \"Capet Quartet\"\nnel 1893. Il quartetto realizz\u00f2 diverse incisioni dei quartetti di Beethoven e di altri pezzi romantici e classici. Capet fu anche un celebre maestro di violino, noto specialmente per la sua tecnica della cavata.\n\"Scrisse un libro su \"Tecnica superiore della cavata\" che \u00e8 il trattato definitivo su tutti gli aspetti della tecnica della cavata per il violino. Scritto da Lucien Capet, ne \u00e8 disponibile una nuova ristampa (tradotta in lingua inglese dal francese da Margaret Schmidt ed edito da Stephen Shipps), costituita da un volume di 187 pagine .\nLucien Capet lavor\u00f2 a stretto contatto con il costruttore di archetti Joseph Arthur Vigneron per sviluppare un modello di archetto denominato Lucien Capet. Il disegno di Vigneron a forma triangolare con gli spigoli smussati che conferiva all'archetto una maggiore stabilit\u00e0 per merito di un baricentro pi\u00f9 basso.\" Gennady Filimonov"}
{"id": "2375616", "revid": "767487", "url": "https://it.wikipedia.org/wiki?curid=2375616", "title": "Szakad\u00e1t", "text": "Szakad\u00e1t \u00e8 un comune dell'Ungheria centro-meridionale di 316 abitanti (dati 2001). \u00c8 situato nella provincia di Tolna."}
{"id": "2375617", "revid": "767487", "url": "https://it.wikipedia.org/wiki?curid=2375617", "title": "Szak\u00e1ly", "text": "Szak\u00e1ly \u00e8 un comune dell'Ungheria centro-meridionale di 1694 abitanti (dati 2001). \u00c8 situato nella provincia di Tolna."}
{"id": "2375618", "revid": "1983214", "url": "https://it.wikipedia.org/wiki?curid=2375618", "title": "Padre Burgos", "text": "Il toponimo Padre Burgos pu\u00f2 riferirsi a diverse localit\u00e0 delle Filippine:"}
{"id": "2375619", "revid": "92723", "url": "https://it.wikipedia.org/wiki?curid=2375619", "title": "Szakcs", "text": "Szakcs \u00e8 un comune dell'Ungheria centro-meridionale di 1026 abitanti (dati 2001). \u00c8 situato nella provincia di Tolna."}
{"id": "2375621", "revid": "63727", "url": "https://it.wikipedia.org/wiki?curid=2375621", "title": "Mercedes-Benz W01", "text": ""}
{"id": "2375623", "revid": "767487", "url": "https://it.wikipedia.org/wiki?curid=2375623", "title": "Sz\u00e1lka", "text": "Sz\u00e1lka \u00e8 un comune dell'Ungheria centro-meridionale di 580 abitanti (dati 2001). \u00c8 situato nella provincia di Tolna."}
{"id": "2375626", "revid": "226458", "url": "https://it.wikipedia.org/wiki?curid=2375626", "title": "Sz\u00e1razd", "text": "Sz\u00e1razd \u00e8 un comune dell'Ungheria centro-meridionale di 282 abitanti (dati 2001). \u00c8 situato nella provincia di Tolna."}
{"id": "2375627", "revid": "767487", "url": "https://it.wikipedia.org/wiki?curid=2375627", "title": "Szedres", "text": "Szedres \u00e8 un comune dell'Ungheria centro-meridionale di 2471 abitanti (dati 2001). \u00c8 situato nella provincia di Tolna."}
{"id": "2375629", "revid": "767487", "url": "https://it.wikipedia.org/wiki?curid=2375629", "title": "Tengelic", "text": "Tengelic \u00e8 un comune dell'Ungheria centro-meridionale di 2518 abitanti (dati 2005). \u00c8 situato nella provincia di Tolna."}
{"id": "2375630", "revid": "767487", "url": "https://it.wikipedia.org/wiki?curid=2375630", "title": "Padre Burgos (Quezon)", "text": "Padre Burgos \u00e8 una municipalit\u00e0 di Quinta classe delle Filippine, situata nella Provincia di Quezon, nella regione di CALABARZON.\nPadre Burgos \u00e8 formata da 22 baranggay:"}
{"id": "2375631", "revid": "1573940", "url": "https://it.wikipedia.org/wiki?curid=2375631", "title": "Corythaixoides", "text": "Corythaixoides \u00e8 un genere di uccelli musofagiformi della famiglia Musophagidae.\nDescrizione.\nLe specie appartenenti a \"Corythaixoides\" sono turachi che vivono nella savana e in habitat aperti. Il loro piumaggio, diversamente da quello brillante e variopinto delle specie che vivono nelle foreste, \u00e8 principalmente bianco e nero per una maggiore mimetizzazione nell'ambiente.\nTassonomia.\nQuesto genere comprende tre specie:\nIl turaco ventrebianco viene talvolta isolato nel genere \"Criniferoides\"."}
{"id": "2375632", "revid": "110157", "url": "https://it.wikipedia.org/wiki?curid=2375632", "title": "Tevel", "text": "Tevel \u00e8 un comune dell'Ungheria centro-meridionale di 1653 abitanti (dati 2005). \u00c8 situato nella provincia di Tolna."}
{"id": "2375637", "revid": "729019", "url": "https://it.wikipedia.org/wiki?curid=2375637", "title": "Tolnan\u00e9medi", "text": "Tolnan\u00e9medi \u00e8 un comune dell'Ungheria centro-meridionale di 1263 abitanti (dati 2001). \u00c8 situato nella provincia di Tolna."}
{"id": "2375639", "revid": "767487", "url": "https://it.wikipedia.org/wiki?curid=2375639", "title": "Udvari", "text": "Udvari \u00e8 un comune dell'Ungheria centro-meridionale di 515 abitanti (dati 2001). \u00c8 situato nella provincia di Tolna."}
{"id": "2375640", "revid": "1543377", "url": "https://it.wikipedia.org/wiki?curid=2375640", "title": "Municipalit\u00e0 locale di Theewaterskloof", "text": "Theewaterskloof \u00e8 una municipalit\u00e0 locale (in inglese Theewaterskloof Local Municipality) appartenente alla municipalit\u00e0 distrettuale di Overberg della provincia del Capo Occidentale in Sudafrica. \nIn base al censimento del 2001 la sua popolazione \u00e8 di 93.277 abitanti.\nLa sede amministrativa e legislativa \u00e8 la citt\u00e0 di Caledon e il suo territorio si estende su una superficie di ed \u00e8 suddiviso in 12 circoscrizioni elettorali (\"wards\"). Il suo codice di distretto \u00e8 WC031.\nGeografia fisica.\nConfini.\nLa municipalit\u00e0 locale di Theewaterskloof confina a nord con quelle di Cape Winelands, Breede Valley e Breede River/Winelands (Cape Winelands), a est con quelle di Swellendam e Cape Agulhas, a sud con quella di Overstrand e a ovest con il municipio metropolitano di Citt\u00e0 del Capo."}
{"id": "2375641", "revid": "729019", "url": "https://it.wikipedia.org/wiki?curid=2375641", "title": "\u00dajireg", "text": "\u00dajireg \u00e8 un comune dell'Ungheria centro-meridionale di 371 abitanti (dati 2001). \u00c8 situato nella provincia di Tolna."}
{"id": "2375643", "revid": "767487", "url": "https://it.wikipedia.org/wiki?curid=2375643", "title": "Vars\u00e1d", "text": "Vars\u00e1d \u00e8 un comune dell'Ungheria centro-meridionale di 439 abitanti (dati 2001). \u00c8 situato nella provincia di Tolna."}
{"id": "2375644", "revid": "767487", "url": "https://it.wikipedia.org/wiki?curid=2375644", "title": "Pagbilao", "text": "Pagbilao \u00e8 una municipalit\u00e0 di Terza classe delle Filippine, situata nella Provincia di Quezon, nella regione di CALABARZON.\nPagbilao \u00e8 formata da 27 baranggay:"}
{"id": "2375645", "revid": "24028915", "url": "https://it.wikipedia.org/wiki?curid=2375645", "title": "Ierocratica", "text": ""}
{"id": "2375646", "revid": "767487", "url": "https://it.wikipedia.org/wiki?curid=2375646", "title": "V\u00e1ralja", "text": "V\u00e1ralja \u00e8 un comune dell'Ungheria centro-meridionale di 968 abitanti (dati 2006). \u00c8 situato nella provincia di Tolna."}
{"id": "2375647", "revid": "767487", "url": "https://it.wikipedia.org/wiki?curid=2375647", "title": "V\u00e1rdomb", "text": "V\u00e1rdomb \u00e8 un comune dell'Ungheria centro-meridionale di 1210 abitanti (dati 2005). \u00c8 situato nella provincia di Tolna.\nStoria.\nNei suoi pressi si trovava l'antico \"castrum\" romano di Ad Statuas, almeno fin dall'epoca dei Flavi."}
{"id": "2375648", "revid": "767487", "url": "https://it.wikipedia.org/wiki?curid=2375648", "title": "V\u00e1rong", "text": "V\u00e1rong \u00e8 un comune dell'Ungheria centro-meridionale di 197 abitanti (dati 2001). \u00c8 situato nella provincia di Tolna."}
{"id": "2375649", "revid": "767487", "url": "https://it.wikipedia.org/wiki?curid=2375649", "title": "Panukulan", "text": "Panukulan \u00e8 una municipalit\u00e0 di Quinta classe delle Filippine, situata nella Provincia di Quezon, nella regione di CALABARZON.\nPanukulan \u00e8 formata da 12 baranggay:"}
{"id": "2375650", "revid": "767487", "url": "https://it.wikipedia.org/wiki?curid=2375650", "title": "Orchestre Lamoureux", "text": "L'Orchestre Lamoureux (o Concerts Lamoureux) \u00e8 una delle pi\u00f9 antiche orchestre sinfoniche francesi.\nStoria.\nFondata nel 1881 dal violonista e direttore d'orchestra Charles Lamoureux, l'orchestra ha giocato un ruolo molto importante nella diffusione della musica sinfonica francese, eseguendo, all'inizio del XX secolo, le opere di Debussy e Ravel (del quale esegu\u00ec la prima del \"Concerto per pianoforte e orchestra in sol maggiore\" con il compositore stesso alla direzione e Marguerite Long al pianoforte).\nDivenuta un'associazione indipendente dopo la morte del suo fondatore, avvenuta nel 1897, l\"'Orchestre Lamoureux\" ha sperimentato, nel corso del XX secolo, diverse crisi finanziarie, non beneficiando purtroppo dei finanziamenti che lo Stato distribuiva alle orchestre nazionali.\nNonostante ci\u00f2, il suo direttore attuale Yutaka Sado, ha saputo ridonarle, nel giro di una dozzina d'anni, un posto di riguardo nel panorama musicale parigino.\nResta da ricordare la registrazione Bol\u00e9ro (Ravel), Orchestre Lamoureux, Direttore Maurice Ravel registrazione originale effettuata nel 1932 - Philips 6550005 A - Grammy Hall of Fame Award 1992."}
{"id": "2375651", "revid": "110157", "url": "https://it.wikipedia.org/wiki?curid=2375651", "title": "Z\u00e1vod (Ungheria)", "text": "Z\u00e1vod \u00e8 un comune dell'Ungheria centro-meridionale di 351 abitanti (dati 2005). \u00c8 situato nella provincia di Tolna."}
{"id": "2375654", "revid": "767487", "url": "https://it.wikipedia.org/wiki?curid=2375654", "title": "Zomba (Ungheria)", "text": "Zomba \u00e8 un comune dell'Ungheria centro-meridionale di 2302 abitanti (dati 2008). \u00c8 situato nella provincia di Tolna."}
{"id": "2375656", "revid": "682118", "url": "https://it.wikipedia.org/wiki?curid=2375656", "title": "Zomba", "text": ""}
{"id": "2375657", "revid": "767487", "url": "https://it.wikipedia.org/wiki?curid=2375657", "title": "Patnanungan", "text": "Patnanungan \u00e8 una municipalit\u00e0 di Quinta classe delle Filippine, situata nella Provincia di Quezon, nella regione di CALABARZON.\nPatnanungan \u00e8 formata da 6 baranggay:"}
{"id": "2375660", "revid": "6923", "url": "https://it.wikipedia.org/wiki?curid=2375660", "title": "Fiat 524", "text": "La Fiat 524 \u00e8 un'autovettura di lusso prodotta dalla Fiat dal 1931 al 1934.\nCome per la Fiat 522, la casa automobilistica torinese predispose due telai di lunghezza differente, uno pi\u00f9 corto (montato sulla Fiat 524C) ed uno pi\u00f9 lungo (installato sulla 524L).\nIl motore, in linea a sei cilindri, aveva una cilindrata di 2516 cm\u00b3 ed erogava una potenza di 52 cv. L'accensione era a batteria ed il cambio a quattro rapporti. I freni erano sulle quattro ruote, mentre il freno di stazionamento era sull'albero di trasmissione. Fu venduta in versione berlina, limousine e cabriolet, tutte a quattro porte ed a trazione posteriore.\nLa 524L raggiungeva la velocit\u00e0 massima di 95 km/h, mentre la 524C i 100 km/h.\nCon questa vettura e con la 522 la Fiat inaugur\u00f2 un nuovo logo, rettangolare a sfondo rosso con lettere d'oro (fu usato nel 1931 e nel 1932).\nLa vettura fu anche fabbricata in Polonia, sotto licenza Fiat dalla Fiat-Polski, nello stabilimento di Varsavia della casa automobilistica. In Polonia furono fabbricati 10524 esemplari nelle versioni 524C e 524L. In Italia furono costruite 2275 vetture."}
{"id": "2375661", "revid": "290948", "url": "https://it.wikipedia.org/wiki?curid=2375661", "title": "Sistema internazionale delle unit\u00e0 di misura", "text": ""}
{"id": "2375662", "revid": "767487", "url": "https://it.wikipedia.org/wiki?curid=2375662", "title": "Saadcore", "text": "Saadcore \u00e8 il secondo album da solista del rapper tedesco Baba Saad, pubblicato nel 2008 dall'etichetta discografica ersguterjunge.\nTracce.\nCD 1\nCD 2"}
{"id": "2375664", "revid": "33689", "url": "https://it.wikipedia.org/wiki?curid=2375664", "title": "Divaldo Pereira Franco", "text": "Oratore della Dottrina Spiritica dal 1952, fond\u00f2 assieme a Nilson de Souza Pereira la casa di assistenza per bambini di strada \"Mans\u00e3o do Caminho\" a Salvador di Bahia.\nBiografia.\nFrequent\u00f2 le scuole di Feira de Santana, dove consegu\u00ec il diploma di Professore Primario il 1943. Rimasto scosso dalla morte dei suoi due fratelli maggiori, conobbe Ana Ribeiro Borges, che lo introdusse alla Dottrina Spiritica. Inizi\u00f2 a dedicarsi allo studio dello Spiritismo e nel 1945 si trasfer\u00ec a Salvador dove trov\u00f2 impieg\u00f2 come segretario presso l'Istituto di Previdenza e Assistenza dei Servitori dello Stato di Bahia - IPASE. In Brasile, il 7 settembre 1947, fond\u00f2 il Centro Spiritista Caminho da Reden\u00e7\u00e3o - CECR.\nIl libro \"A Veneranda Joanna de \u00c2ngelis\" (Salvador: LEAL, 1987), scritto da Franco e Celeste Santos, \u00e8 la biografia di Franco stesso e della sua mentore spirituale, Joanna de Angelis.\nFranco sostiene di possedere sin da giovane facolt\u00e0 medianiche tra cui la psicografia.\nIl 1964, Joanna de Angelis selezion\u00f2 alcuni suoi messaggi affinch\u00e9 venissero pubblicati in un libro, che ricevette il titolo di \"Messe de Amor\". Fu il primo libro di Franco ad essere pubblicato. Segu\u00ec \"Filigranas de Luz\", che Franco sosteneva gli fosse stato \u00abdettato\u00bb dallo spirito di Rabindranath Tagore. Da allora Franco ha pubblicato 240 libri (\u00abopere psicografate\u00bb), tradotti in quindici lingue, in cui vengono presentati duecentoundici cosiddetti \u00abautori spirituali\u00bb: oltre a Joanna de Angelis, Manoel Philomeno de Miranda, Victor Hugo, Amelia Rodrigues, Ignotus, Vianna de Carvalho, Carlos Torres Pastorino, Bezerra de Menezes, Rabindranath Tagore, Jo\u00e3o Cl\u00e9ofas, Eros e Simb\u00e1."}
{"id": "2375665", "revid": "124510917", "url": "https://it.wikipedia.org/wiki?curid=2375665", "title": "Progressione del record italiano dei 50 m stile libero", "text": "NB: i risultati sotto elencati possono essere incompleti.\nUomini.\nVasca lunga.\nLegenda: \nVasca corta.\nLegenda: \nDonne.\nVasca lunga.\nLegenda: \nVasca corta.\nLegenda: "}
{"id": "2375667", "revid": "729019", "url": "https://it.wikipedia.org/wiki?curid=2375667", "title": "Perez (Quezon)", "text": "Perez \u00e8 una municipalit\u00e0 di Quinta classe delle Filippine, situata nella Provincia di Quezon, nella regione di CALABARZON.\nPerez \u00e8 formata da 14 baranggay:"}
{"id": "2375675", "revid": "767487", "url": "https://it.wikipedia.org/wiki?curid=2375675", "title": "Connie Simmons", "text": ""}
{"id": "2375676", "revid": "1934238", "url": "https://it.wikipedia.org/wiki?curid=2375676", "title": "Theraphosa blondi", "text": "La tarantola golia (Theraphosa blondi) \u00e8 il ragno pi\u00f9 pesante al mondo; arriva a pesare fino a 170\u00a0g. \u00c8 anche uno dei ragni pi\u00f9 grandi dell'ordine Araneae, nel gruppo delle tarantole: il maschio arriva a misurare 20\u00a0cm e la femmina 30\u00a0cm. Il maschio \u00e8 generalmente pi\u00f9 snello della femmina. Quando nascono misurano circa 2\u00a0cm. Generalmente vivono 15 anni, ma alcuni esemplari possono arrivare a 25 anni.\n\u00c8 una specie velenosa, ma non letale per l'uomo. La reazione del veleno provocata dai morsi \u00e8 inferiore a quello della puntura di vespa, anche se pu\u00f2 variare a seconda dei soggetti colpiti. \u00c8 una specie aggressiva e territoriale.\nNutrimento, habitat e strategie difensive.\nSi nutre di invertebrati e insetti come grilli, scarafaggi e ragni pi\u00f9 piccoli o di specie diverse. Occasionalmente pu\u00f2 nutrirsi anche di piccoli topi o piccoli uccelli. Vive principalmente nella foresta amazzonica, nelle zone del Suriname, Venezuela, Guyana francese e Brasile dove, insieme alla scolopendra gigante, \u00e8 tra i flagelli delle popolazioni locali. Tra le \"armi\" dell'animale, ricordiamo il morso velenoso, che per\u00f2 non \u00e8 tra i pi\u00f9 letali, e i peli urticanti che disperde nell'aria. Questi peli sono tra i pi\u00f9 pericolosi in tutta la famiglia dei Theraphosidae. Quando \u00e8 disturbata, pu\u00f2 produrre un rumore sibilante piuttosto forte, sfregando insieme le setole presenti sulle zampe. Date le grandi dimensioni ed il notevole peso, questo ragno presenta grosse difficolt\u00e0 a salire sugli alberi e generalmente vive a terra.\nVita in cattivit\u00e0.\nPu\u00f2 vivere in cattivit\u00e0: \u00e8 necessario possedere un terrario abbastanza grande, delle dimensioni di 40x30 cm. La temperatura deve aggirarsi tra i 22\u00a0\u00b0C e i 26\u00a0\u00b0C, e l'umidit\u00e0 deve essere intorno all'80-85%. Come substrato si pu\u00f2 utilizzare della torba irlandese. Quando si sente minacciato, il ragno alza le prime zampe anteriori, quelle pi\u00f9 vicine ai cheliceri, e rizza i peli, pronto a lanciarli. Si consiglia cautela quando ci si ha a che fare ed \u00e8 consigliato non toccarlo o sollevarlo, sia per la propria sicurezza sia per quella dell'animale, per il quale, dato il peso corporeo, una caduta potrebbe rivelarsi fatale. Questa specie non rientra comunque nella legge n\u00ba 213 poich\u00e9 il suo veleno non \u00e8 considerato pericoloso e/o mortale infatti questa specie non ha mai ucciso un uomo. Non necessita di documentazione CITES.\nTarantole come cibo.\nAlcune trib\u00f9 dell'Amazzonia cacciano e cucinano le tarantole. I ragni vengono catturati con l'ausilio di un bastone e le loro zampe legate assieme per poi essere arrostiti ancora vivi. Molto spesso i peli devono essere strappati a uno a uno per evitare irritazioni. Tra le tarantole pi\u00f9 saporite, la \"Theraphosa blondi\" \u00e8 considerata una prelibatezza dagli indigeni Piaroa del Venezuela. Secondo il parere di veterinari e biologi gli insetti e gli aracnidi, in particolare le tarantole, sono nutrienti e ricchi di proteine. Alcuni tipi di \"Theraphosa blondi\" possono essere usate come nutrimento per altri animali domestici, come un rospo."}
{"id": "2375677", "revid": "21880", "url": "https://it.wikipedia.org/wiki?curid=2375677", "title": "Crinifer", "text": "Crinifer \u00e8 un genere di uccelli musofagiformi della famiglia Musophagidae.\nDescrizione.\nLe specie appartenenti a \"Crinifer\" sono dei turachi, detti anche \"schizori chiassoso\", che, diversamente dal piumaggio brillante e variopinto delle altre specie della famiglia, hanno una livrea principalmente grigia. Hanno anche una lunga coda e una cresta erettile sulla testa. Sono uccelli rumorosi e gregari; si cibano di frutti, specialmente di fichi, di semi e di altro materiale vegetale.\nSpecie.\nQuesto genere \u00e8 suddiviso in due specie:"}
{"id": "2375678", "revid": "121658", "url": "https://it.wikipedia.org/wiki?curid=2375678", "title": "Festival del Peperoncino", "text": ""}
{"id": "2375679", "revid": "857138", "url": "https://it.wikipedia.org/wiki?curid=2375679", "title": "Pitogo", "text": "Il toponimo Pitogo pu\u00f2 riferirsi a diverse localit\u00e0 delle Filippine:"}
{"id": "2375682", "revid": "28406", "url": "https://it.wikipedia.org/wiki?curid=2375682", "title": "Battaglia di Angora", "text": ""}
{"id": "2375683", "revid": "287204", "url": "https://it.wikipedia.org/wiki?curid=2375683", "title": "C\u00f9 Chulainn", "text": ""}
{"id": "2375688", "revid": "104458", "url": "https://it.wikipedia.org/wiki?curid=2375688", "title": "Il Dagda", "text": ""}
{"id": "2375690", "revid": "729019", "url": "https://it.wikipedia.org/wiki?curid=2375690", "title": "Pitogo (Quezon)", "text": "Pitogo \u00e8 una municipalit\u00e0 di Quinta classe delle Filippine, situata nella Provincia di Quezon, nella regione di CALABARZON.\nPitogo \u00e8 formata da 39 baranggay:"}
{"id": "2375692", "revid": "1543377", "url": "https://it.wikipedia.org/wiki?curid=2375692", "title": "Medea. Voci", "text": "Medea. Voci (\"Medea. Stimmen\") \u00e8 il titolo di un romanzo della scrittrice tedesca Christa Wolf pubblicato nel 1996.\nIn questo romanzo l'autrice ribalta la versione che ci \u00e8 pervenuta da Euripide che vede Medea soprattutto come la madre che ha ucciso i propri figli e, riscrivendo il mito, propone una figura di donna, Medea appunto, che, come scrive Anna Chiarloni, \u00e8 \u00abuna donna travagliata s\u00ec dall'amore, ma ancor pi\u00f9 dall'incapacit\u00e0 degli abitanti di Corinto di integrare una cultura come quella della Colchide, per sua natura non incline alla violenza. Non un'infanticida dunque, al contrario una donna forte e generosa, depositaria di un remoto sapere del corpo e della terra, che una societ\u00e0 intollerante emargina e annienta negli affetti fino a lapidarle i figli\u00bb.\nTrama.\nTornati in Grecia dalla Colchide orientale, terra natia della principessa Medea, lei e il suo sposo Giasone, l'eroe capo degli Argonauti, decidono di mettere su famiglia. Infatti ora Giasone ha il pieno potere su tutta la Grecia (e specialmente sulla provincia di Corinto), dato che ha ucciso da solo il cattivo zio Pelia che gli usurpava il trono. Infatti proprio per un suo inganno Giasone ha dovuto intraprendere il viaggio con gli Argonauti dalla Grecia nel lontano Oriente per recuperare la reliquia sacra del Vello d'oro. Ora che ha compiuto entrambe le imprese (il recupero del Vello e lo spodestamento dello zio), Giasone fa procreare alla sposa Medea due bambini maschi. \nTuttavia la situazione si comincia ad incrinare quando Medea incomincia a rendersi conto di essere una presenza ostile ai cittadini civilizzati della Grecia. Infatti lei prima nella Colchide era una vera nobile (sebbene avesse delle usanze ancora rozze e barbare), ma ora in questa nuova terra non riesce a stare a suo agio: le mancano l'affetto del padre e dei familiari che \u00e8 stata costretta ad abbandonare volutamente per amore di Giasone. Oltre ai suoi problemi di integrazione, ci si mettono anche i crudeli e cinici cittadini di Corinto che scelgono di farla scacciare via dalla citt\u00e0 una volta per tutte, semplicemente per puro razzismo. Dopo il suicidio di Glauce (figlia del re di Corinto e promessa sposa di Giasone), gli abitanti di Corinto fanno ricadere su Medea la morte della giovane e mettono in atto il macabro e raccapricciante piano di uccidere i figli della protagonista, ancora una volta incolpata di questo crimine orrendo. L'opera crudele si compie e Medea vive disperata per la morte truce dei suoi pargoli lapidati. Sconsolata e segnata profondamente a vita, a Medea non resta che vagare per la Grecia sconosciuta e violenta, finch\u00e9 non termina i suoi giorni di agonia.\nIl mito originale.\nNelle storie originale specialmente nella tragedia di Euripide, Medea \u00e8 s\u00ec una donna condannata dalla cattiveria occidentale del marito Giasone, che la tradisce con Glauce, ma ella comunque decide di agire e di vendicarsi in maniera terribile, addirittura recando dolori peggiori di quelli che le dette il marito unendosi con un'altra donna. Gi\u00e0 prima che Giasone la sposasse Medea aveva dato grande capacit\u00e0 di cattiveria uccidendo il fratellino Absirto sulla nave Argo mentre era inseguita dal padre Eete, desideroso di vendicarsi contro Giasone per il furto del Vello d'oro. Giunti in Grecia, Giasone chiede allo zio Pelia di restituirgli il trono, ma costui rifiuta. Allora Medea escogita un inganno per ucciderlo e propone alle figlie del vecchio re di immergerlo in un pentolone enorme ripieno di un'acqua magica, che avrebbe ridato a Pelia la giovinezza. In realt\u00e0 Medea ha versato nel grosso catino dell'acido e cos\u00ec Pelia quando vi viene gettato muore disciolto.Dopo lo sposalizio di Giasone con Glauce, Medea viene ripudiata, sebbene abbia gi\u00e0 partorito i due figlioletti da una delle tante unioni con il consorte. Ora Medea desidera vendicarsi totalmente contro Giasone e cos\u00ec fa recapitare un dono alla sprovveduta e giovane Glauce: un lussuoso mantello che \u00e8 avvelenato da un acido che si infiamma non appena viene a contatto con la pelle. Celebrate le nozze, Glauce indossa il mantello e improvvisamente viene avvolta da una nuvole enorme di fuoco che la divora in un batter d'occhio, riducendola ad un pezzo di carbone. Giasone infuriato si precipita in casa di Medea (perch\u00e9 era gi\u00e0 a conoscenza dei disturbi di Medea) e quando giunge trova la moglie che ha sgozzato i due figlioletti e che ha appiccato il fuoco alla casa, portando con s\u00e9 i due piccoli cadaveri in modo che il padre non possa piangerli. Giasone prova ad ucciderla ma Medea, in quanto potente maga e soprattutto nipote del dio Elio che le fornisce un carro, si libra in cielo sparendo e lasciando il marito con il suo dolore."}
{"id": "2375693", "revid": "767487", "url": "https://it.wikipedia.org/wiki?curid=2375693", "title": "Plaridel (Quezon)", "text": "Plaridel \u00e8 una municipalit\u00e0 di Quinta classe delle Filippine, situata nella Provincia di Quezon, nella regione di CALABARZON.\nPlaridel \u00e8 formata da 9 baranggay:"}
{"id": "2375698", "revid": "767487", "url": "https://it.wikipedia.org/wiki?curid=2375698", "title": "Al Brightman", "text": ""}
{"id": "2375700", "revid": "857138", "url": "https://it.wikipedia.org/wiki?curid=2375700", "title": "Polillo", "text": ""}
{"id": "2375702", "revid": "24030099", "url": "https://it.wikipedia.org/wiki?curid=2375702", "title": "Lindo Ferretti", "text": ""}
{"id": "2375705", "revid": "767487", "url": "https://it.wikipedia.org/wiki?curid=2375705", "title": "Polillo (Quezon)", "text": "Polillo \u00e8 una municipalit\u00e0 di Seconda classe delle Filippine, situata nella Provincia di Quezon, nella regione di CALABARZON.\nPolillo \u00e8 formata da 20 baranggay:"}
{"id": "2375708", "revid": "229244", "url": "https://it.wikipedia.org/wiki?curid=2375708", "title": "Lisa Jane Smith", "text": ""}
{"id": "2375711", "revid": "344503", "url": "https://it.wikipedia.org/wiki?curid=2375711", "title": "Kodi Smit-McPhee", "text": "\u00c8 noto soprattutto per le sue interpretazioni nei film \"Meno male che c'\u00e8 pap\u00e0 - My Father\" (2007), \"The Road\" (2009), \"Blood Story\" (2010) e per aver interpretato il mutante Nightcrawler nella saga degli X-Men. \u00c8 stato lodato per la sua interpretazione nel film \"Il potere del cane\" (2021), per il quale ha vinto il Golden Globe per il miglior attore non protagonista, ricevendo una candidatura allo Screen Actors Guild Award, due candidature al Critics Choice Award e al Premio BAFTA e all\u2019Oscar al miglior attore non protagonista.\nBiografia.\nDeciso a diventare attore, come il padre Andy McPhee e come la sorella Sianoa Smit-McPhee, esordisce a soli nove anni nel film \"Stranded\". Successivamente lavora per la televisione, partecipando al film TV \"Fatal Contact - Il contagio viene dal cielo\" e ad alcuni episodi della serie televisiva \"Monarch Cove\".\nIl successo arriva nel 2007, accanto a Eric Bana, nel film \"Meno male che c'\u00e8 pap\u00e0 - My Father\" (\"Romulus, My Father\"), di Richard Roxburgh, per il quale riceve un Young Actor's Award, assegnatogli dall'Australian Film Institute, e a livello internazionale il prestigioso Young Artist Award. Originariamente avrebbe dovuto interpretare il ruolo di Wolverine da bambino in \"X-Men le origini - Wolverine\", ruolo poi assegnato a Troye Sivan.\nNel 2009 recita al fianco di Viggo Mortensen in \"The Road\", di John Hillcoat, adattamento cinematografico del romanzo di Cormac McCarthy \"La strada\", per il quale riceve la nomination al Saturn Award. Dopo un'altra apprezzata interpretazione in \"So che ci sei\" (\"Matching Jack\", 2010) di Nadia Tass, viene scelto come protagonista di \"Blood Story\" (2010) di Matt Reeves, remake statunitense del film svedese \"Lasciami entrare\", con il quale vince il Critics' Choice Award e riceve un'altra nomination al Saturn Award.\nNel 2015 riceve la nomination al Saturn Award per il miglior attore emergente per la sua interpretazione in \"Apes Revolution - Il pianeta delle scimmie\" (\"Dawn of the Planet of the Apes\", regia di Matt Reeves, 2014). Nel 2016 ha interpretato Nightcrawler nel film \"X-Men - Apocalisse\", ruolo poi ripreso nel 2019 in \"X-Men - Dark Phoenix\". Nel 2018 \u00e8 il protagonista del film \"Alpha - Un'amicizia forte come la vita\", campione di incassi. Nel 2019 partecipa al film \"Dolemite Is My Name\" diretto da Craig Brewer, nel ruolo dello studente di cinema/direttore della fotografia Nicholas Josef von Sternberg al fianco di Eddie Murphy, il mr. Dolemite protagonista del film.\nNel 2022 ha vinto il Golden Globe per il miglior attore non protagonista per il ruolo di Peter Gordon in \"Il potere del cane\", diretto da Jane Campion.\nRiconoscimenti.\nPremio Oscar\nGolden Globe\nBritish Academy Film Awards\nSatellite Awards\nSaturn Awards\nCritics' Choice Awards\nAustralian Academy of Cinema and Television Arts Awards\nFilm Critics Circle of Australia Awards\nYoung Artist Awards\nFangoria Chainsaw Awards\nPhoenix Film Critics Society Awards"}
{"id": "2375712", "revid": "767487", "url": "https://it.wikipedia.org/wiki?curid=2375712", "title": "Wyndol Gray", "text": ""}
{"id": "2375713", "revid": "1745361", "url": "https://it.wikipedia.org/wiki?curid=2375713", "title": "Aengus", "text": "Nella mitologia irlandese Aengus (o \u00c1engus, \u00d3engus, Aonghus) detto Aengus \u00d3g (\"\"Aengus il Giovane\"), Mac ind \u00d3g (\"figlio del giovane\"), Maccan o Mac \u00d3g (\"figlio giovane\"\") \u00e8 un membro dei T\u00faatha D\u00e9 Danann. Probabilmente rappresenta un dio della giovinezza, dell'ispirazione poetica e dell'amore. Suo padre era il Dagda e sua madre Boann. Viveva a Newgrange presso il fiume Boyne.\nSi dice che avesse quattro uccellini che volavano sulla sua testa come simboli dei baci (da cui si crede derivi il simbolo xxxx alla chiusura delle lettere d'amore). \nMito.\nIl Dagda ebbe una relazione con Boann, moglie di Nechtan. Per nascondere il loro amore, il Dagda ferm\u00f2 il sole per nove mesi al termine dei quali nacque Aengus, concepito, portato in gestazione e nato in un giorno. Midir fu suo padre adottivo.\nUna volta cresciuto Aengus s'impossess\u00f2 della casa del Dagda, il Br\u00fa na B\u00f3inne (\"Palazzo sul Boyne\"), un'area presso la Valle dei Boyne che contiene le tombe a passaggio di Newgrange, Knowth e Dowth. Aengus era arrivato dopo che il Dagda aveva diviso la sua terra tra i suoi figli e non rimaneva niente per Aengus. Cos\u00ec Aengus chiese al padre se poteva vivere a Br\u00fa na B\u00f3inne per un giorno e una notte. Il Dagda accett\u00f2. Ma l'irlandese non ha articoli indefiniti, perci\u00f2 dire \u00abun giorno e una notte\u00bb equivale a dire \u00abgiorno e notte\u00bb. Cos\u00ec Aengus prese possesso permanentemente del Br\u00fa. In un'altra versione contenuta ne \"Il Corteggiamento di \u00c9ta\u00edn\", Midir \u00e8 il padre adottivo di Aengus, mentre Elcmar \u00e8 il marito di Boann tradito col Dagda.\nSecondo i \"Racconti delle morti dei Tuatha D\u00e9 Danann\" Aengus uccise il suo patrigno Elcmar per aver ucciso Midir.\nAengus uccise anche Lamfada, il poeta di Lugh, per aver mentito su suo fratello Ogma an Cermait. Lamfada sosteneva che Ogma aveva una relazione con una delle mogli di Lugh. Aengus uccise il poeta davanti a Midir.\nNe \"Il Corteggiamento di \u00c9ta\u00edn\" Aengus fu in grado di togliere parzialmente l'incantesimo di Fuanmach contro Etain, la dea dei cavalli che aveva vinto per suo padre Midir. Per gelosia Fuamnach aveva trasformato la ragazza in una farfalla. Facendola tornare donna la notte, Aengus la fece diventare sua amante fino a quando lo scopr\u00ec Fuamnach e la cacci\u00f2. Aengus uccise sua madre adottiva per il suo tradimento.\nNel \"Racconto dei Due Secchi\" una donna di Sidhe e figlia adottiva di Aengus si perde e si unisce al seguito di San Patrizio. La ragazza si converte al Cristianesimo ed Aengus non pu\u00f2 farla tornare indietro. Quindi la lascia e la ragazza muore di dolore poche settimane dopo.\nNella Battaglia di Ventry Aengus aiut\u00f2 a difendere gli uomini stanchi di Fionn mac Cumhail contro gli invasori Romani.\nAengus si innamor\u00f2 di una ragazza vista in sogno. Per trovarla sua madre Boann gir\u00f2 l'Irlanda per un intero anno. Allora suo padre, il Dagda, fece lo stesso. Alla fine Bodb Dearg, re del Munster, la trov\u00f2 dopo un anno.\nAengus and\u00f2 al lago della Bocca del Drago e trov\u00f2 150 ragazze incatenate in coppia. Tra loro trov\u00f2 la sua ragazza: Caer Ibormeith. Il Primo Novembre Caer e le altre ragazze si trasformavano in cigni per un anno. Ad Aengus fu detto che poteva sposare Caer se la identificava da cigno. Aengus ci riesce, si trasforma in un cigno e volarono via cantando belle melodie che fanno addormentare chi le ascolta per tre giorni e per tre notti.\nAengus era il padre adottivo e il tutore di Diarmuid Ua Duibhne dei Fianna. Soccorse Diarmuid e Gr\u00e1inne da uno o due luoghi angusti durante la loro caccia.\nAengus possedeva una spada detta Moralltach (\"Grande Furia\"), avuta da Manannan mac Lir. Diede la spada al figlio adottivo Diarmuid, assieme ad un'altra spada detta \"Piccola Furia\" e a due lance di grande potenza. Quando Diarmuid mor\u00ec, Aengus port\u00f2 il suo corpo a Br\u00fa e vi soffiava la vita ogni volta che voleva parlare con lui.\nIn altre leggende Aengus \u00e8 in grado di ricongiungere corpi fatti a pezzi e di riportarli in vita.\nAengus \u00e8 collegato col dio celtico Maponos e il suo equivalente gallese Mabon.\nEtimologia.\nL'antico irlandese \"\u00d3engus\" \u00e8 attestato nella \"Vita di San Columba\" di Adomnan come \"Oinogus(s)ius\", mostrando di derivare dalla radice protoceltica \"*oino-\", \"uno\" o \"*guss-\" \"scelta\".\nOmonimi.\nAengus era anche un nome di persona popolare in Irlanda e Scozia, portato da una serie di personaggi storici e leggendari come:"}
{"id": "2375714", "revid": "729019", "url": "https://it.wikipedia.org/wiki?curid=2375714", "title": "Quezon (Quezon)", "text": "Quezon \u00e8 una municipalit\u00e0 di Quinta classe delle Filippine, situata nella Provincia di Quezon, nella regione di CALABARZON.\nQuezon \u00e8 formata da 24 baranggay:"}
{"id": "2375719", "revid": "287204", "url": "https://it.wikipedia.org/wiki?curid=2375719", "title": "Nemesis - ersguterjunge Sampler 1", "text": "Nemesis - ersguterjunge Sampler 1 \u00e8 il primo \"Sampler\" album dell'etichetta ersguterjunge. Lo pubblic\u00f2 il rapper tedesco Bushido nel 2006."}
{"id": "2375720", "revid": "182396", "url": "https://it.wikipedia.org/wiki?curid=2375720", "title": "Ripenses", "text": ""}
{"id": "2375721", "revid": "767487", "url": "https://it.wikipedia.org/wiki?curid=2375721", "title": "Art Spector", "text": ""}
{"id": "2375725", "revid": "767487", "url": "https://it.wikipedia.org/wiki?curid=2375725", "title": "The Road (film)", "text": "The Road \u00e8 un film del 2009 diretto da John Hillcoat.\nIl film \u00e8 un adattamento cinematografico del romanzo di Cormac McCarthy \"La strada\", pubblicato nel 2006 e vincitore del Premio Pulitzer nel 2007.\nProtagonisti della pellicola sono Viggo Mortensen e Kodi Smit-McPhee, che interpretano padre e figlio in viaggio verso sud, cercando di sopravvivere in uno scenario post apocalittico.\nTrama.\nIn seguito ad una catastrofe apocalittica globale non meglio precisata, avvenuta 14 anni addietro, la Terra \u00e8 diventata un grigio deserto freddo abitato da pochi sopravvissuti. Il disastro ha portato alla formazione di bande di cannibali e criminali, disposti a tutto pur di sopravvivere. La storia \u00e8 incentrata su un padre e un figlio che percorrono a piedi gli Stati Uniti con la speranza di raggiungere a sud un clima migliore.\nAlla disperata ricerca di cibo e di tutto ci\u00f2 che possa essere loro utile, i due si spingono sempre pi\u00f9 vicino alla costa, trascinando un carrello della spesa contenente le poche cose che rimangono loro. L'oggetto pi\u00f9 prezioso di tutti \u00e8 per\u00f2 la pistola che l'uomo si porta dietro da anni, con solo due pallottole; ha istruito il figlio su come usarle, raccomandandogli di non cadere vivo nelle mani dei cannibali.\nDurante il sonno, l'uomo \u00e8 turbato dal ricordo della moglie, che dopo aver dato alla luce il loro figlio, non riesce ad accettare la nuova situazione, fatta di privazioni e stenti, fino a quando una notte, dopo una discussione col marito, decide di uscire di casa nella notte, al buio, con l'intenzione di suicidarsi.\nPercorrendo la strada verso la costa, disperati, i due incappano in un deposito di cibo sotterraneo dove riescono a trovare il necessario per rimettersi in forze. Con il passare del tempo l'uomo diventa sempre pi\u00f9 cinico ed egoista, temprato dalla lotta per la sopravvivenza, mentre il figlio mantiene un atteggiamento buono e generoso, riuscendo a mitigare le scelte dure e crudeli del padre.\nPoco dopo aver lasciato il deposito i due s'imbattono in un vecchio di nome Eli, stremato dalle fatiche; il bambino convince il padre a dare da mangiare al vecchio, che poco dopo lasciano a s\u00e9 stesso.\nRaggiunta la costa, i due non trovano quello che si aspettavano, ma unicamente la solita desolazione. Mentre l'uomo cerca rifornimenti, uno sconosciuto ruba ai due tutto il loro avere e fugge. Nonostante il padre sia indebolito a causa delle pessime condizioni di salute, riescono a raggiungere il ladro che, sostenendo di essere disperato, prega l'uomo di lasciarlo vivere. Nonostante le suppliche del ladro, l'uomo gli ordina di spogliarsi e di dargli tutto quello che ha con s\u00e9, gridando: \"Tu non avresti avuto problemi a lasciarci morire\". Detto questo lo abbandona senza i vestiti sulla spiaggia.\nCos\u00ec come \u00e8 successo per il vecchio Eli, anche in questa situazione \u00e8 il figlio a dare un epilogo positivo all'evento: convinto il padre, i vestiti (oltre a una scatoletta di cibo) verranno restituiti e lasciati in terra, anche se dell'uomo non si ha pi\u00f9 traccia.\nLe cose si complicano quando un'imboscata tenuta da un'altra coppia di sopravvissuti con arco e frecce ferisce il padre a una gamba, cosa che gli render\u00e0 impossibile trascinare tutte le provviste accumulate.\nIn punto di morte, l'uomo ricorda al figlio come usare la pistola e come comportarsi, sostenendo che non deve arrendersi alle immoralit\u00e0 e cercare \"i buoni\". Perduto il padre, il ragazzo incontra una famiglia di sopravvissuti che li stava seguendo da tempo imprecisato, dopo iniziali dubbi e paure, accetta di unirsi a loro.\nProduzione.\nNel novembre del 2006 il produttore Nick Wechsler ha ottenuto un finanziamento per acquistare i diritti cinematografici del romanzo \"La strada\" di Cormac McCarthy. Wechsler pens\u00f2 a John Hillcoat, che aveva diretto nel 2005 \"La proposta\", per dirigere l'adattamento cinematografico. Nell'aprile del 2007 fu ingaggiato Joe Penhall per scrivere la sceneggiatura. Con in mano la sceneggiatura, Wechsler assieme ai produttori Steve Schwartz e Paula Mae Schwartz si misero alla ricerca di un attore adatto al ruolo principale.\nNel novembre del 2007 l'attore Viggo Mortensen entr\u00f2 in trattative per il ruolo del padre, nonostante fosse in Nuovo Messico per le riprese di \"Appaloosa\" di Ed Harris. Il ruolo che ha interpretato Charlize Theron ha assunto un'importanza maggiore nel processo di sviluppo del film, rispetto al libro.\nCon un budget di 20 milioni di dollari, le riprese sono iniziate a fine febbraio 2008 nel sud-ovest della Pennsylvania, dove si sono protratte per otto settimane. Successivamente la produzione si \u00e8 spostata in Louisiana e in Oregon.\nLa Pennsylvania, dove la maggior parte delle riprese ha avuto luogo, \u00e8 stata scelta per le sue agevolazioni fiscali e l'abbondanza di luoghi simili a scenari post-apocalittici, come bacini, dune e zone degradate di Pittsburgh. Il regista ha girato delle scene in alcune parti di New Orleans, devastate dall'uragano Katrina, e sul Monte Saint Helens nello Stato di Washington.\nDistribuzione.\nIl film era inizialmente programmato per essere distribuito nel novembre 2008, in tempo per gli Oscar 2009. La casa distributrice statunitense, la Dimension Films, ha di volta in volta posticipato l'uscita del film, ritenendo che un maggior periodo di post-produzione potesse portare beneficio al film, per poterlo distribuire in un periodo meno affollato cinematograficamente.\n\u00c8 stata decisa una data per la distribuzione statunitense del film, inizialmente il 16 ottobre in seguito posticipato al 25 novembre 2009. Il film \u00e8 stato presentato in concorso alla 66\u00aa Mostra internazionale d'arte cinematografica di Venezia.\nInizialmente era stata diffusa la notizia che il film non sarebbe mai stato distribuito in Italia, visto lo scarso successo che il film ha riscontrato negli USA e perch\u00e9 ritenuto troppo deprimente. Solo nel febbraio 2010 \u00e8 stato annunciato che la Videa-CDE ha acquistato i diritti per la distribuzione italiana, ed ha annunciato l'arrivo del film nelle sale italiane il 28 maggio dello stesso anno.\nIl DVD italiano \u00e8 stato distribuito in Italia dal 12 ottobre 2010."}
{"id": "2375726", "revid": "767487", "url": "https://it.wikipedia.org/wiki?curid=2375726", "title": "Johnny Simmons (cestista)", "text": ""}
{"id": "2375727", "revid": "767487", "url": "https://it.wikipedia.org/wiki?curid=2375727", "title": "Real (Quezon)", "text": "Real \u00e8 una municipalit\u00e0 di Terza classe delle Filippine, situata nella Provincia di Quezon, nella regione di CALABARZON.\nReal \u00e8 formata da 17 baranggay:"}
{"id": "2375728", "revid": "320578", "url": "https://it.wikipedia.org/wiki?curid=2375728", "title": "Lugo (Ravenna)", "text": ""}
{"id": "2375729", "revid": "599", "url": "https://it.wikipedia.org/wiki?curid=2375729", "title": "Nicola di Kues", "text": ""}
{"id": "2375733", "revid": "24030675", "url": "https://it.wikipedia.org/wiki?curid=2375733", "title": "Nuova Gazzetta di Modena", "text": ""}
{"id": "2375735", "revid": "4175", "url": "https://it.wikipedia.org/wiki?curid=2375735", "title": "Corriere delle Alpi", "text": ""}
{"id": "2375736", "revid": "767487", "url": "https://it.wikipedia.org/wiki?curid=2375736", "title": "Jerry Kelly", "text": ""}
{"id": "2375738", "revid": "298055", "url": "https://it.wikipedia.org/wiki?curid=2375738", "title": "Dubhe (personaggio)", "text": ""}
{"id": "2375740", "revid": "1926649", "url": "https://it.wikipedia.org/wiki?curid=2375740", "title": "Rodolphe Hiden", "text": "Carriera.\nGiocatore.\nHa speso tutta la carriera agonistica tra Wiener AC e RC Paris.\nHa giocato sia per la Nazionale austriaca (20 presenze) che per quella francese (una presenza).\nAllenatore.\nSuccessivamente ha allenato in Italia, e precisamente (due volte), Messina (due volte), (esonerato a fine marzo) e ."}
{"id": "2375742", "revid": "288300", "url": "https://it.wikipedia.org/wiki?curid=2375742", "title": "Rudolf Hiden", "text": ""}
{"id": "2375744", "revid": "1149807", "url": "https://it.wikipedia.org/wiki?curid=2375744", "title": "Good - L'indifferenza del bene", "text": "Good - L'indifferenza del bene (\"Good\") \u00e8 un film del 2008 diretto da Vicente Amorim ed interpretato da Viggo Mortensen. Il film \u00e8 basato sull'omonima pi\u00e8ce teatrale di C.P. Taylor.\nLa pellicola \u00e8 stata distribuita negli Stati Uniti il 31 dicembre 2008. Mentre in Italia \u00e8 uscito direttamente su DVD il 21 aprile 2010 (noleggio).\nTrama.\nNel 1933, anno della presa di potere di Adolf Hitler, John Halder, un professore di letteratura con diversi problemi familiari, con una moglie nevrotica, due bambini esigenti e una madre che soffre di demenza senile, esplora la propria situazione personale in un romanzo in cui si dimostra favorevole all'eutanasia. Il libro desta inaspettatamente l'attenzione di potenti figure politiche a sostegno della propaganda governativa del partito nazista.\nInizialmente riluttante ad accettare le idee del nazismo, Halder si far\u00e0 affascinare dalla nuova ed importante posizione, allontandosi dalla famiglia e dagli amici pi\u00f9 cari, nonostante prosegua una saltuaria frequentazione con Maurice, suo psicanalista, con il quale ha condiviso gli ultimi mesi della prima guerra mondiale nell'esercito imperiale. Maurice \u00e8 suo amico ma ebreo e quindi costretto a subire la progressiva diminuzione dei diritti e delle libert\u00e0.\nRisposatosi con una studentessa, comincer\u00e0 un'ascesa verso i vertici del partito ed assister\u00e0 alle atrocit\u00e0 perpetrate dalle SS nei confronti degli ebrei, continuando ad illudersi che l'orrore nazista non si spinger\u00e0 mai fino ad eliminare i diversi tentando tuttavia inutilmente di fare espatriare Maurice durante la notte dei cristalli. Nel 1942, in visita in un dipartimento di archiviazione, cercher\u00e0 le tracce dell'amico e queste lo porteranno ad un campo di concentramento in Slesia. All'arrivo al campo, fingendo un'ispezione a sorpresa, comprende che questi \u00e8 gi\u00e0 stato eliminato e si trover\u00e0 di fronte l'orrore dei lager, aprendo definitivamente gli occhi su ci\u00f2 che sta accadendo e prendendo coscienza sulla sua colpevole inconsapevolezza.\nProduzione.\nIl film \u00e8 stato interamente girato a Budapest, in Ungheria.\nDistribuzione.\nIl film \u00e8 stato presentato in anteprima al Toronto International Film Festival l'8 settembre 2008 e successivamente presentato in concorso al Festival Internazionale del Film di Roma 2008, il 26 ottobre dello stesso anno.\nIn Italia il film \u00e8 stato distribuito direttamente per il mercato home video a partire dall'aprile 2010."}
{"id": "2375747", "revid": "174925", "url": "https://it.wikipedia.org/wiki?curid=2375747", "title": "Carl Harald Cram\u00e9r", "text": ""}
{"id": "2375750", "revid": "104265", "url": "https://it.wikipedia.org/wiki?curid=2375750", "title": "Atto di precetto", "text": "L'atto di precetto \u00e8 un istituto processuale del ramo civile del diritto italiano, previsto e disciplinato dall'art. 480 del notificato dalla parte con atto scritto. \u00c8 un'intimazione volta a far adempiere un obbligo risultante da un titolo esecutivo. Tale atto costituisce la fase preliminare dell'esecuzione forzata.\nContenuto.\nL'atto di precetto, ai sensi dell'art. 480 c.p.c. deve contenere a pena di nullit\u00e0:\nNotifica.\nL'atto di precetto deve essere notificato nel domicilio del debitore, e contiene la formale intimazione ad adempiere entro un termine che non pu\u00f2 essere minore a dieci giorni dal giorno della notifica stessa. In caso di mancato adempimento tale atto, assieme al titolo esecutivo, dar\u00e0 la possibilit\u00e0 al creditore di procedere alla fase esecutiva.\nL'atto di precetto, che ha natura recettizia, pu\u00f2 essere notificato assieme al titolo esecutivo, oppure successivamente.\nEfficacia.\nAi sensi dell'art. 481 c.p.c. l'atto di precetto perde la propria efficacia se, trascorsi 90 giorni dalla notifica dello stesso, non \u00e8 iniziata l'esecuzione forzata.\nSe, invece, \u00e8 proposta opposizione contro il precetto, il termine rimane sospeso e riprende a decorrere a norma dell'art. 627 c.p.c. (art. 481 c.p.c.)."}
{"id": "2375752", "revid": "253269", "url": "https://it.wikipedia.org/wiki?curid=2375752", "title": "Chuck Connors", "text": ""}
{"id": "2375753", "revid": "1745361", "url": "https://it.wikipedia.org/wiki?curid=2375753", "title": "Boann", "text": "Nella mitologia irlandese Boann (o Boand) \u00e8 la dea del fiume Boyne.\nMito.\nSecondo il \"Lebor Gab\u00e1la \u00c9renn\" era figlia di Delb\u00e1eth figlio di Elada dei T\u00faatha D\u00e9 Danann. A seconda della fonte suo marito era Nechtan, Elcmar o Nuada. Aveva per amante il Dagda, da cui ebbe Aengus. Per nascondere la loro relazione, il Dagda ferm\u00f2 il sole per nove mesi. Alla fine nacque Aengus, concepito, portato in gravidanza e nato in un giorno.\nNel \"Dindshenchas\" Boann cre\u00f2 il Boyne. Anche se suo marito Nechtan lo proib\u00ec, Boann si avvicin\u00f2 al magico pozzo di Segais (noto anche come il Pozzo della Saggezza) che era circondato da noccioli. Le nocciole cadevano nel pozzo, dove venivano mangiate da un salmone maculato (noto come il Salmone della saggezza). Boann sfid\u00f2 il potere del pozzo camminandovi attorno in senso antiorario. Allora le acque si gonfiarono violentemente e si aprirono la strada fino al mare creando il Boyne. Boann fu travolta dall'inondazione perse un braccio, una gamba, un occhio e infine la vita. Il fiume viene paragonato ad altri famosi fiumi di altri paesi come il Severn, il Tevere, il Giordano, il Tigri e l'Eufrate.\nNel \"T\u00e1in B\u00f3 Fra\u00edch\" Boann \u00e8 la zia materna e la protettrice del mortale Fr\u00e1ech, figlio di sua sorella B\u00e9binn.\nEtimologia.\nIl nome \"Boann\" viene interpretato come \"Mucca Bianca\" (dall'irlandese \"b\u00f3 fhionn\"; antico irlandese \"b\u00f3 find\"). Nella Geografia di Tolomeo il fiume Boyne viene chiamato Bubindas, probabilmente dall'antico celtico \"*Bou-vind\u0101\", \"mucca bianca\".\nIdentificazioni.\nCommentatori moderni e neopagani a volte identificano Boann con la dea Brigid o con sua madre. Tuttavia non ci sono fonti celtiche che lo attestino. Alcuni scrittori pensano che come per la dea Brigid e la successiva Santa Brigida d'Irlanda, le leggende di numerose dee \"minori\" con associazioni simili possono essere stati incorporati nella figura di Brigid."}
{"id": "2375755", "revid": "767487", "url": "https://it.wikipedia.org/wiki?curid=2375755", "title": "Charlie Hoefer", "text": ""}
{"id": "2375757", "revid": "143542", "url": "https://it.wikipedia.org/wiki?curid=2375757", "title": "Shoah Foundation", "text": "La Shoah foundation \u00e8 un'organizzazione non a scopo di lucro avente la finalit\u00e0 di preservare la memoria della tragedia dell'Olocausto durante la Seconda guerra mondiale. Attualmente sono presenti 2 fondazioni di primaria importanza che lavorano a livello internazionale."}
{"id": "2375758", "revid": "599013", "url": "https://it.wikipedia.org/wiki?curid=2375758", "title": "Jack Garfinkel", "text": ""}
{"id": "2375759", "revid": "125446864", "url": "https://it.wikipedia.org/wiki?curid=2375759", "title": "Clinica Columbus", "text": "La Clinica Columbus o Casa di cura Columbus \u00e8 una clinica privata situata a Milano in via Buonarroti n. 48, posta nel parco di un edificio in stile liberty, la Villa Romeo-Faccanoni. Il progetto della villa \u00e8 di Giuseppe Sommaruga, che la realizz\u00f2 nel 1911-1913; quello dell'adiacente clinica \u00e8 opera della Studio Ponti-Fornaroli-Soncini e la sua realizzazione, a causa della guerra, richiese quasi un decennio, durando dal 1938 al 1946.\nLa villa.\nL'edificio, opera in stile liberty dell'architetto Giuseppe Sommaruga (1911-1913), originariamente noto come \"Villa Faccanoni\", divent\u00f2 nel 1919 \"Villa Romeo-Faccanoni\" in seguito all'acquisto da parte del celebre imprenditore dell'automobile Nicola Romeo, creatore dell'Alfa Romeo. La palazzina, comprendente oltre 30 locali su 3 piani di 337 m2, una grande portineria e con un ampio giardino (2300 m2), faceva parte di un trittico di costruzioni del Sommaruga nella zona vicina alla fiera campionaria, con la palazzina Galimberti in via Buonarroti (1908) e la palazzina Salmoiraghi in via Raffaello Sanzio (1906).\nLa villa venne ornata con due sculture colossali di nudi femminili di Ernesto Bazzaro qui trasferite da Palazzo Castiglioni di Corso Venezia, altra preziosa residenza liberty di inizio novecento sempre del Sommaruga: il palazzo era stato soprannominato \"Ca' di Ciapp\" (Casa delle chiappe) proprio per via delle due sculture che avevano destato scandalo all'epoca della sua costruzione nel 1903 e quindi rimosse dalla facciata. Sono inoltre da segnalare le decorazioni dell'ebanista Eugenio Quarti (1867-1926) e i ferri battuti del celebre mastro ferraio Alessandro Mazzucotelli (1865-1938).\nLa clinica.\n Il progetto venne commissionato dalle Suore Missionarie del Sacro Cuore. Gio Ponti cos\u00ec racconta le due idee guida che ne ispirano l'architettura\n\"Un giorno determinai, per solo scopo di studio, gli schemi di una \"mia\" clinica tipo, che avesse a sud le camere, nel baricentro le comunicazioni verticali (scale, ascensori) e i controlli di piano [...] e il reparto operatorio innestato a nord. [...] Un altro principio fondamentale era che, n\u00e9 fuori n\u00e9 dentro, la clinica avesse il controproducente (sul malato) aspetto di clinica, ma che fosse per il malato il pi\u00f9 accogliente conforto possibile.\"\n\"I tempi di costruzione furono dilatati dal sopraggiungere della guerra. I lavori, iniziati nel 1938, furono interrotti con il bombardamento del cantiere nel 1943; solo nel 1949 venne completato il nuovo edificio.\"\nLa pianta dell'edificio mantiene gli orientamenti previsti e nel nuovo schema a L, il cui lato pi\u00f9 lungo \u00e8 formato da due corpi distinti per destinazione e architettura, accoglie il reparto maternit\u00e0 e il reparto dei degenti di chirurgia e medicina\". Al centro i servizi verticali. Sul lato lungo si innestano, verso nord, le sale operatorie. Le camere di degenza, su tutti e quattro i piani, sono caratterizzate da \"un bel colore [...] volutamente si \u00e8 a esse conferito un carattere gioioso, non clinico\". \"Ognuna ha un colore diverso e hanno mobili di legno, non di metallo; nell'ala della maternit\u00e0 ogni stanza ha un suo balconcino e una pergola.\"\nIn netto contrasto con la villa (trasformata in residenza delle suore) i progettisti non accennano a nessun formalismo decorativo nelle facciate. Quelle verso il giardino presentano rivestimenti diversi che riflettono le differenti destinazioni: \"candido mosaico in ceramica\" per l'ala maternit\u00e0 e laterizio per il corpo di chirurgia e medicina. \nIl nome deriva da quello del \"Columbus Hospital\" che Francesca Cabrini apr\u00ec a New York nel 1894 per soccorrervi gli emigrati italiani."}
{"id": "2375761", "revid": "1543377", "url": "https://it.wikipedia.org/wiki?curid=2375761", "title": "La casa sull'albero", "text": "La casa sull'albero \u00e8 un romanzo surreale per ragazzi scritto da Bianca Pitzorno nel 1977 e pubblicato per la prima volta da \"Le Stelle\" nel 1984. Vi sono descritte le avventure della bambina Aglaia trasferitasi con la sua amica adulta Bianca in una casa su un albero fantastico, insieme ad una famiglia allargata composta da cani volanti, gatti che imparano a parlare, bambini che si esprimono in versi e fiori carnivori. \nHa vinto nel 1985 il \"Premio Andersen, il mondo dell'infanzia\" nella categoria \"Miglior libro per bambini dai 6 ai 9 anni\" ed \u00e8 stato tradotto in numerose lingue tra cui spagnolo, catalano, polacco e ungherese .\nTrama.\nLe due amiche Bianca e Aglaia (una adulta e l'altra bambina)stufe di vivere in citt\u00e0, si decidono a vivere in una casa su un albero cos\u00ec speciale che, grazie a semplici innesti, \u00e8 in grado di produrre qualsiasi tipo di frutta e persino il pane. Sfortunatamente sull'albero abita anche il vecchio misantropo Beccaris Brullo che alleva una pianta carnivora. A seguito del conflitto con il condomino indesiderato, la famiglia di Aglaia e Bianca (che gi\u00e0 comprendeva la gatta Prunilde e il cane Amedeo) si allarga: cadono infatti da tre cicogne in volo, vittime non predestinate degli spari del signor Brullo, dei fagottini con quattro neonati. Dopo un infruttoso tentativo di farli allevare dal responsabile della loro caduta, verranno allattati dalla cagna Dorotea che ha appena svezzato i propri cuccioli. Il tentativo delle due amiche di insegnare ai quattro pargoli il linguaggio umano avr\u00e0 delle conseguenze impreviste: i bambini (che si esprimevano con i versi degli animali) impareranno a parlare, ma solo in poesia, mentre la gatta Prunilde -precedentemente restia ad imparare a suonare il flauto- apprezzer\u00e0 invece questo tipo di lezioni e svilupper\u00e0 un linguaggio forbito. Anche la cagna Dorotea subir\u00e0 una mutazione, acquisendo caratteristiche da uccello: ali, cinguettii e capacit\u00e0 di fare le uova. Tutte caratteristiche che torneranno utili, specie quando sar\u00e0 il momento di scacciare i boscaioli che tenteranno di abbattere l'albero su cui abita la strana famiglia allargata.\nGenesi e storia editoriale.\nIn origine questo romanzo breve non era destinato alla pubblicazione, ma era stato scritto come regalo per l'amica di otto anni Aglaia nel 1977, ispirandosi ad un albero di un giardino pubblico sul quale la bambina avrebbe voluto abitare. Una copia dattiloscritta, illustrata e rilegata dalla stessa Pitzorno aveva circolato per anni nella cerchia dei familiari e degli amici della bambina con il titolo di \"Aglaia sull'albero\". L'autrice, pi\u00f9 volte sollecitata a pubblicare il romanzo, specie dopo che ne era apparso un estratto nel 1980 sulla rivista \"Schedario di Firenze\", ha acconsentito infine alla pubblicazione da parte della casa editrice Le Stelle. Il romanzo avrebbe infatti inaugurato la collana \"Storie al Vento\" curata dall'amico dell'autrice, lo scrittore Roberto Piumini : un'ottima garanzia, quindi, che la storia non sarebbe stata stravolta. Ripulito da numerosi riferimenti alla famiglia di Aglaia e ad un loro particolare \"lessico familiare\" che non sarebbe stato compreso dai lettori , \"La casa sull'albero\" \u00e8 uscito nel 1984 in un'edizione illustrata dello studio Arcoquattro. \u00c8 stato in seguito ripubblicato da Mondadori nelle collane \"Oscar Junior\" e \"Contemporanea\" con illustrazioni di Quentin Blake. L'edizione del 2007 per \"Contemporanea\" (e successive ristampe) si \u00e8 arricchita anche di una riduzione teatrale in 15 scene ad opera di Piumini , mentre quella del 2012 contiene una prefazione di Alice e Alba Rohrwacher."}
{"id": "2375763", "revid": "610351", "url": "https://it.wikipedia.org/wiki?curid=2375763", "title": "Sonny Boy Williamson and The Yardbirds", "text": "Sonny Boy Williamson and The Yardbirds \u00e8 un live album della English blues rock band The Yardbirds, registrato al Crawdaddy Club di Richmond, Surrey, Gran Bretagna in data 8 dicembre 1963. Prodotto da Giorgio Gomelsky."}
{"id": "2375766", "revid": "767487", "url": "https://it.wikipedia.org/wiki?curid=2375766", "title": "Ben Scharnus", "text": ""}
{"id": "2375770", "revid": "599013", "url": "https://it.wikipedia.org/wiki?curid=2375770", "title": "Hank Lefkowitz", "text": ""}
{"id": "2375771", "revid": "1318658", "url": "https://it.wikipedia.org/wiki?curid=2375771", "title": "Antonello Antinoro", "text": "Biografia.\nNel 2001 si candida all'Assemblea Regionale Siciliana e viene eletto con la lista Nuova Sicilia con 7.438 voti di preferenza su 40.895 di lista (18,19%). Il leader del movimento Nuova Sicilia, Bartolo Pellegrino, verr\u00e0 arrestato per concorso esterno in associazione mafiosa, Nuova Sicilia inizia il suo declino e si scioglie definitivamente. Antinoro aderisce all'UDC, partito con cui si candida alle elezioni Regionali del 2006 e viene eletto con 30.202 preferenze, risultando il politico pi\u00f9 votato nella storia della Sicilia.\nAlle elezioni del 2008 risulta eletto sempre con le liste dell'UDC sia al Senato della Repubblica che all'Assemblea Regionale Siciliana, riportando 28.042 voti di preferenza su 114.901 di lista (24,41%). Dal 30 maggio 2008 ricopre la carica di Assessore Regionale ai Beni Culturali, Ambientali e Pubblica Istruzione nella I Giunta Lombardo (2008-2009).Esce nella II Giunta Lombardo (2008-2009). Il 19 giugno 2008 cessa dal mandato di Senatore, dimettendosi e optando per la carica di deputato all'Assemblea Regionale Siciliana. Trattandosi di caso di incompatibilit\u00e0 il Senato prende atto.\nNel maggio 2009 si apre una crisi nel Governo Regionale guidato da Raffaele Lombardo, che porta ad un rimpasto in giunta con l'estromissione degli assessori dell'Udc, fra cui Antinoro. Alle elezioni europee del 2009 \u00e8 candidato nella circoscrizione Italia insulare con la lista dell'UDC, dopo la rinuncia di Saverio Romano risulta eletto, si dimette quindi dall'Ars e opta per il Parlamento europeo. Nel settembre 2010 vota favorevolmente la Direttiva dell'Unione europea che autorizza la vivisezione per cani e gatti randagi.\nA settembre 2010, a seguito della nascita del quarto governo siciliano della Presidenza Lombardo, che vede una spaccatura interna sul rientro dell'Udc in giunta, Antinoro \u00e8 fra quegli esponenti che entrano in forte polemica con Pier Ferdinando Casini, che lasciano l'Udc, fondando I Popolari di Italia Domani (PID), i cui esponenti abbandonano il ruolo di opposizione, per il quale erano stati eletti nell'UdC, e si schierano a sostegno della maggioranza parlamentare di centrodestra di Silvio Berlusconi.\nNel gennaio 2012 I Popolari di Italia Domani aderiscono a Cantiere Popolare insieme ad altre sigle e Antinoro passa dunque a questa nuova forza politica.\nDal 2021 \u00e8 tra i membri del comitato direttivo del neocostituitosi partito Noi con l'Italia, nato come lista in occasione delle elezioni politiche del 2018 a cui Cantiere Popolare aveva partecipato fin dall'inizio.\nProcedimenti giudiziari.\nIl 14 maggio del 2009 Antinoro riceve un avviso di garanzia con l'accusa di voto di scambio con dei boss mafiosi del clan di San Lorenzo di Palermo. Dopo una vicenda giudiziaria durata otto anni, il politico siciliano viene assolto con sentenza definitiva dall'accusa di voto di scambio politico-mafioso.\nGrazie a delle intercettazioni, gli venivano contestate altres\u00ec frequentazioni con uomini di Cosa Nostra. Antinoro era accusato anche dal collaboratore di giustizia Michele Visita che ha dichiarato di aver assistito alla consegna di una somma di denaro a uomini di Cosa nostra del mandamento di Resuttana da parte di Antinoro. Un supertestimone ha confermato inoltre il passaggio di denaro. Nel dicembre 2009 viene arrestato Antonino Troia, presunto intermediario fra i boss ed Antinoro.\nNel febbraio 2010 Antinoro viene rinviato a giudizio dalla Procura della Repubblica di Palermo per voto di scambio e chiede, tramite i propri legali, di essere giudicato con giudizio immediato, saltando l'udienza preliminare. I contatti con i boss mafiosi di Resuttana e dell'Arenella sono stati confermati anche dal pentito Manuel Pasta, che ha accusato Antinoro di aver comprato i voti della mafia per farsi eleggere all'Ars.\nNel settembre 2010 gli esponenti di Cosa Nostra Antonino Caruso, Agostino Pizzuto, Vincenzo Troia e Antonino Genova vengono condannati per mafia e voto di scambio \"in accordo\" con Antinoro, per il quale il processo non si \u00e8 ancora concluso. Nel marzo 2011 i collaboratori di giustizia Manuel Pasta e Michele Visita avevano confermato le accuse davanti alla terza sezione del Tribunale di Palermo. Nel novembre 2011 il Pubblico ministero, al termine della requisitoria, chiede 8 anni di carcere per Antinoro.\nIl 16 dicembre 2011 i giudici della terza sezione penale del Tribunale di Palermo condannano Antinoro a due anni e mezzo di carcere, alla sospensione dal diritto elettorale per 5 anni e al risarcimento di 30.000 euro in favore della Presidenza della Regione Siciliana, costituitasi parte civile. La condanna in primo grado \u00e8 per voto di scambio semplice, ed esclude quindi l'aggravante mafiosa a carico dell'eurodeputato.\nNel marzo 2013 il sostituto procuratore generale chiede alla Corte d'appello di Palermo la condanna a 8 anni dell'eurodeputato.\nIl 5 luglio 2013 la Corte d'appello ha riportato il capo d'imputazione alla formulazione originaria, con l'aggravante dell'agevolazione di Cosa nostra, condannando Antinoro a sei anni di carcere.\nIl 3 giugno 2014 la Sesta Sezione Penale della Suprema Corte di Cassazione, annulla la sentenza di condanna e rinvia alla Corte d'Appello per la celebrazione di un nuovo processo.\nIl 13 aprile 2016 la stessa Corte d'Appello assolve Antinoro dal reato di voto di scambio politico-mafioso.\nIl 28 marzo 2017, respingendo il ricorso presentato dal Pg, la Corte di Cassazione assolve con sentenza definitiva l'ex deputato."}
{"id": "2375773", "revid": "1305772", "url": "https://it.wikipedia.org/wiki?curid=2375773", "title": "Polyodontidae", "text": "I pesci spatola (famiglia Poliodontidi) sono Actinopterigi Condrostei primitivi. Si riconoscono per la grande bocca e per il muso allungato detto rostro (becco). Questo muso a forma di spatola raggiunge una lunghezza pari alla met\u00e0 dell'intero corpo. Ne esistono solo due specie: il pesce spatola cinese (ormai dichiarato estinto) e quello americano. Quest'ultimo \u00e8 stato dichiarato Animale Acquatico dello Stato del Missouri.\nQuesti pesci non sono imparentati strettamente con gli squali, ma alcune strutture del corpo, come lo scheletro, composto soprattutto da cartilagine, e la pinna caudale, molto biforcata, sono molto simili a quelle degli Elasmobranchi.\nIn alcune aree i pesci spatola vengono chiamati \"Spoonbill\" (becchi a cucchiaio), \"Spoonies\" o \"Spoonbill Catfish\" (pesci gatto dal becco a cucchiaio). Le carni di questi pesci sono estremamente oleose, tanto che da alcuni esemplari imbalsamati talvolta fuoriesce una sostanza simile ad olio.\nSpecie.\nIl pesce spatola cinese (\"Psephurus gladius\") viveva nel fiume Yangtze. Ne sono stati registrati esemplari lunghi tre metri del peso di 300\u00a0kg; taluni parlano inoltre di esemplari lunghi 7\u00a0m, sono stati dichiarati estinti nel gennaio 2020.\nIl pesce spatola americano (\"Polyodon spathula\") vive nei lenti corsi d'acqua dei bacini idrografici dei fiumi Mississippi, Missouri, Des Moines, Yellowstone e Oklahoma e in passato si trovava anche nei Grandi Laghi. Nel maggio 2000 il Ministero dell'Ambiente del Canada lo ha dichiarato scomparso da quello Stato. \u00c8 uno dei pi\u00f9 grandi pesci d'acqua dolce nordamericani: pu\u00f2 essere lungo pi\u00f9 di 1,5\u00a0m e pesare oltre 27\u00a0kg. L'esemplare pi\u00f9 grande mai misurato venne catturato nell'Iowa e pesava 90\u00a0kg. Il record non ufficiale, comunque, spetta ad un esemplare di 93\u00a0kg proveniente dal lago Cumberland, nel Kentucky, immortalato in una serie di cartoline postali degli anni '60. L'et\u00e0 che pu\u00f2 raggiungere questo pesce \u00e8 difficile da determinare, ma molti scienziati ritengono che possa essere di 50 anni o pi\u00f9.\nOltre a queste due specie, conosciamo anche alcune forme fossili di pesce spatola. Una di queste, \"Crossopholis magnicaudatus\", \u00e8 stata ritrovata nei depositi di Green River Shale, nel Wyoming, e risale all'Eocene.\nCaratteristiche fisiche.\nI naturalisti del passato ritenevano che i pesci spatola utilizzassero il loro muso per tirare fuori vegetali dal fondo di laghi e fiumi. In realt\u00e0, questi pesci si nutrono filtrando lo zooplancton dall'acqua grazie ad una serie di filamenti sugli archi branchiali detti \"branchiospine\".\nIl rostro contiene una serie di recettori in grado di individuare deboli campi elettrici, tanto che \u00e8 stato suggerito che possano usare questa loro capacit\u00e0 per individuare lo zooplancton. Tuttavia, sono stati osservati anche esemplari con il rostro gravemente danneggiato o perfino privi di esso in grado di nutrirsi lo stesso e in piena salute.\nIl rostro serve anche a stabilizzare la posizione dell'animale durante la nutrizione. Mentre questo si muove nell'acqua tenendo la bocca aperta, il rostro d\u00e0 origine ad una serie di scie, molto simili alle ali di un aereo. Queste aiutano il pesce a mantenere la testa in una posizione stabile e le permettono di immergersi meglio.\nI pesci spatola depongono le uova sopra rocce o ghiaia in zone dove la corrente non \u00e8 molto rapida. Queste sono adesive e aderiscono bene al substrato roccioso. Dopo la schiusa, gli avannotti seguono la corrente fino a raggiungere stagni pi\u00f9 profondi, dove raggiungeranno le dimensioni degli adulti.\nStatus.\nUn tempo i pesci spatola erano molto comuni in quasi tutti i bacini idrografici degli USA centrali, ma la pesca incontrollata, la sedimentazione e le modifiche apportate al corso dei fiumi ne hanno ridotto notevolmente il numero. Una delle cause principali del loro declino \u00e8 stata la costruzione un po' ovunque di dighe: queste bloccano le rotte migratorie dei pesci spatola che devono riprodursi. Un'altra ragione \u00e8 da imputarsi alla pesca eccessiva. Il Ministero dell'Ambiente della Pennsylvania sta reintroducendo questa specie nei fiumi dell'Ohio e degli Allegheny, dove un tempo viveva, nel tentativo di ricreare una popolazione riproduttiva. Prima che i pesci divengano maturi e possano riprodursi, per\u00f2, dovranno passare molti anni.\nRaccolta del caviale.\nNel corso del secolo scorso, i pesci spatola e gli storioni hanno giocato un importante ruolo commerciale grazie alle loro uova, dette caviale. Entrambi questi tipi di pesce sono due dei pi\u00f9 importanti produttori di caviale d'acqua dolce. I pesci spatola, per\u00f2, impiegano molti anni prima di essere in grado di riprodursi: una femmina ne dovr\u00e0 aspettare 9 o 10, quando avr\u00e0 raggiunto la lunghezza di un metro, mentre ad un maschio ne occorrono solo 7 per raggiungere la stessa lunghezza. Quando depone le uova, la femmina le rilascia casualmente sul fondo e le abbandona. Un unico esemplare pu\u00f2 produrne mezzo milione all'anno, ma non si riproduce tutti gli anni.\nMinacce attuali.\nA causa del valore delle sue uova, i pesci spatola sono un bersaglio costante dei pescatori di frodo e proprio per questo motivo sono protetti in quasi tutto il loro areale. Malgrado le misure di protezione, in molti dei 22 Stati dove risiedono la loro sopravvivenza \u00e8 minacciata dalla distruzione dell'habitat. Questi pesci necessitano di fiumi non interrotti da sbarramenti collegati a stagni riparati dal fondo sabbioso o roccioso, zone ideali per la deposizione delle uova. L'acqua, inoltre, deve avere una giusta temperatura affinch\u00e9 la deposizione abbia luogo. Dato che al giorno d'oggi i fiumi vengono costantemente modificati dalla costruzione di dighe, dai dragaggi e dagli eccessivi prelievi idrici a scopi agricoli, i pesci spatola riescono a localizzare le aree giuste per la riproduzione con molta difficolt\u00e0.\nIn alcune aree, i laghi artificiali forniscono l'habitat adatto per la riproduzione dei pesci spatola. Una di queste zone \u00e8 il lago Sakakawea del Dakota del Nord, sul Missouri. In quel lago questi pesci sono piuttosto numerosi, dato che la zona offre molte aree appropriate per deporre le uova. In alcuni Stati pescare i pesci spatola in violazione delle leggi locali \u00e8 ritenuto un crimine.\nPesca ai pesci spatola.\nIn certi Stati, i pesci spatola sono abbastanza comuni da poterne essere permessa la pesca sportiva. La cattura avviene con arco e frecce o con le reti, visto che essendo animali filtratori non possono essere catturati con i metodi tradizionali. Per la cattura, di solito, i pescatori utilizzano un grosso uncino a tre punte, pesante abbastanza da poter essere adagiato sul fondo. Robuste canne da pesca, munite di un buon mulinello, completano lo strumento, che il pescatore muove in qua e in l\u00e0 con la speranza di poter conficcare gli uncini nelle pinne o nella coda del pesce."}
{"id": "2375774", "revid": "24031930", "url": "https://it.wikipedia.org/wiki?curid=2375774", "title": "La Gazzetta di Reggio", "text": ""}
{"id": "2375778", "revid": "486946", "url": "https://it.wikipedia.org/wiki?curid=2375778", "title": "La Citt\u00e0 di Salerno", "text": ""}
{"id": "2375781", "revid": "1776051", "url": "https://it.wikipedia.org/wiki?curid=2375781", "title": "Angels of Love", "text": "Angels of Love \u00e8 il sedicesimo album in studio del chitarrista Yngwie Malmsteen. L'album \u00e8 interamente composto da tracce strumentali, rimaneggiamenti perlopiu' acustici di suoi brani, ad eccezione dell'originale \"Ocean Sonata\". "}
{"id": "2375782", "revid": "281901", "url": "https://it.wikipedia.org/wiki?curid=2375782", "title": "Psephurus gladius", "text": "Il pesce spada cinese o pesce spatola cinese (Psephurus gladius) (cinese semplificato: \u767d\u9c9f; cinese tradizionale: \u767d\u9c58; pinyin: b\u00e1ix\u00fan), \u00e8 stato uno tra i pi\u00f9 grandi pesci d'acqua dolce del mondo estintosi nel 2020. Un tempo questa specie era nota con il sinonimo di \"Polyodon gladius\".\nDescrizione.\nInsieme al pesce spatola americano era una delle due specie attuali di pesce spatola. Veniva chiamato anche \"pesce elefante\" (\u8c61\u9b5a; xi\u00e0ngy\u00fa), poich\u00e9 il suo muso ricorda la proboscide di un elefante. Nell'antica Cina era detto anche pesce-\"w\u011bi\" (\u9baa). Pi\u00f9 poeticamente, talvolta veniva indicato come \"Panda Gigante dei Fiumi\", non perch\u00e9 ricordava un panda nell'aspetto, ma per la sua rarit\u00e0 e per lo status di animale protetto.\nIl pesce spatola cinese godeva della pi\u00f9 completa protezione nel Paese in cui viveva. Il suo ventre era bianco, mentre il dorso e la testa erano grigi. Viveva pi\u00f9 che altro nelle acque del corso medio e inferiore dello Yangtze (Chang Jiang), ma talvolta si incontrava anche in grandi laghi. Si nutriva soprattutto di altri pesci, ma anche di granchi e gamberetti. Raggiungeva la maturit\u00e0 sessuale dopo sette o otto anni, quando sar\u00e0 lungo 2 metri e peser\u00e0 25 chili.\nConservazione.\nA gennaio 2020 viene diffusa la notizia che il pesce spada cinese si \u00e8 estinto, a causa della pesca incontrollata, era sotto protezione gi\u00e0 dal 1983. Oltre che dalla pesca, la sua estinzione \u00e8 dovuta anche dalla costruzione di dighe, come quella delle Tre Gole, che divise la popolazione in due gruppi. Dagli anni cinquanta viene avvistato sempre pi\u00f9 raramente. Dal 1982 al 2008 il pi\u00f9 alto numero di esemplari catturati fu 32, nel 1985. Nel 1995 vennero osservati degli esemplari giovani. Nel 2002 fu accidentalmente catturata una femmina; i tentativi fatti per salvarla fallirono, e mor\u00ec in cattivit\u00e0 dopo 30 giorni. Nel gennaio 2003 un'altra femmina fu catturata per caso e le fu attaccato un segnalatore a ultrasuoni, dopodich\u00e9 fu rilasciata. Sfortunatamente si perse il contatto dopo sole 12 ore. Tra il 2006 e il 2008 si cerc\u00f2 di trovare altri esemplari esplorando ben 412,5\u00a0km del fiume Yangtze, ma l'esito fu negativo. Il team us\u00f2 inoltre un equipaggiamento idroacustico che consente di creare un'immagine del fiume e di ogni cosa che vi \u00e8 al suo interno. Questo identific\u00f2 nove possibili obiettivi, tra cui due possibili pesci spatola. Un esemplare di 3,6 metri e del peso di 250 chili \u00e8 stato ucciso dai pescatori di frodo l'8 febbraio 2007 nella Contea di Jiayu, lungo lo Yangtze."}
{"id": "2375783", "revid": "386131", "url": "https://it.wikipedia.org/wiki?curid=2375783", "title": "Polyodon", "text": ""}
{"id": "2375785", "revid": "386131", "url": "https://it.wikipedia.org/wiki?curid=2375785", "title": "Psephurus", "text": ""}
{"id": "2375788", "revid": "6986", "url": "https://it.wikipedia.org/wiki?curid=2375788", "title": "Peste suina africana", "text": "La peste suina africana detta anche ASF, sigla dell'inglese \"African swine fever\", \u00e8 una malattia infettiva altamente contagiosa in veterinaria. Coinvolge suini, cinghiali e suidi selvatici europei ed \u00e8 causata dal virus della peste suina africana, unico rappresentante della famiglia \"Asfarviridae\". Non \u00e8 una patologia zoonosica.\nStoria.\nIl primo scoppio di un'epidemia da peste suina africana \u00e8 stato riconosciuto retrospettivamente quale quello del 1907, solo dopo che ASF fu descritta in Kenya nel 1921. La malattia fu confinata all'Africa fino al 1957, quando fu segnalata a Lisbona, in Portogallo. Una epidemia successiva si ebbe in Portogallo nel 1960. Successivamente a queste introduzioni iniziali, la malattia si radic\u00f2 nella penisola iberica e scoppi sporadici si verificarono poi in Francia, Belgio e altri Stati Europei durante gli anni '80. Sia la Spagna che il Portogallo si sono organizzati per eradicare la malattia intorno al '95 per mezzo della politica di macellazione.\nCuba.\nNel 1971 si ebbe uno scoppio della malattia a Cuba, che si concluse con la macellazione di 500.000 maiali per prevenire una epidemia nazionale. Il focolaio fu etichettato come il \"pi\u00f9 allarmante evento\" del 1971 dalla FAO.\nTeoria della cospirazione.\nSei anni dopo questo evento il giornale \"Newsday\", citando fonti anonime, dichiar\u00f2 che con almeno il tacito supporto degli ufficiali della CIA, le cooperative legate ai terroristi anti-Castro introdussero presumibilmente il virus della peste suina africana a Cuba sei settimane prima dello scoppio dell'epidemia del 1971, con lo scopo di destabilizzare l'economia cubana e incoraggiare l'opposizione interna a Fidel Castro. Il virus fu presumibilmente consegnato ai terroristi da una base dell'esercito nei pressi del Canale di Panama da una ignota fonte dell'intelligence americana.\nCaraibi.\nASFV attravers\u00f2 l'Oceano atlantico e un focolaio fu segnalato su alcune isole caraibiche, inclusa la Repubblica dominicana. I focolai principali di ASF in Africa furono regolarmente segnalati alla OIE (precedentemente chiamata \"L'office international des \u00e9pizooties\").\nEuropa.\nAl di fuori dell'Africa, un focolaio si \u00e8 verificato all'inizio del 2007 in Georgia e, successivamente si diffuse all'Armenia, all'Azerbaigian, all'Iran, alla Russia e alla Bielorussia, incrementando la preoccupazione che ASFV potesse espandersi in territori pi\u00f9 lontani e comportando effetti dannosi all'industria suinicola.\nNell'agosto 2012 un focolaio di peste suina Africana fu segnalato in Ucraina. Nel giugno 2013 un altro si ebbe in Bielorussia.\nLa peste suina africana \u00e8 diventata 'endemica' nella Federazione Russa da quando si \u00e8 diffusa nel Nord del Caucaso 'nel Novembre 2007, pi\u00f9 probabilmente per movimenti di cinghiali selvatici infetti dalla Georgia alla Cecenia', secondo un rapporto del 2013 dalla FAO. Il rapporto mostrava come la malattia si sia diffusa al nord dal Caucaso alle altre parti della Nazione dove le produzioni suinicole erano pi\u00f9 concentrate, il Circondario federale centrale (casa del 28,8% dei suini Russi) e il circondario federale del Volga (con il 25,4% delle mandrie nazionali) e a nord-ovest verso l'Ucraina, la Bielorissia, la Polonia e i Paesi Baltici. In Russia, ancora secondo il rapporto, la malattia \u00e8 'sulla strada per diventare endemica nell'Oblast di Tver' (circa 106\u00a0km a nord di Mosca\u2014e circa 500\u00a0km a est del vicino litorale della Russia sul Baltico. Tra i vettori dell'espansione in Russia del virus c'era la distribuzione dei 'prodotti dei suini infetti' fuori dalle aree colpite (in quarantena e con blocchi commerciali), attraversando grandi distanze (migliaia di chilometri).\n'I compratori all'ingrosso, i fornitori di cibo militare in particolare, sono stati implicati molte volte nella distribuzione illegale della carne contaminata. \"erano i vettori della diffusione del virus\", ha detto il rapporto della FAO, e l'evidenza di ci\u00f2 erano \"i ripetuti scoppi di focolai nell'Oblast' di Leningrado\". Il rapporto avvisava che \"gli Stati immediatamente confinanti con la Federazione Russa, particolarmente l'Ucraina, la Moldavia, il Kazakistan e la Lettonia, sono i pi\u00f9 vulnerabili all'introduzione [della peste suina Africana] e l'insediamento endemico, in gran parte perch\u00e9 la biosicurezza del loro settore suinicolo \u00e8 prevalentemente scarsa. Prevenire la diffusione [della peste suina africana] in Ucraina \u00e8 particolarmente necessario per l'intero settore produttivo dei suini in Europa. Dati i preoccupanti sviluppi nella Federazione Russa, gli Stati europei devono mantenere un alto livello di allerta. Devono essere pronti per prevenire e reagire effettivamente all'introduzione [della peste suina Africana] nei loro territori per molti anni a venire\"...per bloccare la diffusione del virus, \"lo scenario corrente nella Federazione Russa suggerisce che [la prevenzione] dovrebbe essere particolarmente enfatizzato al livello spesso informale dell'allevamento casalingo, e non dovrebbe includere soltanto gli allevatori, ma tutti coloro che fanno parte della catena economica - i macellai, gli intermediari, i mattatoi, ecc...dovrebbero essere consapevoli di come prevenire e riconoscere la malattia e dovrebbero comprendere l'importanza della segnalazione dei focolai alle autorit\u00e0 nazionali...\u00e8 particolarmente importante che le zone indenni [dalla peste suina Africana] rimangono indenni prevenendo la [re]introduzione della malattia e rispondendo rapidamente quando si verifica\".\nNel gennaio 2014 le autorit\u00e0 annunciarono la presenza della peste suina africana in Lituania e Polonia, nel giugno 2014 in Lettonia e nel luglio 2015 in Estonia.\nL'Estonia segnal\u00f2 cos\u00ec il suo primo caso di peste suina africana nei suini allevati nella contea di Valgamaa, al confine con la Lettonia. Un altro caso fu segnalato lo stesso giorno nella contea di Viljandi, anch'essa al confine. Tutti i suini furono abbattuti e le loro carcasse incenerite. Meno di un mese dopo almeno 15.000 suini allevati furono abbattuti e lo Stato ha 'lottato per liberarsi di centinaia di tonnellate di carcasse'. Ci si aspettava che il livello dei morti 'crescesse'.\nLa Lettonia nel gennaio 2017 dichiar\u00f2 l'emergenza \"peste suina africana\" in relazione ai focolai scoppiati in tre regioni, inclusa una fattoria di suini nella regione di Krimulda, che si concluse con l'abbattimento di circa 5.000 scrofe e suinetti tramite gas. In Febbraio fu necessario un altro massivo abbattimento di suini, dopo che una fattoria di scala industriale della stessa compagnia, nella regione di Salaspils, fu trovato infetto, portando all'abbattimento di circa 10.000 suini.\nLa Repubblica Ceca nel giugno 2017 ha registrato il suo primo caso di Peste suina Africana.\nNel gennaio 2022 sono state ritrovate numerose carcasse di cinghiali fra Liguria e Piemonte, risultate positive al virus della ASF, cui son seguite delle misure atte ad arginarne la diffusione. Al 27 gennaio 2022 risultavano positive le carcasse di complessivi 27 cinghiali, di cui 14 raccolte in Piemonte e le restanti in Liguria. Gli attuali confini dell'area da considerarsi infetta, nella quale ricadono ben 117 comuni, sono indicati in rosso nella . \nUn'ulteriore zona di sicurezza (\"buffer\") \u00e8 stata istituita 10 km attorno alla prima. \nTeoria alternativa.\nLa comparsa di ASF al di fuori dell'Africa quasi in contemporanea con la comparsa dell'AIDS ha fatto sorgere interesse sulle possibili correlazioni tra le due e nel 1986 \u00e8 apparso un report sul \"The Lancet\" che supportava questa teoria. Comunque, la realizzazione che il virus dell'immunodeficienza umana (HIV) causa l'AIDS ha screditato ogni potenziale connessione con ASF.\nSegni e sintomi.\nNella forma acuta della malattia, dovuta alle sollecitazioni dell'alta virulenza, i suini possono avere febbre alta, non mostrare altri sintomi evidenti nei primi giorni. Poi gradualmente perdono l'appetito e vanno in depressione. Nei Large White, le estremit\u00e0 diventano viola-bluastre e le petecchie emorragiche diventano evidenti a livello della cute di orecchie e addome. I gruppi di suini infetti giacciono raggomitolati vicini, con dispnea e talvolta tosse. Se forzati ad alzarsi, hanno equilibrio instabile. In pochi giorni dall'infezione entrano in stato comatoso e muoiono. Nelle gestanti si verificano aborti spontanei. Nelle infezioni pi\u00f9 miti i suini colpiti perdono peso e sviluppano polmonite, ulcere cutanee e tumefazioni articolari.\nDiagnosi.\nI sintomi clinici delle infezioni da ASFV sono molto simili a quelli del virus della peste suina classica e le due malattie devono essere spesso distinte con la diagnosi di laboratorio. Essa si realizza di solito cercando gli anticorpi sierici specifici con tecnica ELISA o con l'isolamento diretto del virus da sangue, linfonodi o milza del suino infetto."}
{"id": "2375792", "revid": "287204", "url": "https://it.wikipedia.org/wiki?curid=2375792", "title": "Protesi combinata", "text": "La protesi combinata \u00e8 un tipo di protesi dentaria che prevede al contempo una parte fissa, non rimovibile dal paziente, e da una parte mobile (estraibile dal paziente) che pu\u00f2 risultare o meno dotata di una lieve mobilit\u00e0.\nIndicazioni.\nViene indicata normalmente soprattutto in caso di complicazioni parodontali che non permettono l'uso di applicazioni fisse. \nControindicazioni.\nLa protesi combinata non deve essere utilizzata:"}
{"id": "2375799", "revid": "729019", "url": "https://it.wikipedia.org/wiki?curid=2375799", "title": "Vasculopatia", "text": "Il termine vasculopatia o vasculopatia periferica indica una serie di condizioni patologiche generiche caratterizzate dalla comparsa di alterazioni di tipo occlusivo - trombotico a livello linfatico o venoso.\nFattori di rischio.\nFra i fattori di rischio si ritrovano et\u00e0, sesso (predilige quello maschile), familiarit\u00e0, diabete mellito, obesit\u00e0, inattivit\u00e0 fisica, fumo di sigaretta.\nSintomatologia.\nFra i sintomi e segni clinici ritroviamo:"}
{"id": "2375801", "revid": "204012", "url": "https://it.wikipedia.org/wiki?curid=2375801", "title": "Vasculopatia periferica", "text": ""}
{"id": "2375803", "revid": "628767", "url": "https://it.wikipedia.org/wiki?curid=2375803", "title": "Capanna sociale Carmagnola", "text": "La capanna sociale Carmagnola (detta anche pi\u00f9 brevemente capanna Carmagnola o rifugio Carmagnola) \u00e8 un rifugio alpino situato alla testata del \"vallone di Traversiera\", valle laterale della valle Maira, in provincia di Cuneo.\nStoria.\nIl rifugio \u00e8 stato ricavato dalla ristrutturazione di una casermetta militare abbandonata. La caserma faceva parte di un'installazione del Vallo Alpino del Littorio (zona di Traversiera), posta sul primo sistema difensivo. Dopo la seconda guerra mondiale, i malloppi delle mitragliatrici furono murati, ma l'installazione non fu demolita. La struttura fu rilevata dal comune di Acceglio, e fu parzialmente recuperata nel 1975 dalla sottosezione di Carmagnola del Club Alpino Italiano. L'associazione la riadatt\u00f2 a rifugio, ed ancora ne cura la manutenzione.\nCaratteristiche e informazioni.\nLa caserma \u00e8 una lunga costruzione in cemento armato, ad un piano, con tetto piatto; solo tre locali sono stati riadattati, mentre il resto della caserma \u00e8 abbandonato.\nL'interno \u00e8 stato dotato di letti e di un tavolato per posti di emergenza. In totale sono disponibili 12 posti, disposti in due dei locali riadattati. Il terzo locale \u00e8 dotato di panche, tavolo ed attrezzature da cucina. Non c'\u00e8 impianto elettrico e/o di illuminazione, alla quale si deve quindi provvedere con mezzi personali. In stagioni normali, \u00e8 disponibile acqua di fusione in loco fino ad inizio agosto; negli altri periodi ci si pu\u00f2 appoggiare a delle sorgenti che sgorgano a 10-15 minuti dal rifugio su entrambi i versanti.\nIl rifugio non \u00e8 gestito, ed \u00e8 normalmente chiuso a chiave; le chiavi possono essere richieste e ritirate presso la sede del CAI di Carmagnola, in qualunque periodo dell'anno.\nAccessi.\nL'accesso pi\u00f9 comodo \u00e8 dal \"vallone di Traversiera\", valle laterale della val Maira che si diparte dall'asse centrale poco a monte di Acceglio. Si risale il vallone con i mezzi lungo una strada asfaltata fino alla localit\u00e0 \"Grange Traversiera\" (2357\u00a0m). Da qui si procede lungo la carrozzabile, che continua sterrata, fino alla \"fonte Nera\" (2473\u00a0m), dove si presentano due possibilit\u00e0: risalire alla \"Colletta\" per mulattiera, oppure continuare per la rotabile. Questa \u00e8 una rotabile ex militare, che serviva il centro \"Traversiera\" del Vallo Alpino. La strada era rimasta inutilizzata per oltre 40 anni, dopo il crollo del ponte nei pressi della fonte Nera avvenuto negli anni quaranta; nel corso di restauri compiuti nel 1987-88, il ponte \u00e8 stato ricostruito, e la strada ripristinata. Entrambi i tragitti conducono al passo detto \"la Colletta\" (2830\u00a0m), che mette in comunicazione il vallone di Traversiera con la valle Varaita; a pochi metri dal passo, in direzione est, si trova il rifugio.\nIl rifugio \u00e8 accessibile anche dalla valle Varaita, partendo da Sant'Anna di Bellino. Da qui si sale al \"Pian Ceiol\" e si risale la \"gola delle Barricate\", giungendo infine alle \"grange dell'Autaret\". Qui si volge a sinistra seguendo le indicazioni per il \"colle di Bellino\", poi di nuovo si volge a sinistra risalendo per sentiero poco visibile verso \"la Colletta\", da dove si raggiunge rapidamente il rifugio."}
{"id": "2375805", "revid": "135491", "url": "https://it.wikipedia.org/wiki?curid=2375805", "title": "Crossed Red Herring Award", "text": ""}
{"id": "2375806", "revid": "135491", "url": "https://it.wikipedia.org/wiki?curid=2375806", "title": "Macallan Gold Dagger", "text": ""}
{"id": "2375807", "revid": "135491", "url": "https://it.wikipedia.org/wiki?curid=2375807", "title": "Duncan Lawrie Dagger", "text": ""}
{"id": "2375808", "revid": "135491", "url": "https://it.wikipedia.org/wiki?curid=2375808", "title": "Dagger Award", "text": ""}
{"id": "2375809", "revid": "1305772", "url": "https://it.wikipedia.org/wiki?curid=2375809", "title": "Rifugio Meira Garneri", "text": "Il rifugio Meira Garneri (talvolta indicato come Rifugio Meyra Garneri) \u00e8 un rifugio escursionistico situato in comune di Sampeyre (CN), a 1810\u00a0m di quota, nel \"vallone di Sant'Anna\".\nCaratteristiche.\nIl rifugio \u00e8 stato ricavato dalla ristrutturazione di una vecchia baita in localit\u00e0 \"meira Garneri\", sul versante destro orografico della valle Varaita.\n\u00c8 una costruzione in muratura di pietrame a due piani, con tetto in lose. Si trova all'arrivo della \"seggiovia Varisella\", che insieme alla sottostante \"seggiovia Sant'Anna\" costituisce l'ossatura degli impianti di risalita in comune di Sampeyre.\nIl rifugio dispone di 23 posti letto, divisi in sette camere con bagno indipendente. \u00c8 dotato di riscaldamento, impianto elettrico con allacciamento alla rete di distribuzione ENEL, acqua corrente fredda e calda. Offre servizio bar, ristorante ed alberghetto.\nIl rifugio si trova sulla carrozzabile che da Sampeyre sale al colle di Sampeyre, incrociando la \"strada alta\" o \"strada dei cannoni\", e scende poi ad Elva in valle Maira. \u00c8 quindi raggiungibile, in periodo estivo, direttamente con l'automobile; per questo motivo, ai sensi della vigente normativa piemontese, \u00e8 classificato come \"rifugio escursionistico\".\nLa propriet\u00e0 \u00e8 privata, e la gestione \u00e8 effettuata dagli stessi proprietarii.\nAccessi.\nIn estate, come detto in precedenza, il rifugio \u00e8 raggiungibile in auto da Sampeyre o da Elva. \u00c8 inoltre possibile raggiungerlo a piedi da Sampeyre risalendo l'antica mulattiera. In inverno pu\u00f2 essere raggiunto con le ciaspole o con gli sci, seguendo la carrozzabile o la mulattiera. Previa autorizzazione, si pu\u00f2 salire al rifugio anche in motoslitta. Il gestore organizza su richiesta un servizio di trasporto clienti da Sampeyre in motoslitta.\nDurante tutto l'anno \u00e8 possibile salire al rifugio usufruendo delle due seggiovie di Sant'Anna e della Varisella, che garantiscono un servizio continuo.\nTraversate.\nIl rifugio si trova relativamente isolato rispetto ad altre strutture ricettive analoghe, quindi le possibilit\u00e0 di traversata sono limitate. \u00c8 comunque possibile traversare ad Elva per il colle di Sampeyre, andando ad agganciarsi alla rete dei posti tappa dei Percorsi Occitani.\nAltre attivit\u00e0.\nIl massimo punto di interesse del rifugio \u00e8 l'attivit\u00e0 invernale. Per la sua posizione e la sua vicinanza agli impianti di risalita \u00e8 un ottimo punto di partenza per itinerari sci-alpinistici nonch\u00e9 di escursionismo con le ciaspole. Inoltre, pu\u00f2 fungere da base per attivit\u00e0 di sci da discesa, usufruendo degli impianti e delle piste presenti."}
{"id": "2375818", "revid": "1418004", "url": "https://it.wikipedia.org/wiki?curid=2375818", "title": "Ellis Peters Historical Award", "text": "L'Ellis Peters Historical Award \u00e8 un premio letterario assegnato annualmente dalla Crime Writers' Association al miglior romanzo giallo di ambientazione storica (precedente agli anni sessanta).\nFondato nel 1999, con il nome Historical Dagger, dal 2006 \u00e8 stato rinominato Ellis Peters Historical Award, in memoria della scrittrice Ellis Peters.\n\u00c8 sponsorizzato dall'Estate of Ellis Peters e dagli editori Headline e Little Brown.\nVincitori e candidati.\nI vincitori sono indicati in grassetto. A seguire la \"short-list\" dei finalisti."}
{"id": "2375823", "revid": "6923", "url": "https://it.wikipedia.org/wiki?curid=2375823", "title": "Via Popilia-Annia", "text": "Via Popilia-Annia o via Annia Popilia \u00e8 il nome con cui pu\u00f2 essere citato il sistema stradale romano nella regione costiera romagnolo-veneta, costituito dalla via Popilia (tra \"Ariminum\", Rimini, e Adria, del 132 a.C.) e la via Annia (tra \"Atria\", Adria, e Aquileia, del 131 a.C.).\nUn'altra antichissima strada romana portava lo stesso nome ma si dilungava nel Sud della Penisola collegando Capua a Reggio Calabria (via Capua-Regium). Ad essa si innestavano altri antichi percorsi viari (quali la via Herculea che da Nerulum portava a Venosa, passando per Grumentum, Potentia, Anxia)."}
{"id": "2375828", "revid": "29478", "url": "https://it.wikipedia.org/wiki?curid=2375828", "title": "Francesco Illy", "text": "Biografia.\nFrancesco nasce da J\u00e1nos Illy, un falegname di nazionalit\u00e0 ungherese e da Aloisia R\u00f6ssler (detta Luisa) di nazionalit\u00e0 tedesca (sveva del Banato), trascorrendo sia l'infanzia, sia la giovent\u00f9 a Temesv\u00e1r (oggi Timi\u0219oara) dove studia economia. Dopo il liceo si trasferisce a Vienna, dove lavora per due grandi aziende della Transilvania. Nel 1914, all'et\u00e0 di 22 anni, viene arruolato nell'imperiale e regio esercito austro-ungarico, combattendo su vari fronti e prendendo parte alla battaglia di Kra\u015bnik e alle battaglie dell'Isonzo e di Verdun.\nDopo la guerra rimase dalla sorella Amalie, detta Milly, a Trieste, coniugata col facoltoso Leopoldo de Puxbaum dal quale aveva avuto due bambine; ebbe cos\u00ec modo di frequentare Vittoria Prandina (cognome poi mutato in Berger, riprendendo quello del padre naturale Vittorio) detta Doris, una ragazza triestina, maestra di pianoforte delle due nipoti. Trov\u00f2 lavoro presso alcune aziende che si occupano di cacao e torrefazione. A Milano fonda nel 1920 la torrefazione Emax in societ\u00e0 con Cristoforo Cagnus. In seguito invent\u00f2 e brevett\u00f2 un suo metodo per mantenere la qualit\u00e0 del caff\u00e8 appena tostato in modo che potesse essere consegnato conservando l'aroma del caff\u00e8, metodo perfezionato negli anni ed ancora in uso. Per iniziare la sua avventura imprenditoriale in Italia costitu\u00ec una societ\u00e0 con un produttore locale di caff\u00e8, la Hausbrandt.\nNel 1933 fond\u00f2 assieme a Roberto Hausbrandt quale socio paritetico l\u2019Industria Caff\u00e8 e Cioccolato Illy &amp; Hausbrandt, e invent\u00f2 la prima macchina da caff\u00e8 automatica che sostituisce il vapore con l'acqua in pressione. La \"Illetta\" divenne la predecessora dell'attuale macchina per caff\u00e8 espresso, nel 1939 a Thalwil, i due soci, assieme a Carlo Seitz fondano la societ\u00e0 svizzera della Illy. Suo figlio Ernesto Illy (1925-2008) assunse la gestione della societ\u00e0, la quale attualmente \u00e8 diretta della terza generazione della famiglia Illy."}
{"id": "2375829", "revid": "122266107", "url": "https://it.wikipedia.org/wiki?curid=2375829", "title": "Lotus Evora", "text": "La Lotus Evora \u00e8 una vettura di tipo Gran Turismo con configurazione 2+2 posti costruita artigianalmente dalla casa automobilistica inglese Lotus dal 2009 al 2021.\nCaratteristiche tecniche.\nL'auto ha un telaio costituito da estrusioni di alluminio incollate che offre, a detta della casa, una rigidit\u00e0 torsionale doppia rispetto alla Lotus Elise. A differenza di altre vetture prodotte dalla Lotus il suo telaio \u00e8 modulare ed \u00e8 composto da una sezione centrale che ospita i passeggeri, un modulo anteriore, sacrificabile in caso di urti, dove \u00e8 posizionato l'avantreno, ed una sezione posteriore che ospita il motore. I pannelli della carrozzeria sono invece realizzati con materiale composito ultra leggero.\nIl propulsore V6 di 3,5 litri di origine Lexus-Toyota \u00e8 in grado di erogare 280 CV a 6.400 giri/minuto ed una coppia massima di 342 N m a 4700 giri/minuto nella versione standard e 350 CV a 7.000 giri/minuto con una coppia massima di 400 Nm nella versione \"S\" dotata di compressore volumetrico. Questa ultima versione \u00e8 in produzione dal novembre 2010.\nIl cambio di serie \u00e8 un manuale a 6 rapporti, in opzione ne \u00e8 disponibile una versione con rapporti ravvicinati per la terza, quarta, quinta e sesta marcia al fine di aumentare le caratteristiche di accelerazione e ripresa. Dal 2011 \u00e8 disponibile una trasmissione automatica denominata IPS che permette la variazione dei rapporti anche tramite comandi al volante. Il cambio IPS (Intelligent Precision Shift) \u00e8 controllato da un software messo a punto direttamente dalla Lotus che, oltre a rendere il passaggi di marcia molto veloci, si avvale di uno speciale algoritmo che apprende lo stile di guida del pilota e di conseguenza ne adatta il funzionamento nella modalit\u00e0 automatica per agevolare la guida pi\u00f9 sportiva.\nIl reparto frenante vanta dischi da 350\u00a0mm all'anteriore e di 332\u00a0mm al posteriore.\nL'Evora \u00e8 inoltre dotata di dispositivi di sicurezza quali l'ESP, curato dalla Bosch, il Lotus Traction Control e l'EDL un differenziale a ripartizione elettronica.\nInterni.\nGli interni sono molto curati, a differenza della pi\u00f9 essenziale Elise. I designer degli interni hanno dedicato un'attenzione molto particolare alla qualit\u00e0 dei materiali: ad eccezione del padiglione superiore, tutte le componenti del cruscotto, dei pannelli e delle portiere sono rivestite in vera pelle.\nPer accentuare le caratteristiche di GT sportiva tutti i comandi interni quali pulsanti, manopole dei comandi e modanature di cruscotto e console, sono stati realizzati da blocchi di alluminio spazzolato.\nLa selleria, realizzata in pelle, si avvale della collaborazione della Recaro.\nL'impianto audio, realizzato dall'Alpine, dispone di un touch screen da 7 pollici completo di navigatore satellitare che incorpora anche un'interfaccia telefonica Bluetooth per le chiamate in vivavoce ed un lettore di DVD Video. Dal modello 2012 l'apparato audio \u00e8 stato aggiornato con un impianto di derivazione Pioneer per la parte riguardante l'unit\u00e0 di navigazione .\nPrestazioni.\nL'Evora standard con 280 CV, grazie ad un invidiabile rapporto peso-potenza, supera i 260\u00a0km/h e ferma il cronometro a 5 secondi nello scatto 0\u2013100\u00a0km/h mentre la versione sovralimentata fa oltre 275\u00a0km/h e scatta da 0 a 100\u00a0km/h in 4,8 secondi.\nNel 2015 viene presentata al Salone di Ginevra la nuova Lotus Evora 400, che vanta una potenza di 400 Cv e una velocit\u00e0 massima di 300 km/h; lo 0-100 km/h viene raggiunto in 4,2 secondi.\nL'anno successivo viene presentata al pubblico la versione Sport 410, che grazie a diversi interventi di riduzione del peso tocca una velocit\u00e0 di 305 km/h e una coppia massima di 420 Nm.\nVersioni Speciali.\nUna versione speciale della Lotus Evora denominata Evora GP F1 \u00e8 stata prodotta nel settembre 2011 sulla base della versione S con 350 CV. Questo modello \u00e8 stato prodotto in soli 7 esemplari numerati per celebrare il ritorno in Formula 1 della Lotus nel campionato 2011. La colorazione, come nella versione da corsa, riprende lo schema con la classica livrea nero e oro che port\u00f2 alla vittoria il Team Lotus negli anni 70-80. La dotazione di questa versione \u00e8 completa e comprende praticamente l'intera lista degli accessori disponibili sui modelli di serie.\nLa Lotus Evora e l'Arma dei Carabinieri.\nA luglio 2011, la Lotus Cars ha donato all'Arma dei Carabinieri due versioni speciali della Lotus Evora S, caratterizzate dalla livrea dell'Arma (carrozzeria blu, strisce rosse lungo il cofano e la scritta \"Carabinieri\" bianca lungo le portiere) ed equipaggiata con avanzati sistemi di segnalazione di emergenza.\nQueste versioni speciali della Lotus Evora sono utilizzate per svolgere in tempi rapidissimi compiti particolarmente urgenti, come ad esempio il trasporto di organi o sangue. Sono dotate inoltre di defibrillatore e di speciali unit\u00e0 portatili di raffreddamento per il trasporto di organi e sangue.\nA guidarle sono solo alcuni militari che hanno partecipato a specifici corsi di addestramento offerti da Lotus, la quale si incarica inoltre di tutti i costi di gestione e manutenzione delle vetture.\nLe auto sono distinte con numero di targa \"CC-CX313\" e \"CC-CX312\".\n\u00c8 il secondo caso di auto sportive donate da case automobilistiche alle forze dell'ordine italiane: il primo caso era stato la Lamborghini Gallardo.\nLotus Evora Naomi Campbell Edition.\nNel 2010 la Top Model britannica Naomi Campbell firm\u00f2 insieme al designer della Lotus Donato Coco una serie speciale della Lotus Evora con interni altamente rifiniti e una livrea con colori bianco perlato e oro. Ogni particolare interno fu altamente personalizzato secondo i gusti della Campbell con rifiniture in pelle bianca e modanature placcate oro. Furono costruite in tutto 8 vetture in serie limitata e numerata e vendute in un'asta di beneficenza tra il 19 e il 28 febbraio 2010 durante il London Fashion Week.\nLa prima unit\u00e0 venne venduta subito per 500.000 dollari, la seconda e la terza furono vendute alla cifra di $ 647,000, altre 4 a circa 300.000 dollari ciascuna e il ricavato devoluto in beneficenza a favore della popolazione di Haiti colpita dal cataclisma dello tsunami il 12 gennaio 2010. L'ultima delle 8 vetture, invenduta, rimase nella disponibilit\u00e0 della stessa Lotus.\nCompetizioni.\nGTE.\nAl Salone di Ginevra 2011, Lotus ha presentato la Evora Enduro GT concept, come base per la versione LM GTE, con 444 cv e un motore V8 fornito dalla Toyota\nLa Lotus ha schierato due Evora in versione LM GTE alla 24 Ore di Le Mans 2011, attraverso il team Jetalliance Racing. Nonostante i problemi di surriscaldamento durante le prove e le qualifiche, la Evora n. 65 si \u00e8 classificata 22\u00aa assoluta, mentre la n. 64 si \u00e8 ritirata.\nNel 2012 l'auto ha corso nell'American Le Mans Series, con il team Alex Job Racing\nGT4.\nNel 2011 la Lotus Evora GT4 ha ottenuto un podio nella 24 Ore di Dubai e ha corso il Campionato Europeo GT4, occupando la prima posizione in campionato fino all'ultima gara, quando l'ha perso a causa di un ritiro, finendo in terza posizione generale.\nGT300.\nLa Evora \u00e8 stata schierata nella classe GT300 del campionato Super GT. L'auto \u00e8 una vettura silhouette, quindi richiama solo esteticamente la Evora, ma \u00e8 basata su un telaio Dome-GTA M101, ed \u00e8 spinta da un motore V8 aspirato Nissan."}
{"id": "2375835", "revid": "123845648", "url": "https://it.wikipedia.org/wiki?curid=2375835", "title": "Renato Dardozzi", "text": "Biografia.\nConsegu\u00ec la maturit\u00e0 classica presso il Liceo classico \"Luigi Galvani\" a Bologna. Consegu\u00ec poi la laurea in matematica e fisica presso l'Universit\u00e0 degli Studi di Milano a cui ne segu\u00ec una seconda in ingegneria elettronica presso il Politecnico di Milano. In seguito, ottenne il diploma di specializzazione in telecomunicazioni presso l'Istituto elettrotecnico nazionale Galileo Ferraris. Terminati gli studi gli fu offerta una posizione di dirigente presso la Societ\u00e0 di Telecomunicazioni SIP (attuale Telecom). Percorsi gli stadi della carriera, venne nominato direttore generale della Societ\u00e0 e trasferito quindi alla Holding delle Telecomunicazioni (STET). In STET, oltre allo svolgimento dei suoi specifici compiti, gli fu assegnata la direzione e la docenza alla Scuola Superiore Guglielmo Reiss Romoli, collegata all'Universit\u00e0 degli Studi dell'Aquila. A tale Istituto sono ammessi laureati in ingegneria destinati a posizioni di alta responsabilit\u00e0 nella Societ\u00e0 stessa.\nConseguita la laurea presso la Pontificia Universit\u00e0 Gregoriana, venne ordinato sacerdote nel dicembre 1973 nella certosa di Farneta. Nello stesso anno si conged\u00f2 dalla STET con la quale continu\u00f2 a mantenere rapporti di consulenza. Su invito della Segreteria di Stato inizi\u00f2 nel 1974 la sua collaborazione con la Santa Sede, la quale lo introdusse nell'affare dello scandalo del Banco Ambrosiano. Svolse compiti specifici di controlli economico-finanziari, nella commissione internazionale mista creata dalla Segreteria di Stato per l'accertamento della verit\u00e0. Nel 1985 venne chiamato a svolgere il compito di direttore aggiunto della cancelleria della Pontificia accademia delle scienze. Nel 1986 venne nominato direttore della cancelleria. Nel 1996 assunse l'incarico di cancelliere della Pontificia accademia delle scienze e, dopo la sua fondazione, anche quello di cancelliere della Pontificia accademia delle scienze sociali. Negli anni della sua attivit\u00e0 in Accademia, vennero eletti numerosi accademici e si tennero numerosi convegni scientifici. Ebbe risonanza mondiale l'approfondimento dello studio della \"Questione Galileiana\" voluto dal Santo Padre. A seguito di ci\u00f2 l'allora prefetto della Congregazione per la dottrina della fede Joseph Ratzinger accett\u00f2 di approfondire la conoscenza del carteggio di Galileo Galilei ancora inesplorato. Il 30 giugno 1997 venne nominato egli stesso accademico della Pontificia accademia delle scienze. Nel 1998 si ritir\u00f2 per raggiunti limiti d'et\u00e0 dai suoi incarichi di cancelliere. Il 3 giugno 2001 venne nominato consultore del Pontificio consiglio della giustizia e della pace e del Pontificio consiglio della pastorale per gli operatori sanitari.\nMor\u00ec a Roma il 3 giugno 2003. Le esequie si tennero il 5 giugno alle ore 10.30 nella chiesa di Sant'Ignazio di Loyola in Campo Marzio.\nL'archivio Dardozzi.\nAlla morte, per sua volont\u00e0 testamentaria, venne reso pubblico un archivio di oltre quattromila documenti, costituito di carte-lettere, relazioni, bilanci, verbali, note contabili, bonifici, missive tra le pi\u00f9 alte autorit\u00e0 vaticane, che, raccolte dal giornalista Gianluigi Nuzzi nel suo libro Vaticano S.p.A., racconta come lo IOR parallelo fosse attivo nel riciclaggio di denaro sporco, tangenti, supporto finanziario alla mafia, fondazione di un partito di centro destinato a sostituire la Democrazia Cristiana, crollata in seguito a tangentopoli, ecc."}
{"id": "2375836", "revid": "1566286", "url": "https://it.wikipedia.org/wiki?curid=2375836", "title": "Enrico Luzi", "text": "Biografia.\nSpecializzato in ruoli da caratterista, \u00e8 stato attivo in cinema, particolarmente con parti brillanti in commedie e musicarelli ma anche in ruoli seri in \"b-movie\" di genere poliziottesco, e televisione fra gli anni quaranta e gli anni ottanta.\nDiviene famoso al pubblico radiofonico, tra il 1951 e il 1953, nello spettacolo \"Rosso e nero\", dove propose lo sketch \"L'uomo del cric\".\nTelevisione.\nIn televisione ha fatto parte con il Quartetto Cetra del \"cast\" di \"Biblioteca di Studio Uno\" nell'episodio \"La storia di Rossella O'Hara\", parodia del romanzo di Margaret Mitchell \"Via col vento\" e ha partecipato ad alcune puntate delle serie televisive \"Le inchieste del commissario Maigret\" e quelle concernenti il tenente Sheridan e l'investigatore-gastronomo Nero Wolfe. Ha partecipato anche alle riprese de \"Il giornalino di Gian Burrasca\", con Rita Pavone.\nDoppiaggio.\nCome doppiatore, ha dato voce a molti cartoni animati, fra cui \"Kimba - Il leone bianco\", \"L'orsetto Mysha\" e \"Napo orso capo\". \u00c8 la voce dello zio Fester (nell'originale interpretato da Jackie Coogan), nella versione italiana del telefilm \"La famiglia Addams\" .\nFra le altre cose, Luzi ha inciso nel 1960 una versione sceneggiata discografica del \"Pinocchio\" collodiano."}
{"id": "2375838", "revid": "24034581", "url": "https://it.wikipedia.org/wiki?curid=2375838", "title": "Pax augustea", "text": ""}
{"id": "2375839", "revid": "24034588", "url": "https://it.wikipedia.org/wiki?curid=2375839", "title": "Pax Augustea", "text": ""}
{"id": "2375849", "revid": "1305772", "url": "https://it.wikipedia.org/wiki?curid=2375849", "title": "Beyond Zork", "text": "Beyond Zork (titolo completo: Beyond Zork: The Coconut of Quendor) \u00e8 il quarto videogioco della serie di avventure testuali \"Zork\", scritto da Brian Moriarty e pubblicato da Infocom nel 1987 per i computer Amiga, Apple II, Apple IIGS, Atari ST, Mac OS, MS-DOS e Commodore 128. A differenza dei primi tre titoli, composti da solo testo, \"Beyond Zork\" include una rudimentale mappa in modalit\u00e0 grafica ed elementi da videogioco di ruolo, come livelli e statistiche che si guadagnano risolvendo gli enigmi."}
{"id": "2375859", "revid": "1437331", "url": "https://it.wikipedia.org/wiki?curid=2375859", "title": "Pietro Simone Agostini", "text": "Esord\u00ec come operista con \"Il Tolomeo. Drama de gl'Academici Imperturbabili rappresentato nel Theatro di S. Apollinare di Venetia l'anno 1658\".\nNel dicembre 1660 il suo nome compare in una lista di candidati per il posto di maestro di cappella al duomo di Urbino. Tuttavia fu escluso dalla votazione per non aver presentato il \u00abmemoriale\u00bb. Lo stesso documento ci informa che Agostini era nativo di Monte Baroccio (oggi Mombaroccio). \nCollabor\u00f2 alla musica di due opere andate in scena nel teatro Ducale di Milano: \"La regina Floridea\" (1669), con Francesco Rossi e Ludovico Busca, e \"L'Ippolita reina delle Amazzoni\" (1670), con Ludovico Busca e Pietro Andrea Ziani. \nNel 1670 fu rappresentata a Genova nel teatro del Falcone la sua opera \"Eliogabolo\" (libretto Aurelio Aureli).\nSuccessivamente si stabil\u00ec a Roma. Per il cardinale Flavio Chigi compose \"L\u2019Adalinda\", opera rappresentata nel palazzo Chigi di Ariccia nell\u2019autunno 1673, e una serenata da cantare a Siena nel 1677. Fu alle dipendenze della famiglia Pamphilj come maestro di cappella di Sant'Agnese in Agone da gennaio 1675 a maggio 1679.\nPer la quaresima degli anni 1674, 1676, 1678, 1679 mise in musica quattro oratori su testo del padre carmelitano scalzo Girolamo di San Carlo, priore del convento di Siena. La musica \u00e8 perduta, ma i testi, in latino, furono pubblicati dall'autore nella raccolta \"Roma nel crocefisso venerato nell'oratorio di S. Marcello\" (Siena, 1687), dedicata al cardinale Flavio Chigi.\nIl 22 settembre 1679 Agostini fu chiamato a Parma come maestro di cappella della corte ducale e il 6 ottobre gli fu conferita anche la stessa carica nella chiesa della Steccata.\nMor\u00ec a Parma il 1\u00ba ottobre 1680.\nCompose mottetti, oratori, cantate, opere teatrali, anche in collaborazione con altri."}
{"id": "2375870", "revid": "24034816", "url": "https://it.wikipedia.org/wiki?curid=2375870", "title": "Malatesta il Vecchio", "text": ""}
{"id": "2375873", "revid": "24034822", "url": "https://it.wikipedia.org/wiki?curid=2375873", "title": "Mastin Vecchio", "text": ""}
{"id": "2375896", "revid": "24034986", "url": "https://it.wikipedia.org/wiki?curid=2375896", "title": "Diritto consuetudinario", "text": ""}
{"id": "2375900", "revid": "287204", "url": "https://it.wikipedia.org/wiki?curid=2375900", "title": "Chiesa di Maria Santissima del Carmine (Napoli)", "text": "La chiesa di Maria Santissima del Carmine \u00e8 una delle storiche chiese di Napoli; si erge nel centro storico, in via Fontanelle, al termine del vallone della Sanit\u00e0.\nStoria.\nDopo che nel 1872 il Cimitero delle Fontanelle fu affidato alla cura del canonico Gaetano Barbati, fu allestita una chiesa all'interno del complesso cimiteriale. Tuttavia era necessaria la costruzione di una chiesa vera e propria. La chiesa, i cui lavori cominciarono nel 1878, fu collocata dinanzi l'ingresso della navata sinistra del cimitero (dove \u00e8 collocata la chiesa \"rupestre\" interna) e fu consacrata nel 1884.\nDescrizione.\nLa struttura \u00e8 caratterizzata da una facciata molto semplice, con semplici lesene, timpano triangolare ed un campanile poco pi\u00f9 alto della chiesa. L'interno \u00e8 a navata unica con abside semicircolare e tre piccole cappelle per lato. Si conservano dei dipinti d'epoca, talvolta firmati, come la \"Madonna con il Bambino e le anime purganti\" (nell'edicola dietro l'altare maggiore) di Pietro Lamonica (padre del pi\u00f9 noto Giuseppe) e la \"Madonna con il Bambino\" di Giuseppe Bellisario (sul secondo altare a destra), e talvolta anonimi, come il \"Sant'Antonio Abate e angeli\" (sul terzo altare a sinistra).\nNel 2016 sulla facciata della canonica e del campanile della chiesa \u00e8 stato realizzato un murale ad opera degli artisti Mono Gonzalez, Tono Cruz e Sebastian Gonzalez. \nLa chiesa, sede della parrocchia delle Fontanelle, \u00e8 utilizzata per le celebrazioni liturgiche e costituisce il biglietto da visita alle cave. \nPoco prima della costruzione del tempio, molte donne del popolo nominate \"'e maste\", cio\u00e8 le donne-capo, disposero in maniera pi\u00f9 ordinata tutti i resti mortali presenti sul luogo, come viene ben ricordato dalla chiesa in questione, attraverso la lapide posta sulla facciata e che tende a ricordare tutti i morti di pestilenza, povert\u00e0 o nelle carceri, prevalentemente anonimi:\n BARBATI PLACIDO"}
{"id": "2375903", "revid": "216538", "url": "https://it.wikipedia.org/wiki?curid=2375903", "title": "Paul Rubens", "text": ""}
{"id": "2375904", "revid": "799504", "url": "https://it.wikipedia.org/wiki?curid=2375904", "title": "Cartone (arte)", "text": "Il cartone in campo artistico \u00e8 un bozzetto, uno studio preparatorio per la realizzazione di un affresco. Solitamente il cartone si realizza in rapporto di scala 1:1 e pertanto delle stesse dimensioni con le quali il dipinto verr\u00e0 realizzato.\nStoria.\nIl cartone preparatorio \u00e8 uno strumento utilizzato, soprattutto a partire dal Rinascimento, per eseguire affreschi. L'uso del cartone permetteva di riprodurre le stesse immagini su affreschi diversi, e in alcuni casi \u00e8 possibile notare, per l'identit\u00e0 delle figure, che affreschi eseguiti in sedi diverse erano stati eseguiti utilizzando gli stessi cartoni preparatori. \nCartoni per affreschi.\nPer gli affreschi il metodo comunemente utilizzato per il trasferimento del disegno realizzato sul cartone nell'intonaco sul quale dovr\u00e0 essere eseguito il dipinto, consiste nell'annerire con un gessetto nero e carbone il retro del cartone e quindi applicarlo sulla parete.\nIn alternativa pu\u00f2 essere utilizzata la cosiddetta tecnica \"a spolvero\" che consiste nel \"bucherellare\" lungo il contorno del cartone e spolverare, dopo avere applicato il cartone sul muro, con della polvere di carbone. Una volta rimosso il cartone, il dipinto sulla parete avr\u00e0 quindi una traccia.\nUn altro metodo \u00e8 poi l'incisione diretta delle linee guida del cartone, che restano visibili sull'arriccio.\nCartoni per arazzi.\nIn questo caso il cartone (quasi sempre gi\u00e0 colorato) viene posto sotto l'ordito (in un apposito telaio) e quindi sopra di essa viene tessuto l'arazzo. Questo nel caso di telaio a basso liccio (orizzontale), mentre nel caso di telaio ad alto liccio (verticale), il cartone viene posto alle spalle del tessitore il quale lo copia sull'arazzo vedendone l'immagine riflessa in uno specchio.\nCartoni famosi.\nI cartoni dei grandi artisti spesso sono tanto interessanti quanto i dipinti, in alcuni casi l'opera non \u00e8 poi venuta alla luce e di essa sono rimasti solo gli studi. Tra i cartoni pi\u00f9 famosi ci sono quello della \"Scuola di Atene\" di Raffaello nella Pinacoteca Ambrosiana di Milano o la serie di cartone per arazzi, sempre di Raffaello, al Victoria and Albert Museum.\nUn celebre cartone di un'opera irrealizzata \u00e8 quello della \"Battaglia di Cascina\" di Michelangelo, destinato al Salone dei Cinquecento in Palazzo Vecchio a Firenze e trafugato durante i tumulti del 1527. Se ne impossess\u00f2 l'artista Baccio Bandinelli che, secondo la testimonianza di Vasari, li distrusse per la rabbia di non riuscire a riprodurne la forza."}
{"id": "2375905", "revid": "1305772", "url": "https://it.wikipedia.org/wiki?curid=2375905", "title": "Zork Zero", "text": "Zork Zero (titolo completo: \"Zork Zero: The Revenge of Megaboz\") \u00e8 l'ultimo episodio della serie Zork del tipo avventura testuale, programmato da Steve Meretzky e pubblicato da Infocom nel 1988. \"Zork Zero\" \u00e8 dotato di una interfaccia grafica pi\u00f9 raffinata del precedente \"Beyond Zork\"; sono presenti anche vari sottogiochi, come \"Peggleboz\" e il gioco di carte \"Double Fanucci\".\nTrama.\n\"Zork Zero\" \u00e8 un prequel del primo \"Zork\": \u00e8 infatti ambientato precedentemente alle vicende che accadono nella prima trilogia."}
{"id": "2375906", "revid": "599013", "url": "https://it.wikipedia.org/wiki?curid=2375906", "title": "Domenico D'Alise", "text": "Carriera.\nCampione di arti marziali nella disciplina del taekwondo, D'Alise \u00e8 stato vicecampione del mondo nel 1989 ed ha vinto una medaglia di bronzo alle Olimpiadi di Barcellona del 1992 nella categoria pesi gallo, classificandosi terzo a pari merito con il lottatore filippino Fernandez; essendo allora uno sport dimostrativo la medaglia non valse ad arricchire il medagliere dell'Italia.\nNel corso della sua carriera \u00e8 stato 4 volte vincitore della Coppa Italia individuale, 7 volte campione d'Italia, 2 volte campione d'Europa (1988, 1989), 3 volte vicecampione d'Europa (1986, 1990, 1994) e vicecampione del mondo (1989), medaglia di bronzo alle Olimpiadi di Barcellona (1992), medaglia d'oro al torneo mondiale di Los Angeles (1993), medaglia d'oro all'Olimpic Festival (1995) e medaglia d'oro all'Open di Francia (1990).\nHa insegnato in una scuola di taekwondo, il Centro Azzurro di Casoria e Afragola.\n\u00c8 morto a 49 anni a Casoria dopo una breve malattia."}
{"id": "2375908", "revid": "174925", "url": "https://it.wikipedia.org/wiki?curid=2375908", "title": "Salimbene de Adam da Parma", "text": ""}
{"id": "2375910", "revid": "273939", "url": "https://it.wikipedia.org/wiki?curid=2375910", "title": "Norden Bombsight", "text": ""}
{"id": "2375914", "revid": "228587", "url": "https://it.wikipedia.org/wiki?curid=2375914", "title": "Luigi Fontana (architetto 1824)", "text": "Biografia.\nDopo aver studiato architettura a Pavia, emigra ventunenne in Russia nel 1845, a San Pietroburgo, dove rimarr\u00e0 per moltissimi anni. Qui costruisce numerosi palazzi e residenze della nobilt\u00e0 russa, fino ad essere nominato architetto di corte da parte dello zar Alessandro I."}
{"id": "2375918", "revid": "24035162", "url": "https://it.wikipedia.org/wiki?curid=2375918", "title": "Piersimone Agostini", "text": ""}
{"id": "2375919", "revid": "287204", "url": "https://it.wikipedia.org/wiki?curid=2375919", "title": "PK 164+31.1", "text": "PK 164+31.1 \u00e8 una nebulosa planetaria visibile nella parte settentrionale della costellazione della Lince.\n\u00c8 stata scoperta nel 1939 da Rebecca B. Jones e Richard Emberson su una lastra fotografica acquisita con il telescopio rifrattore di di diametro dell'osservatorio di Oak Ridge.\nOsservazione.\nLa sua posizione si individua, non senza difficolt\u00e0, seguendo una lunga concatenazione di stelle di settima e ottava magnitudine che dalla stella (Mushida) si estende per circa 8\u00b0 in direzione SSW, al termine della quale occorre spostarsi 1\u00b0 a SE; estremamente sfuggente anche con un filtro O\u00a0III, si rivela specialmente nelle foto a lunga esposizione e con un telescopio potente, con filtro H\u03b1.\nLa sua osservazione risulta di gran lunga privilegiata dall'emisfero boreale, dove si presenta circumpolare fino a latitudini temperate calde; il periodo migliore per l'osservazione nel cielo serale va da novembre a maggio, quando si trova molto alta sopra l'orizzonte. Dall'emisfero australe pu\u00f2 essere ricercata senza eccessive difficolt\u00e0 soltanto dalla sua fascia tropicale.\nCaratteristiche.\nCome molte altre nebulose planetarie, la sua struttura e la sua forma sono dovute all'espansione di un guscio di gas espulso da una stella morente; al centro si trova una nana bianca di classe DQ, la cui radiazione ultravioletta eccita ed illumina l'involucro di gas, che \u00e8 composto principalmente di idrogeno, che conferisce il caratteristico colore rosso, mentre le aree blu sono dovute alla presenza dell'ossigeno.\nL'area centrale ha forma rettangolare, mentre la nebulosa appare di forma circolare; la distanza non \u00e8 stata accertata con precisione, e di conseguenza anche il diametro reale \u00e8 ignoto. Si ritiene che questa nebulosa possieda una forma bipolare, con l'asse dei lobi orientato quasi esattamente in direzione della Terra, al punto che appare vista da un'angolazione polare; a causa della sua composizione chimica, si pensa che la sua stella progenitrice debba essere stata piuttosto massiccia."}
{"id": "2375922", "revid": "416175", "url": "https://it.wikipedia.org/wiki?curid=2375922", "title": "Ren\u00e9 Aubry", "text": "Nei suoi brani utilizza molti strumenti dando particolare accento a pianoforte, fisarmonica, ottoni, mandolino e chitarra, che gli permettono di creare un suono ipnotico, delicato e coinvolgente, carico di sfumature, in cui confluiscono sonorit\u00e0 diverse, dalla musica classica a quella etnica, dal jazz al pop, per questo difficilmente classificabile.\nBiografia.\nRen\u00e9 Aubry \u00e8 nato a \u00c9pinal, nei Vosgi. Grande ammiratore di Leonard Cohen, Philip Glass e Manos Hadjidakis, incomincia a suonare la chitarra come autodidatta.\nNel 1978 avviene l'incontro decisivo della sua carriera con la coreografa Carolyn Carlson che sar\u00e0 una pietra miliare per il suo futuro artistico. In un'intervista dir\u00e0 di lei: \"J'ai ressenti un v\u00e9ritable choc en la voyant danser sur les partitions de John Surman, Igor Wakewitch. J'ai compris, soudain, ce qu'il \u00e9tait possible de faire avec un \"instrumental\". (\"Ho provato un vero e proprio choc nel vederla danzare sulle partiture di John Surman, Igor Wakewitch. All'improvviso ho capito cosa fosse possibile fare con un \"accompagnamento strumentale\").\nSi innamora perdutamente della danza e diventa compositore ufficiale della Carlson e sotto la sua ispirazione, compose la sua prima musica di balletti. Un sodalizio che dur\u00f2 molti anni e diede vita a molti spettacoli tra cui \"Blue Lady\" (1983), \"Steppe\" (1990) e \"Signs\" (1997), coronata con una \u2018victorie\u2019 nella cerimonia della Victoire de la musique nel 1998.\nTrascorre un breve periodo a Venezia tra il 1981 e il 1984 dove registra il suo primo album omonimo \u2018Rene Aubry\u2019.\nSeguiranno altri 17 album tra il 1987 e il 2013 sempre caratterizzati da un peculiare suono delicato, minimalista e coinvolgente.\nNegli anni continua a comporre musica per coreografi, compagnie di teatro e spettacolo come Philippe Genty e l'immensa Pina Bausch per la quale scrive e accompagna tre dei suoi spettacoli: \"Ten Chi\" (2004), \"Vollmond\" (2006) e \"Sweet Mambo\" (2008). Collaborazioni che si estendono anche nel campo cinematografico: tra il 2009 e il 2012 compone le musiche per tre film animati per la BBC prodotte da Magia Pictures: \"Il Gruffalo\", \"Gruffalo e la sua piccolina\" e \"Room on the Broom\". Lavora anche per Wim Wenders per il suo film \"Pina\".\nNel 2013, ha pubblicato l'album \"Forget Me Not\", colonna sonora del nuovo spettacolo di Philippe Genty.\nNel 2015, esce il nuovo lavoro \"Days\", che \u00e8 un mini CD contenente 7 brani composti ed eseguiti con la Guital\u00e9l\u00e9, una piccola chitarra con corde di nylon prodotta dalla Yamaha. Ogni brano rimanda ad un giorno della settimana."}
{"id": "2375923", "revid": "767487", "url": "https://it.wikipedia.org/wiki?curid=2375923", "title": "Che ora \u00e8 laggi\u00f9?", "text": "Che ora \u00e8 laggi\u00f9? \u00e8 un film del 2001 diretto da Tsai Ming-liang.\nFu presentato in concorso al 54\u00ba Festival di Cannes.\nTrama.\nNella citt\u00e0 di Taipei, Hsiao-kang, un venditore ambulante di orologi, in lutto per la recente morte del padre, incontra per strada la giovane Shiang-chyi, in cerca di un orologio doppio fuso orario, essendo in partenza per Parigi. La ragazza, dopo aver inutilmente ispezionato il campionario di Hsiao-kang, mostra interesse per il suo orologio personale, che pare riscontrare le caratteristiche da lei richieste; Hsiao-kang, per\u00f2, non glielo pu\u00f2 vendere poich\u00e9, secondo la religione tradizionale cinese, un qualsiasi oggetto appartenente ad un individuo che stia attraversando un periodo di lutto porterebbe nient'altro che sciagura alla persona a cui verrebbe ceduto. Nonostante ci\u00f2, dietro ripetute insistenze, la ragazza riesce a farselo vendere. Da qui in poi la storia si biforca, mostrando parallelamente i percorsi dei due personaggi.\nHsiao-kang, in qualche modo intrigato da quella ragazza e dal suo imminente viaggio, comincia a visionare film ambientati nella capitale francese (pi\u00f9 volte verranno mostrati segmenti tratti dal film \"I 400 colpi\") e, in seguito, ad impostare il fuso orario francese su qualsiasi orologio s'imbatta, il tutto mentre sua madre, profondamente scossa per l'improvvisa scomparsa del marito, gradualmente comincia a sconvolgere i ritmi ed i tempi del \"m\u00e9nage\" familiare della casa, convintasi dell'esistenza del suo fantasma e che cos\u00ec facendo gli possa venire incontro ed indurlo a non abbandonare la sua ormai ex-famiglia.\nShiang-chyi, a Parigi, si trova perduta e spaesata in un Paese di cui a stento ne conosce la lingua, finch\u00e9 un giorno non conosce una turista cinese di Hong Kong, con la quale trascorre assieme la notte. Il loro fugace incontro, per\u00f2, non porter\u00e0 da nessuna parte e la ragazza si ritrover\u00e0 di nuovo a vagare senza meta tra le strade della citt\u00e0.\nCon le condizioni mentali della madre che degenerano drasticamente (arriva ad oscurare e sigillare tutte le finestre ed a tagliare la corrente per non turbare lo spirito del marito), Hsiao-kang, dopo aver inutilmente cercato di fermarla, s'allontana da quella casa, cominciando a dormire nella propria auto dove, dopo aver consumato un rapporto sessuale con una prostituta, viene da questa derubato nel sonno del suo campionario d'orologi. Shiang-chyi, invece, addormentatasi in una sedia nel giardino delle Tuileries, viene privata del proprio bagaglio da un gruppo di ragazzini che giocavano a calcio nelle vicinanze, i quali, dopo avervi frugato all'interno, lo gettano nel bacino d'acqua, dove viene poi ripescato da un uomo con l'ombrello; l'uomo, rivelatosi essere nient'altri che il defunto padre di Hsiao-kang, le recupera la valigia dall'acqua per poi, senza svegliarla, allontanarsi silenziosamente.\nProduzione.\nTsai costruisce uno spaccato di solitudine sessuale, di vuoto esistenziale, arricchito da nuove provocazioni stilistiche ed omaggi cinefili ad uso dei produttori francesi (Hsiao-kang diventa un appassionato dei film della Nouvelle Vague, mentre Shiang-chyi, in una scena ambientata in un cimitero parigino, incontra Jean-Pierre L\u00e9aud, attore feticcio del regista Fran\u00e7ois Truffaut, in carne ed ossa)."}
{"id": "2375925", "revid": "382673", "url": "https://it.wikipedia.org/wiki?curid=2375925", "title": "FareFuturo", "text": ""}
{"id": "2375926", "revid": "24035318", "url": "https://it.wikipedia.org/wiki?curid=2375926", "title": "Baldassarre da Forl\u00ec", "text": ""}
{"id": "2375927", "revid": "339392", "url": "https://it.wikipedia.org/wiki?curid=2375927", "title": "Kaynur Almaty", "text": ""}
{"id": "2375929", "revid": "382673", "url": "https://it.wikipedia.org/wiki?curid=2375929", "title": "Fare futuro", "text": ""}
{"id": "2375932", "revid": "22475", "url": "https://it.wikipedia.org/wiki?curid=2375932", "title": "Sampaloc", "text": "Sampaloc \u00e8 una municipalit\u00e0 di Quinta classe delle Filippine, situata nella Provincia di Quezon, nella regione di Calabarzon.\nOrganizzazione.\nSampaloc \u00e8 formata da 14 baranggay:\nMonumenti e luoghi d'interesse.\nA Sampaloc si trova la sede dell'Universit\u00e0 di Santo Tom\u00e1s, la pi\u00f9 antica dell'Asia."}
{"id": "2375934", "revid": "174925", "url": "https://it.wikipedia.org/wiki?curid=2375934", "title": "Museo della Cultura Popolare Contadina", "text": ""}
{"id": "2375941", "revid": "767487", "url": "https://it.wikipedia.org/wiki?curid=2375941", "title": "San Andres (Quezon)", "text": "San Andres \u00e8 una municipalit\u00e0 di Quarta classe delle Filippine, situata nella Provincia di Quezon, nella regione di CALABARZON.\nSan Andres \u00e8 formata da 7 baranggay:"}
{"id": "2375943", "revid": "916580", "url": "https://it.wikipedia.org/wiki?curid=2375943", "title": "Barbo tigre", "text": ""}
{"id": "2375948", "revid": "916580", "url": "https://it.wikipedia.org/wiki?curid=2375948", "title": "Barbo di Sumatra", "text": ""}
{"id": "2375954", "revid": "392652", "url": "https://it.wikipedia.org/wiki?curid=2375954", "title": "San Antonio (Quezon)", "text": "San Antonio \u00e8 una municipalit\u00e0 di Quinta classe delle Filippine, situata nella Provincia di Quezon, nella regione di Calabarzon.\nSan Antonio \u00e8 formata da 20 baranggay:"}
{"id": "2375955", "revid": "729019", "url": "https://it.wikipedia.org/wiki?curid=2375955", "title": "Torre di Mezzo", "text": "La Torre di Mezzo (o Torre di Pietro) \u00e8 una torre di difesa costiera e si trova nel piccolo borgo di Torre di Mezzo, nel territorio del comune di Santa Croce Camerina in provincia di Ragusa sulla costa del Mediterraneo. Della torre, di base quadrata, oggi non rimangono che solo pochi ruderi, sottoposti a parziale restauro negli anni 1994/95.\nStoria.\nFu fatta edificare dalla Deputazione del Regno di Sicilia, in compartecipazione con il secondo Marchese di Santa Croce Don Pietro IV Celestri, figlio di Giovanni Battista II Celestri, fondatore di Santa Croce Camerina, tra il mese di aprile 1600 ed il dicembre 1601 fu armata nel mese di giugno 1602 con un cannone fatto venire da Licata, inizialmente denominata \"torre di Santa Croce\" negli atti di inizio 600. Fu eretta su un promontorio che si trova a met\u00e0 strada tra la torre Scalambri (ad est) e la torre Vigliena (ad ovest), costruite nello stesso periodo e con le quali \u00e8 in contatto visivo; a ci\u00f2 si deve la denominazione di torre \"di mezzo\". Le torri facevano parte di un unico sistema di difesa costiero contro attacchi barbareschi.\nLa torre era armata con due cannoni ed il suo terrazzo attrezzato con una campana in bronzo, utilizzata come avviso sonoro di sbarchi nemici. Il primo comandante della torre fu il maltese Juliano Martinez. Negli anni 1613/1614 la torre fu dotata di un bastione a mare, costruito da capimastri sciclitani appartenenti alla famiglia Bissi. Tale opera fu necessaria poich\u00e9 la torre era stata costruita troppo vicina alla linea di costa e quindi sottoposta all'erosione dei marosi.\nTra gli svariati attacchi barbareschi che la torre dovette fronteggiare, quello maggiormente degno di nota si verific\u00f2 nella primavera del 1750, quando otto sciabecchi provenienti da Biserta (Tunisia) presero terra nella vicina spiaggia di San Nicola."}
{"id": "2375956", "revid": "30610", "url": "https://it.wikipedia.org/wiki?curid=2375956", "title": "12 ore di Sebring", "text": ""}
{"id": "2375960", "revid": "729019", "url": "https://it.wikipedia.org/wiki?curid=2375960", "title": "San Francisco (Quezon)", "text": "San Francisco \u00e8 una municipalit\u00e0 di Terza classe delle Filippine, situata nella Provincia di Quezon, nella regione di CALABARZON.\nSan Francisco \u00e8 formata da 16 baranggay:"}
{"id": "2375971", "revid": "1123126", "url": "https://it.wikipedia.org/wiki?curid=2375971", "title": "San Narciso", "text": ""}
{"id": "2375974", "revid": "161273", "url": "https://it.wikipedia.org/wiki?curid=2375974", "title": "Carbonadio", "text": ""}
{"id": "2375975", "revid": "767487", "url": "https://it.wikipedia.org/wiki?curid=2375975", "title": "San Narciso (Quezon)", "text": "San Narciso \u00e8 una municipalit\u00e0 di Terza classe delle Filippine, situata nella Provincia di Quezon, nella regione di CALABARZON.\nSan Narciso \u00e8 formata da 24 baranggay:"}
{"id": "2375976", "revid": "301422", "url": "https://it.wikipedia.org/wiki?curid=2375976", "title": "Wicked! (serie televisiva)", "text": ""}
{"id": "2375982", "revid": "1573940", "url": "https://it.wikipedia.org/wiki?curid=2375982", "title": "Westendtower", "text": "La Westendtower (\"anche Westendstra\u00dfe 1 o Kronenhochhaus\") \u00e8 un grattacielo situato a Francoforte sul Meno in Germania, e fino al 1993 era la costruzione una pi\u00f9 alta d'Europa. Oggi \u00e8 stata superata dalla Commerzbank Tower e dalla Torre della Fiera, anch'esse a Francoforte, e da altri grattacieli russi. \nCon un'altezza di 208\u00a0m, 53 piani e 80.000 metri quadrati di spazio per uffici, ospita il Centro direzionale della DZ Bank. \u00c8 stata progettata da Kohn Pedersen Fox."}
{"id": "2375983", "revid": "767487", "url": "https://it.wikipedia.org/wiki?curid=2375983", "title": "Sariaya", "text": "Sariaya \u00e8 una municipalit\u00e0 di Prima classe delle Filippine, situata nella Provincia di Quezon, nella regione di CALABARZON.\nSariaya \u00e8 formata da 43 baranggay:"}
{"id": "2375985", "revid": "599013", "url": "https://it.wikipedia.org/wiki?curid=2375985", "title": "Felipe Trevizan Martins", "text": "Carriera.\nClub.\nFelipe ha iniziato a giocare nelle giovanili del Coritiba e nel 2007 venne promosso in prima squadra; nel 2008 \u00e8 diventato titolare durante il campionato nazionale. Nel 2009 \u00e8 passato allo Standard Liegi.\nStatistiche.\nPresenze e reti nei club.\n\"Statistiche aggiornate all'12 aprile 2016.\""}
{"id": "2375986", "revid": "838137", "url": "https://it.wikipedia.org/wiki?curid=2375986", "title": "Pallavolo femminile ai XV Giochi del Mediterraneo", "text": "Il IX campionato di pallavolo femminile ai Giochi del Mediterraneo si \u00e8 svolto dal 24 giugno al 3 luglio 2005 ad Almer\u00eda, in Spagna, durante i XV Giochi del Mediterraneo. Al torneo hanno parteciperanno 7 squadre nazionali di stati che si affacciano sul Mar Mediterraneo e la vittoria finale \u00e8 andata per la prima volta alla Turchia.\nPodio.\nCampione.\nTurchia(Primo titolo)\nSecondo posto.\nGrecia\nTerzo posto.\nItalia"}
{"id": "2375990", "revid": "726373", "url": "https://it.wikipedia.org/wiki?curid=2375990", "title": "Forsaken (videogioco)", "text": "Forsaken \u00e8 uno sparatutto in prima persona sviluppato da Probe Entertainment e pubblicato da Acclaim nel 1998.\nDisponibile dapprima solo per Microsoft Windows e PlayStation, Iguana UK ne realizz\u00f2 una versione per Nintendo 64.\nStoria.\nIl gioco venne sviluppato tra il 1996 ed il 1998, poich\u00e9 la societ\u00e0 si fuse con la controllante Acclaim.\nAll'inizio avrebbe dovuto chiamarsi \"Project X\", modificato successivamente in \"Condemned\" quando vennero aggiunti gli elementi della storia che avrebbero potuto portare ad un potenziale conflitto.\nTrama.\nIn un lontano futuro, il progresso della scienza ha superato la capacit\u00e0 dell'umanit\u00e0 di tenerla sotto controllo. Durante un esperimento subatomico, un incidente provoca una reazione di fusione incontrollabile, distruggendo la superficie della Terra.\nUn anno dopo, la Terra \u00e8 stata classificata come \"condannata\" dalla teocrazia al governo, sancendo di fatto la legalit\u00e0 della fuga dal pianeta. Sul pianeta giunsero cos\u00ec mercenari provenienti da ogni parte del sistema solare per saccheggiare ci\u00f2 che rimase della Terra, scontrandosi non solo tra di loro, ma anche coi robot che il governo lasci\u00f2 a guardia del pianeta.\nModalit\u00e0 di gioco.\n\"Forsaken\" possiede uno stile di gioco simile a quello di \"Descent\", ovvero il giocatore possiede una libert\u00e0 di movimento a 360\u00b0. Esiste una modalit\u00e0 giocatore singolo, dotata di livelli a difficolt\u00e0 crescente, e sei multiplayer, dove fino ad un massimo di 12 persone si possono sfidare in deathmatch, cattura la bandiera e altre varianti a squadre.\nGioco singolo.\nLa storia si articola in 15 livelli - che a a volte devono essere completati entro un limite di tempo - e di tanto in tanto sar\u00e0 necessario scontrarsi con un \"boss\" alla fine. Gli obiettivi per completare una missione sono generalmente quelli di distruggere i nemici all'interno di un livello; alcuni di questi sono installazioni statiche (torrette di lancio missili), altri mobili (droni, altri mercenari). Inoltre in ogni livello vi \u00e8 un cristallo nascosto, e una volta che tutti sono raccolti viene sbloccato un livello segreto.\nLa modalit\u00e0 single-player dispone di quattro livelli di difficolt\u00e0: \"facile\", \"normale\", \"difficile\" e \"caos totale\". La differenza \u00e8 che per ognuno di essi si incontrano nemici progressivamente pi\u00f9 forti e si avranno meno munizioni a disposizione. Data l'elevata difficolt\u00e0 della modalit\u00e0 \"caos totale\", Acclaim pubblic\u00f2 una patch 1.00 per ridurre la difficolt\u00e0 del gioco.\nMultiplayer.\nCi sono sei diverse modalit\u00e0 multiplayer: \"free for all\", \"Team Game\", \"Capture The Flag\", \"Flag Chase\", \"Bounty Hunt\", e \"Team Bounty Hunt\", ognuna delle quali presenta varie opzioni.\nProject X.\n\"Project X\" \u00e8 una versione multipiattaforma ed open source del gioco, disponibile come freeware e realizzata dai fan, creata a partire da un fork della patch finale, che corregge diversi bugs presenti nel gioco originale."}
{"id": "2375991", "revid": "767487", "url": "https://it.wikipedia.org/wiki?curid=2375991", "title": "Rodrigo Mancha", "text": "Caratteristiche tecniche.\nGiocava come centrocampista difensivo.\nCarriera.\nClub.\nHa debuttato nel Coritiba nel 2007, diventando un titolare del centrocampo del club, vincendo anche il campionato Paranaense 2008."}
{"id": "2375992", "revid": "124123", "url": "https://it.wikipedia.org/wiki?curid=2375992", "title": "Yutaka Sado", "text": "Biografia.\nMentre frequentava ancora il conservatorio, Yutaka Sado entr\u00f2 nella \"Kansai Nikikai\", una scuola di opera giapponese, dove ebbe l'opportunit\u00e0 di lavorare con la New Japan Philharmonic e la Kyoto Symphony Orchestra, apprendendo il repertorio operistico. Nel 1987, si rec\u00f2 negli Stati Uniti per partecipare al \"Tanglewood Music Festival\", dove studi\u00f2 con Seiji Ozawa. Vinse poi il \"Davidoff Special Prize\" in un concorso a Schleswig-Holstein in Germania. Ritorn\u00f2 quindi in Giappone come assistente di Ozawa e fece il suo debutto alla guida della \"New Japan Philharmonic\" a Tokyo con una serie di sinfonie di Haydn. Studi\u00f2 poi con Charles Dutoit, Gennady Rozhdestvensky e Leonard Bernstein, con il quale fece una tourn\u00e9e in Unione Sovietica ed in Germania.\nSado vinse il primo premio e divenne il primo vincitore di nazionalit\u00e0 giapponese a conquistare l\"'International de Jeunes Chefs d'Orchestre\" a Besan\u00e7on in Francia nel 1989. Nel 1990, partecip\u00f2 al \"Pacific Music Festival\" a Sapporo in Giappone, con Christoph Eschenbach e Michael Tilson Thomas.\nNell'ottobre 1993, divenne direttore principale dell'Orchestre Lamoureux e due anni dopo, nel 1995, vinse la prima edizione della \"Leonard Bernstein Jerusalem International Music Competition\".\nNel 2010 debutta nella direzione di Peter Grimes (Britten) con Neil Shicoff e nella direzione d'opera in Italia al Teatro Regio di Torino dove nel 2012 dirige Carmen (opera) con Anita Rachvelishvili e nel 2015 Le nozze di Figaro con Carmela Remigio e Matteo Peirone."}
{"id": "2375993", "revid": "729019", "url": "https://it.wikipedia.org/wiki?curid=2375993", "title": "Tagkawayan", "text": "Tagkawayan \u00e8 una municipalit\u00e0 di Seconda classe delle Filippine, situata nella Provincia di Quezon, nella regione di CALABARZON.\nTagkawayan \u00e8 formata da 45 baranggay:"}
{"id": "2375997", "revid": "1762097", "url": "https://it.wikipedia.org/wiki?curid=2375997", "title": "Buddha", "text": "Un buddha (in italiano anche budda) \u00e8, secondo il Buddhismo, un essere che ha raggiunto il massimo grado dell'illuminazione (\"bodhi\").\nEtimologia.\nIn sanscrito e p\u0101li \"Buddha\" (\u092c\u0941\u0926\u094d\u0927); cinese \"Fotuo\" (), abbreviato \"F\u00f3\" (); giapponese abbreviato ; coreano \"Bulta\" (\ubd88\ud0c0) abbreviato \"Bul\" (\ubd88); vietnamita \"Ph\u1eadt-\u0111\u00e0\" abbreviato \"Ph\u1eadt\" - tibetano \"Sangs-rgyas\". Buddha \u00e8 il participio passato del sanscrito \"budh\", prendere conoscenza, svegliarsi. Buddha significa quindi \"risvegliato\", con riferimento al passaggio della coscienza dalla condizione di sonno (\u1f55\u03c0\u03bd\u03bf\u03c2, h\u00fdpnos) alla condizione di piena realizzazione.\nIl Buddha secondo le scuole del Buddhismo dei Nik\u0101ya e secondo il Buddhismo Therav\u0101da.\nUn buddha, secondo le scuole che non accolgono le dottrine Mah\u0101y\u0101na e i relativi \"sutra\" ovvero che ritengono canonici solo gli insegnamenti contenuti negli \"\u0100gama-Nik\u0101ya\", negli \"Abhidharma\" e nei \"Vinaya\", \u00e8 un essere che dopo aver trascorso diverse vite come bodhisattva si \u00e8 progressivamente liberato dagli attaccamenti e dal \"sa\u1e43s\u0101ra\", conseguendo la liberazione nel corso della sua ultima vita, ed \u00e8 entrato nel \"nirv\u0101\u1e47a\". Nonostante la liberazione dal \"sa\u1e43s\u0101ra\", egli \u00e8 soggetto alla malattia, alla vecchiaia e alla morte. Il corpo fisico di un buddha \u00e8 contraddistinto dai Trentadue segni maggiori (o \"Trentadue caratteristiche della perfezione\", sanscrito \"Dv\u0101trim\u0101\u015badvaralak\u1e63a\u1e47a\") che tuttavia sono visibili solo a chi ha purificato in modo sufficiente il proprio \"karma\".\nQuando un buddha muore (entra nel \"parinirv\u0101\u1e47a\"), non \u00e8 pi\u00f9 individuabile nel mondo, ma lascia delle reliquie del suo corpo (\"\u015bar\u012bra\"), che divengono oggetto di venerazione in particolar modo per i praticanti laici (\"up\u0101saka\"), i quali, per mezzo di questa pratica di venerazione, acquisiscono dei meriti per le rinascite future. Ma ci\u00f2 che rimane di un buddha dopo il suo \"parinirv\u0101\u1e47a\" \u00e8 soprattutto il corpo del suo insegnamento (\"dharmak\u0101ya\"), contenuto nelle dottrine che ha tramandato e nelle raccolte dei suoi sermoni (\"\u0100gama-Nik\u0101ya\"). Non tutti i buddha espongono necessariamente le stesse identiche dottrine. Queste scuole, oltre che riconoscere il buddha storico (Gautama Buddha), accettano la passata esistenza di buddha precedenti (vedi pi\u00f9 avanti) e di un buddha futuro, Maitreya.\nIl Buddha secondo le scuole del Buddhismo Mah\u0101y\u0101na.\nNegli insegnamenti mah\u0101y\u0101na il buddha storico (Gautama Buddha, qui spesso denominato come Buddha \u015a\u0101kyamuni) si \u00e8 manifestato sulla nostra terra con il suo \"Corpo di apparizione\" (\"nirm\u0101\u1e47ak\u0101ya\"); quindi, secondo queste dottrine, il Buddha \u015a\u0101kyamuni era gi\u00e0 \"illuminato\" prima ancora di manifestarsi come tale. Il Buddha \u015a\u0101kyamuni, come qualsiasi altro buddha, ha completato il cammino lungo le dieci terre (\"bh\u016bmi\") dei bodhisattva ottenendo il corpo assoluto (\"dharmak\u0101ya\") e, per il bene degli esseri senzienti, ha acquisito anche i \"corpi della forma\" (\"r\u016bpak\u0101ya\") che consistono del \"sa\u1e43bhogak\u0101ya\" (\"Corpo della fruizione\", dotato dei Trentadue segni maggiori di un Buddha, percepito tuttavia solo dai bodhisattva che hanno raggiunto le ultime tre terre) e il \"nirm\u0101\u1e47ak\u0101ya\" (Corpo di apparizione) percepito invece da tutti esseri senzienti. I buddha appaiono quindi con il \"nirm\u0101\u1e47ak\u0101ya\" che \u00e8 un corpo di sola apparenza con cui si manifestano nei mondi dimostrando la loro illuminazione e insegnando il Dharma. Questo insegnamento si compone di \"Tre giri della Ruota del Dharma\" (\"tridharmacakra\"):\nGli insegnamenti del secondo e del terzo giro della Ruota del Dharma sono riservati ai soli bodhisattva, ovvero a coloro che sono in grado di comprenderne le rispettive dottrine profonde.\nLa figura del Buddha, ivi compreso quello storico, va per il Mah\u0101y\u0101na oltre la sua presenza spazio-temporale di questo mondo. Per questa ragione il Mah\u0101y\u0101na e il suo successivo sviluppo, il Buddhismo Vajray\u0101na, hanno elaborato un complesso pantheon di Buddha cosmici (vedi pi\u00f9 avanti). Tuttavia Paul Williams nota come negli stessi insegnamenti Mah\u0101y\u0101na tutti questi buddha sono vuoti di esistenza intrinseca a tal punto che, citando il \"Ratnak\u016b\u1e6das\u016btra\", per evitare che alcuni bodhisattva fossero prigionieri delle credenze sulla esistenza intrinseca dei Buddha, il bodhisattva della saggezza Ma\u00f1ju\u015br\u012b cerc\u00f2 di uccidere lo stesso Buddha \u015a\u0101kyamuni con la sua spada affilata.\nBuddha precedenti.\nNella tradizione del Buddhismo dei Nik\u0101ya e nel Buddhismo Therav\u0101da, ma anche nel Buddhismo Mah\u0101y\u0101na e Vajray\u0101na, si riconoscono sei Buddha del passato che avrebbero preceduto Gautama Buddha. Essi sono considerati tutti buddha umani (\"m\u0101nu\u1e63ibuddha\").\nQuesti sei, pi\u00f9 il Buddha storico (denominato Gautama Buddha o anche Buddha \u015a\u0101kyamuni) sono noti tradizionalmente come i Sette Buddha del passato (sanscrito: \"sapta-tath\u0101gata\"; \u904e\u53bb\u4e03\u4f5b cinese: \"gu\u014dq\u00f9 q\u012bf\u00f3\"; giapponese: \"kako shichibutsu\"; coreano: \"kwag\u014f ch'ilbul\") e raffigurati collettivamente sia in ambito Mah\u0101y\u0101na che nella tradizione Therav\u0101da. Talora nell'iconografia del Buddhismo Vajray\u0101na sono invece portati a otto, includendo cos\u00ec Maitreya e spostando la devozione dal passato a una dimensione atemporale.\nA questa lista di sei buddha antecedenti, una tradizione posteriore ne fa precedere ulteriori 18, tutti buddha umani.\nNatura del Buddha.\nLa natura di un Buddha \u00e8 stata oggetto di numerose dottrine nelle varie scuole, anche riguardo alla figura del Buddha storico.\nNatura umana.\nSecondo il buddhismo Therav\u0101da, oltre che nelle pi\u00f9 antiche interpretazioni, la natura di un Buddha \u00e8 identica a quella di tutti gli altri esseri senzienti; il corpo del Buddha Gautama era mutevole e instabile come quello di ogni essere umano, ma egli aveva realizzato e reso manifesta la natura immutabile e perfettamente pura e priva di oscurazioni della sua Mente come \"dhammak\u0101ya\", che \u00e8 invece senza limiti e senza tempo, e il suo insegnamento \u00e8 quindi definitivo.\nNatura permanente (Buddha eterno).\nNel Buddhismo Mah\u0101y\u0101na il Buddha, nel suo \"k\u0101ya\" di Saggezza Suprema (sanscrito: \"dharmak\u0101ya\"), \u00e8 al di l\u00e0 dell'espressione concettuale ed \u00e8 la Natura Ultima o Fondamentale della propria mente nonostante le varie oscurazioni che coprono questa natura e ha la caratteristica della permanenza; nel \"Sutra del Loto\" viene sostenuto che il Gautama abbia ottenuto l'Illuminazione innumerevoli \"kalpa\" prima e che la sua vita sia senza fine (Natura Permanente e non-composta); questo \u00e8 un punto fondamentale della dottrina Mah\u0101y\u0101na e nel \"Tath\u0101gatagarbhas\u016btra\" si dice che non comprendere questo concetto sia un grave ostacolo all'ottenimento della \"bodhi\".\nNatura-di-Buddha.\nIn molte scuole di derivazione Mah\u0101y\u0101na ogni essere senziente (sanscrito: \"sattva\") \u00e8 permeato dalla Natura di Buddha (sanscrito: \"tath\u0101gatagarbha\" o \"sugatagarbha\" o \"buddhagarbha\"), una potenzialit\u00e0 innata e permanente che pu\u00f2 manifestarsi nella realizzazione della Buddhit\u00e0, cio\u00e8 si diventa un Buddha come conseguenza delle condizioni necessarie e favorevoli.\nOgni essere senziente, quindi, \u00e8 dotato naturalmente della Natura di Buddha e su tale base potrebbe effettivamente diventare un Buddha sotto la Guida di un buddha o di un \"guru\" qualificato, ma questo non \u00e8 dato per scontato in quanto, se uno non prende Rifugio nei Tre Gioielli (Buddha, Dharma e Sa\u1e43gha) e se non pratica appropriatamente, non avr\u00e0 occasione di diventarlo n\u00e9 di liberarsi dal \"Sa\u1e43s\u0101ra\".\nI dieci poteri di un Buddha.\nTutte le scuole buddhiste attribuiscono ai buddha, oltre che i Trentadue segni maggiori, anche dieci poteri denominati:\nQuesti dieci poteri consisterebbero in:"}
{"id": "2375998", "revid": "161273", "url": "https://it.wikipedia.org/wiki?curid=2375998", "title": "Monaco (Principato)", "text": ""}
{"id": "2376003", "revid": "767487", "url": "https://it.wikipedia.org/wiki?curid=2376003", "title": "Douglas Silva", "text": "Caratteristiche tecniche.\nGioca come centrocampista offensivo e seconda punta.\nCarriera.\nClub.\nNel 2002 debutt\u00f2 con la maglia del Gr\u00eamio a 19 anni, giocando contro il Botafogo; nel 2005 lasci\u00f2 la squadra di Porto Alegre per trasferirsi prima al S\u00e3o Jos\u00e9; nel 2007 \u00e8 passato al Coritiba."}
{"id": "2376006", "revid": "767487", "url": "https://it.wikipedia.org/wiki?curid=2376006", "title": "Tiaong", "text": "Tiaong \u00e8 una municipalit\u00e0 di Prima classe delle Filippine, situata nella Provincia di Quezon, nella regione di Calabarzon.\nTiaong \u00e8 formata da 31 baranggay:"}
{"id": "2376007", "revid": "24037205", "url": "https://it.wikipedia.org/wiki?curid=2376007", "title": "Progetto per un'etica mondiale", "text": ""}
{"id": "2376008", "revid": "486946", "url": "https://it.wikipedia.org/wiki?curid=2376008", "title": "Macedonia (Repubblica)", "text": ""}
{"id": "2376011", "revid": "767487", "url": "https://it.wikipedia.org/wiki?curid=2376011", "title": "Carlinhos Para\u00edba", "text": "Caratteristiche tecniche.\nGioca come centrocampista offensivo e seconda punta.\nCarriera.\nClub.\nDopo aver iniziato nel Nacional-PB, nel 2007 pass\u00f2 al Santa Cruz, appena retrocesso in S\u00e9rie B.\nSuccessivamente ha giocato con S\u00e3o Paulo e la giapponese Omiya Ardija."}
{"id": "2376014", "revid": "767487", "url": "https://it.wikipedia.org/wiki?curid=2376014", "title": "Unisan", "text": "Unisan \u00e8 una municipalit\u00e0 di Quarta classe delle Filippine, situata nella Provincia di Quezon, nella regione di CALABARZON.\nUnisan \u00e8 formata da 36 baranggay:"}
{"id": "2376015", "revid": "125445743", "url": "https://it.wikipedia.org/wiki?curid=2376015", "title": "Marlos", "text": "Caratteristiche tecniche.\nGioca prevalentemente come ala destra, mancino forte fisicamente, in grado di giocare anche con il piede opposto, molto bravo tecnicamente, veloce, abilissimo nel creare superiorit\u00e0 numerica con i dribbling e nel realizzare assist. \u00c8 un abile battitore di calci di rigore, nonch\u00e9 anche bravo con i calci di punizione.\nCarriera.\nClub.\nHa giocato inizialmente per il , debuttando nel 2006 a 18 anni; durante il Campeonato Brasileiro S\u00e9rie A 2008 ha giocato 34 partite segnando 3 reti.\nNel giugno 2009 \u00e8 passato al .\nMetalist Charkiv.\nIl 20 gennaio 2012 \u00e8 passato al per 4 milioni di euro.\nGlobalmente ha giocato in tutte le competizioni 75 partite andando a segno 13 volte.\nShakhtar Donetsk.\nIl 4 luglio 2014 \u00e8 passato allo per 8 milioni di euro, firmando un contratto quinquennale.\nAlla fine della prima stagione, gioca 21 partite segnando 4 goal in Prem\"jer-liha.\nNazionale.\nIl 30 settembre 2017 pochi giorni dopo aver ricevuto il passaporto ucraino viene convocato dal CT Andrij Shevchenko per la nazionale ucraina. \nIl 6 ottobre 2017 fa il suo esordio nella partita valida per le qualificazioni al mondiale del 2018 contro la nazionale del Kosovo.\nViene convocato dal CT Andrij \u0160ev\u010denko per gli Europei 2020, dove gioca due match.\nIl 19 agosto 2021, annuncia il ritiro dalla nazionale.\nStatistiche.\nPresenze e reti nei club.\n\"Statistiche aggiornate al 21 giugno 2021.\""}
{"id": "2376016", "revid": "1573940", "url": "https://it.wikipedia.org/wiki?curid=2376016", "title": "New Japan Philharmonic", "text": "La \u00e8 un'orchestra sinfonica con sede a Tokyo. Venne fondata nel 1972 con Seiji Ozawa come direttore onorario. La sala in cui generalmente tiene i propri concerti \u00e8 la \"Sumida Triphony Hall\". Dal 2003, ha come direttore principale Christian Arming.\nSpecializzata nella registrazione di musiche per videogame, ha registrato canzoni per \"Super Smash Bros. Melee\", arrangiamenti orchestrali per le colonne sonore di \"Smashing...Live!\", Resident Evil, \"Resident Evil Orchestra\", arrangiamenti orchestrali di Kaoru Wada per \"Kingdom Hearts Original Soundtrack\", la musica di Go Shiina da \"Tales of Legendia\", e \"Final Fantasy\"'.\nL'orchestra \u00e8 anche nota per la produzione di colonne sonore ed in particolare per \"La citt\u00e0 incantata\" e \"Il castello errante di Howl\", entrambe composte, arrangiate e dirette da Joe Hisaishi; e diversi pezzi per \"Neon Genesis Evangelion\", composti, arrangiati e diretti da Shir\u014d Sagisu. L'orchestra ha anche registrato la colonna sonora del film di animazione in lingua inglese \"The Brave Little Toaster\" composta da David Newman."}
{"id": "2376017", "revid": "24037428", "url": "https://it.wikipedia.org/wiki?curid=2376017", "title": "Weltethos", "text": ""}
{"id": "2376023", "revid": "1543377", "url": "https://it.wikipedia.org/wiki?curid=2376023", "title": "Ceramica Flaminia", "text": "La Ceramica Flaminia (codice UCI: FLM) \u00e8 stata una squadra ciclistica maschile di ciclismo su strada italiana con licenza irlandese. Aveva licenza da Professional Continental Team, che le consentiva di partecipare alle gare dei Circuiti continentali UCI. Al termine della stagione 2010 si \u00e8 fusa con la De Rosa-Stac Plastic, formando la nuova De Rosa-Ceramica Flaminia.\nLo sponsor principale, \"Ceramica Flaminia\", era una azienda di prodotti idrosanitari di Civita Castellana; la gestione sportiva aveva sede invece in Irlanda.\nDal 2010 utilizzava biciclette firmate Bianchi, dopo aver usato bici Orbea fino al 2009 e Daccordi fino al 2007.\nCronistoria.\nClassifiche UCI.\nFino al 1998, le squadre ciclistiche erano classificate dall'UCI in un'unica divisione. Nel 1999 la classifica a squadre venne divisa in prima, seconda e terza categoria (\"GSI\", \"GSII\" e \"GSIII\"), mentre i corridori rimasero in classifica unica. Nel 2005 fu introdotto l'UCI ProTour e, parallelamente, i Circuiti continentali UCI; dal 2009 le gare del circuito ProTour sono state integrate nel Calendario mondiale UCI, poi divenuto UCI World Tour."}
{"id": "2376027", "revid": "1305772", "url": "https://it.wikipedia.org/wiki?curid=2376027", "title": "Future Wars", "text": "Future Wars, noto con i sottotitoli \"Time Travellers\" (Europa) o \"Adventures In Time\" (America), \u00e8 una avventura grafica sviluppata e prodotta da Delphine Software International nel 1989. Nelle versioni originali per Amiga e Atari ST, la parte grafica \u00e8 stata curata da \u00c9ric Chahi, mentre il design e la programmazione sono di Paul Cuisset.\nModalit\u00e0 di gioco.\n\"Future Wars\" \u00e8 dotato di una interfaccia punta-e-clicca: con il tasto sinistro ci si pu\u00f2 muovere, mentre con il destro si possono selezionare diverse azioni (usa, esamina, accendi, raccogli e per aprire l'inventario), e sfrutta il motore grafico \"Cinematique\", realizzato per questo titolo e in seguito usato in versione aggiornata in \"Cruise for a corpse\"."}
{"id": "2376028", "revid": "125325144", "url": "https://it.wikipedia.org/wiki?curid=2376028", "title": "Maurizia Paradiso", "text": "Biografia.\nMaurizia Paradiso nasce a Milano, nel quartiere Niguarda, il 25 giugno 1955. La madre, Bruna Oliva, era una prostituta diciottenne che al momento della nascita era sposata con Luigi Paradiso, venditore ortofrutticolo del capoluogo lombardo; tuttavia non vi sono certezze su chi sia il vero padre. Maurizia, nella sua autobiografia dal titolo \"I travestiti vanno in Paradiso\", ha raccontato di avere avuto un'infanzia molto difficile, trascorsa accanto alla madre che si prostituiva.\nA sei anni inizia il suo calvario nel primo di una serie di collegi, nei quali subir\u00e0 violenze psicologiche, fisiche e sessuali, da parte di compagni e insegnanti. La madre arriva addirittura a chiederle di sparare a una rivale di strada, meglio nota come \"la Tigre\". Con l'adolescenza e la presa di coscienza della sua transessualit\u00e0, Maurizia inizia a esibirsi \"en travesti\" nei locali milanesi con lo pseudonimo di \"Laura Kelly\" e in quel periodo comincia la cura a base di ormoni come parte di un percorso di transizione; a ventitr\u00e9 anni si \u00e8 sottoposta a un intervento per l'aumento del seno, al quale sono seguite altre operazioni, fino ad arrivare al definitivo cambiamento di sesso e di nome il 31 ottobre 1978.\nIl successo negli anni ottanta e novanta.\nDurante gli anni ottanta Maurizia Paradiso si \u00e8 fatta strada nel mondo dello spettacolo grazie anche al suo acume e alla sua ironia. La sua prima esperienza cinematografica \u00e8 il film \"Romance\" del 1986 al fianco di Walter Chiari e Luca Barbareschi, ma a renderla celebre sono le televendite erotiche di Rete A (dove lancia il suo celebre slogan \"Amici de las noches!\") e le trasmissioni \"Colpo grosso\", in cui subentra a Umberto Smaila nel 1991, \"Vizi privati, pubbliche visioni\" (1993-1994) e anche la conduzione di un Festival di Sanscemo nel 1994. Nel 1993 esordisce inoltre come attrice pornografica nel film \"Il segreto di Maurizia\", diretto da Frank Simon e prodotto da Riccardo Schicchi. Negli anni successivi, pur continuando a lavorare nel campo delle televendite, a condurre alcune trasmissioni su emittenti locali, a partecipare a pellicole pornografiche e al MiSex, il clamore e la curiosit\u00e0 legate al personaggio di Maurizia Paradiso andarono affievolendosi.\nMaurizia \u00e8 stata per anni volto e voce della famosa catena di Sex Shop italiana Magic America.\nGli anni duemila e la malattia.\nNel 2007 Maurizia Paradiso ha pubblicato il suo primo libro, un'autobiografia intitolata \"I travestiti vanno in Paradiso\". Durante la primavera del 2009 prende parte come ospite fisso al programma di Italia 1 \"Chiambretti Night\" all'interno del segmento \"Moana's Story\", in cui viene ripercorsa la storia della sua amica e collega Moana Pozzi; durante una delle puntate ha suscitato clamore uno svenimento avuto dalla Paradiso in seguito a una confessione di Antonio Di Cesco, marito della Pozzi. Nello stesso anno partecipa per l'ultima volta alle riprese di un film pornografico, \"I segreti di Moana\", ultimo lavoro del regista Riccardo Schicchi, e pubblica due singoli dance intitolati \"Mi piace grosso\" e \"Tira\".\nIl 3 febbraio 2013 avrebbe tentato di sottrarre l'incasso della prima edizione del Sex Festival (prima MiSex) di Milano, rivendicando il diritto a prendersi i soldi in quanto \"direttrice artistica del festival\". Fermata dallo staff del festival, \u00e8 stata poi condotta in caserma dai carabinieri per accertamenti e infine denunciata per rapina impropria dall'organizzatore dell'evento. Verr\u00e0 poi assolta con formula piena nel 2017 in quanto il fatto non sussiste. Sempre nel 2013 comincia a lavorare presso l'emittente padovana La9, dove conduce i programmi \"Calcio in topless\", rinnovato per pi\u00f9 edizioni, e \"Sanremo rovinati\", reportage dal Festival di Sanremo 2014. Nel 2014 Maurizia torna a esibirsi in show live nei locali milanesi con concerti dal titolo \"Maurizia canta Patty\", un omaggio a Patty Pravo che ripercorre anche la carriera di Maurizia.\nNel febbraio del 2015 Maurizia annuncia di essere malata di leucemia, ricoverandosi presso l'Ospedale San Gerardo di Monza. Ha spiegato di aver scoperto la patologia dopo essersi ripetutamente sentita male durante le registrazioni del programma \"Calcio in topless\". Il 24 maggio il programma di Italia 1 \"Le Iene\" le dedica un servizio, in cui Maurizia dalla sua camera d'ospedale racconta al pubblico nei dettagli la malattia che l'ha colpita. Dopo otto mesi di cure, il 26 settembre ritorna sulle scene ospite del Gay Village di Roma dove, intervistata da Vladimir Luxuria, annuncia di essere guarita e pronta a tornare in televisione con una nuova versione della sua storica trasmissione \"Vizi privati\", in onda dal 5 ottobre per due stagioni su Retebrescia. Nel febbraio del 2016 \u00e8 nuovamente intervistata da \"Le Iene\" ed \u00e8 ospite del programma \"Domenica Live\", condotto da Barbara D'Urso, per denunciare un ingente furto di denaro da lei subito mentre era sotto cure in ospedale."}
{"id": "2376029", "revid": "666668", "url": "https://it.wikipedia.org/wiki?curid=2376029", "title": "Mini-Futbol'nyj Klub Tulpar", "text": "Il Mini-Futbol'nyj Klub Tulpar (in russo \u041c\u0438\u043d\u0438-\u0444\u0443\u0442\u0431\u043e\u043b\u044c\u043d\u044b\u0439 \u043a\u043b\u0443\u0431 \u0422\u0443\u043b\u043f\u0430\u0440 \u0422\u0443\u043b\u043f\u0430\u0440), noto semplicemente come Tulpar, \u00e8 una societ\u00e0 kazaka di calcio a 5 con sede a Qara\u01e7andy.\nStoria.\nIl M.F.K. Tulpar \u00e8 una sezione dell'omonimo centro sportivo di Qara\u01e7andy e pu\u00f2 vantare una grande tradizione nel calcio a 5. Grazie a un settore giovanile di ottimo livello, il Tulpar \u00e8 stato uno dei principali serbatoi della Nazionale Under-21 di calcio a 5 del Kazakistan. Nel palmar\u00e8s del Tulpar compaiano tre Coppe nazionali, mentre in campionato il club non \u00e8 mai riuscito a infrangere l'egemonia dei rivali del Kairat."}
{"id": "2376032", "revid": "339392", "url": "https://it.wikipedia.org/wiki?curid=2376032", "title": "Tulpar-Ikar Qaraghandy", "text": ""}
{"id": "2376036", "revid": "124982667", "url": "https://it.wikipedia.org/wiki?curid=2376036", "title": "Video Calabria", "text": "Video Calabria \u00e8 una rete televisiva privata italiana a diffusione regionale con sede a Crotone, fondata alla fine degli anni settanta da Elio Riga.\nLa rete ricopre l'intero territorio calabrese e la provincia di Messina. Dal 13 giugno 2019 al 6 marzo 2021 ha trasmesso in tutta la Sicilia al canale 601 nel mux Telecolor. \nLa sede principale \u00e8 a Crotone, in Piazza Pitagora. Dal novembre 2013 il canale ha iniziato a trasmettere in .\nProgrammi televisivi.\nProgrammi della rete.\nTelenovelas (non pi\u00f9 trasmesse)\nProgrammi a diffusione regionale e nazionale.\nDal 2011 il canale oltre a trasmettere i suoi programmi trasmette anche dei programmi che vengono trasmessi in tutta Italia attraverso emittenti locali.\nServizio pubblico (2011-2012).\nProgramma di approfondimento politico condotto da Michele Santoro.\nIl programma era trasmesso oltre a 8 Video Calabria su:\nIl programma era trasmesso in TV anche su Sky TG24 e Cielo dove sono state trasmesse anche 4 puntate speciali e in radio su Radio Capital e successivamente Radio Radicale e a differenza di tutti gli altri canali, Primocanale 24 (Liguria) era l'unica che dopo aver trasmesso la puntata ne trasmetteva la replica. Attualmente il programma \u00e8 trasmesso in TV su LA7 e in radio su Radio Radicale.\nRadionorba Battiti Live (2013).\nProgramma musicale estivo itinerante organizzato da Radionorba. L'evento \u00e8 trasmesso in diretta TV oltre a 8 Video Calabria su:\nL'evento \u00e8 trasmesso anche in diretta TV nazionale su TG Norba 24 e in diretta radio su Radionorba e a differenza di tutti gli altri canali, 8 Video Calabria \u00e8 l'unica che dopo aver trasmesso la diretta ne ritrasmette la replica.\nDal 2017 il programma \u00e8 trasmesso a diffusione nazionale anche su Italia 1.\nProgrammi a diffusione nazionale.\nInoltre il canale trasmette programmi che vengono trasmessi in tutta Italia:"}
{"id": "2376039", "revid": "767487", "url": "https://it.wikipedia.org/wiki?curid=2376039", "title": "Aglipay", "text": "Aglipay \u00e8 una municipalit\u00e0 di Quarta classe delle Filippine, situata nella Provincia di Quirino, nella regione della Valle di Cagayan.\nAglipay \u00e8 formata da 25 baranggay:"}
{"id": "2376040", "revid": "371061", "url": "https://it.wikipedia.org/wiki?curid=2376040", "title": "Mario Totaro", "text": "Biografia.\nDiplomato in pianoforte al Conservatorio Gioachino Rossini di Pesaro e in composizione al Conservatorio Giuseppe Verdi di Milano, si \u00e8 perfezionato con Carlo Zecchi al \"Mozarteum\" di Salisburgo e con Franco Scala, J\u00f6rg Demus, Bruno Canino, Alexander Lonquich, Gy\u00f6rgy S\u00e1ndor e altri, svolgendo attivit\u00e0 concertistica in Patria e all'estero e vincendo numerose competizioni pianistiche.\nCon il \"Trio Diaghilev\" (due pianoforti e percussione), ha proposto alcuni fra i pi\u00f9 importanti capolavori musicali del '900 nonch\u00e9 sue composizioni scritte appositamente per il gruppo in importanti stagioni concertistiche (Rossini Opera Festival, Istituzione Universitaria dei Concerti di Roma, Sagra Musicale Malatestiana di Rimini, Associazione Scarlatti di Napoli, stagioni sinfoniche della Filarmonica del Teatro comunale di Bologna, della Filarmonica A. Toscanini, dell'Orchestra sinfonica nazionale della RAI di Torino, Orchestra Haydn di Bolzano e altre).\nNel 1995 \u00e8 stato invitato a rappresentare l'Italia al Festival Internazionale \u201cEurop\u00e4ische Klaviertage\u201d di Iffeldorf, con un recital trasmesso in diretta dalla Radio Bavarese.\nLa sua attivit\u00e0 di compositore \u00e8 proceduta parallelamente, ottenendo riconoscimenti in Concorsi internazionali, esecuzioni radiofoniche RAI (\u201cRadiotre Suite\u201d, \u201cIl brivido della classica\u201d, \u201cPiazza Verdi\") e commissioni da parte di varie istituzioni artistiche (Rassegna Lirica Torelliana, Sagra Musicale Malatestiana, Feste Musicali di Bologna, Rossini Opera Festival, Accademia Pianistica Incontri col Maestro ecc.).\nInsegna presso il Conservatorio di Pesaro, dove ha diretto il \"Laboratorio di musica del '900 e contemporanea\".\nI suoi lavori sono editi da \"Preludio Music\" e \"Da Vinci Publishing\". Nel 2012 ha inaugurato un progetto che prevede l'incisione di tutte le sue opere per pianoforte solo e di musica da camera.\nIn un'intervista apparsa nel 2015 Mario Totaro ha precisato che la sua scrittura assume la grande tradizione musicale occidentale (sia come ispirazione diretta sia nella struttura) non per imitarla acriticamente bens\u00ec per \"farla propria\" a fini espressivi originali. Ha inoltre precisato che la sua ricerca consiste principalmente nel riuscire a far coesistere complessit\u00e0 concettuale e immediatezza d'ascolto, artigianato rigoroso e comunicativit\u00e0, rivendicando la sua equidistanza dal costruttivismo da una parte e dal cosiddetto neoromanticismo dall'altra. Scrive Giovanni Battista Boccardo su \"Musica\" (Novembre 2021): \"\"Totaro possiede una musicalit\u00e0 sorprendente, capace di meravigliare per l\u2019inventiva, l\u2019originalit\u00e0 e la spontaneit\u00e0. Ascoltando la sua musica si ha l\u2019impressione di percepire l\u2019inevitabilit\u00e0 di ci\u00f2 che accade, senza alcuna forzatura; la tecnica della scrittura, pur presente, \u00e8 digerita al punto da sparire ed evitare di frapporsi tra lo spartito e il pubblico, evitando cos\u00ec un problema irrisolto di tanta musica contemporanea\".\" Secondo il musicologo Gabriele Moroni \"\"nell'opera di Totaro esiste un chiaro iato fra strutture compositive, talora veramente complesse, e la musica che percepiamo: pur essendo talora simili i procedimenti adottati, i risultati sono profondamente diversi, beninteso non dal punto di vista qualitativo ma da quello puramente sonoro. Dal punto di vista del linguaggio Totaro non fa sperimentazione sul suono; nondimeno \u00e8 evidentissimo, nel suo modo di procedere, una costante volont\u00e0 di ricerca\".\" Pi\u00f9 in generale: il rapporto con le tecniche, gli stilemi, i materiali, le strutture formali della tradizione appare improntato a una scioltezza estrema e spregiudicata, con un atteggiamento spesso ludico, divertito e divertente che si rifiuta di considerare la storia della musica come una traiettoria retta che si muove solo in una direzione. Di qui la compresenza, anche all'interno dello stesso brano, di stilemi differenti (modalit\u00e0, tonalit\u00e0, atonalit\u00e0), gli scenari estrosi e parodistici di alcune pagine, l'interesse per l'esoterismo ma anche per la popular music; il tutto costantemente sorretto da autenticit\u00e0 poetica e da una sottile consapevolezza e coerenza strutturale.\nOpere principali.\nSOLO\nPIANOFORTE SOLO\nMUSICA DA CAMERA\nMUSICA SINFONICA / CORALE\nTEATRO MUSICALE\nTRASCRIZIONI"}
{"id": "2376042", "revid": "298229", "url": "https://it.wikipedia.org/wiki?curid=2376042", "title": "Circuito da Guia", "text": "Il circuito da Guia (originale in portoghese, in cinese \u6771\u671b\u6d0b\u8dd1\u9053 \"D\u014dng w\u00e0ng y\u00e1ng p\u01ceod\u00e0o\", in italiano circuito del monte Guia, sebbene tale traduzione sia usata rarissimamente) \u00e8 il circuito cittadino della citt\u00e0 di Macao (Cina) dove si tengono varie gare automobilistiche (dal 1954) e motociclistiche (dal 1967). A differenza della maggior parte dei circuiti moderni, il tracciato \u00e8 rimasto sempre invariato a partire dal 1958 (la quinta edizione dell'evento), tranne che per lo spostamento dei box e della linea del traguardo nella posizione attuale nel 1993, mentre in precedenza essa era posta a met\u00e0 tra la curva \"Reservoir\" e quella dell'\"Hotel Mandarin Oriental\". Sulla mappa del tracciato riportata a fianco essa \u00e8 situata in basso, mentre la zona collinare del Monte Guia \u00e8 in alto.\nStoria.\nNato nel 1954 come percorso per una caccia al tesoro per le vie della citt\u00e0, subito dopo la conclusione dell'evento ci si rese conto che il circuito era adatto ad ospitare competizioni automobilistiche amatoriali, che si disputarono a partire dall'ottobre dello stesso anno su un circuito di 3,9 miglia, dove la parte collinare era caratterizzata da un fondo stradale in gran parte malmesso. Durante la primavera e l'inizio dell'estate del 1955 il circuito sub\u00ec lavori importanti, che videro la chiusura al traffico di tutta la sezione collinare per la rimozione delle vecchio pav\u00e9 e la successiva asfaltatura della strada, mentre per l'edizione 1956 si realizz\u00f2 una struttura con dieci box e una tribuna sovrastante con 300 posti a sedere e nel 1958 fu impiegato per la prima volta il circuito da 6,2\u00a0km usato tuttora, ridotto di un centinaio di metri rispetto a quello precedente.\nNel 1960 il Gran Premio di Macao fu inserito per la prima volta nel calendario internazionale in qualit\u00e0 di \"gara nazionale aperta agli stranieri\" e pertanto fu soggetta alle regole internazionali della FIA relative alle vetture sport e turismo. La griglia di partenza della corsa era composta principalmente da dilettanti fino al 1966, quando il pilota belga Mauro Bianchi si iscrisse alla gara con una macchina allestita da Renault Sport, con lo scopo dichiarato di promuovere l'immagine di Renault a Hong Kong. Ci\u00f2 ha portato all'iscrizione alla corsa di un numero sempre maggiore di squadre di professionisti. A partire dal 1967, con l'introduzione della gara per le moto, il circuito ospita regolarmente competizioni per entrambe le tipologie di veicoli.\nNel 1983, \u00e8 stato deciso dagli organizzatori che, dal momento che la Formula Atlantic stava diventando obsoleta, la gara si sarebbe svolta con vetture di Formula 3. Inizialmente si era voluto organizzare una gara di Formula 2, ma siccome non erano disposti a fare radicali modifiche al circuito in nome della sicurezza, tra cui il taglio di numerosi alberi, gli organizzatori optarono per le meno prestazionali F3. Col passare degli anni, questa si \u00e8 rivelata essere una decisione lungimirante, dato che da allora ha fortemente accresciuto la reputazione dell'evento nel mondo dei motori, tanto da attirare i migliori giovani talenti provenienti da Europa e Giappone nella competizione e permettendo all'evento di ritagliarsi la sua fetta di notoriet\u00e0.\nLa prima gara di Formula 3 \u00e8 stata vinta da un giovane Ayrton Senna. La gara del 1990 \u00e8 stata memorabile, quando Michael Schumacher e Mika H\u00e4kkinen sono stati coinvolti in un controverso incidente quando erano rispettivamente 1\u00b0 e 2\u00b0 all'inizio dell'ultimo giro. Sul rettilineo principale, appena dopo la \"curva dell'Hotel Mandarin Oriental\", H\u00e4kkinen ha colpito la parte posteriore della vettura di Schumacher ed \u00e8 andato a sbattere quando ha cercato di superare il rivale tedesco. L'auto di Schumacher \u00e8 stata in grado di continuare la gara con l'ala posteriore danneggiata e, infine, ha vinto la gara con il miglior tempo complessivo. Altri vincitori del Macau Grand Prix sono stati gli ormai ex-piloti di Formula Uno David Coulthard, Ralf Schumacher e Takuma Sat\u014d. A partire dall'introduzione della gara di Formula 3, il GP di Macao \u00e8 progressivamente diventato un trampolino di lancio per molti piloti cadetti verso le classi superiori delle competizioni automobilistiche, come la serie GP2 e Formula 1.\nAltre competizioni.\nIl programma delle competizioni internazionali sul Circuito da Guia \u00e8 diventato di anno in anno sempre pi\u00f9 vario e articolato e comprende gare per vetture turismo e granturismo, oltre a vari trofei monomarca, tanto che l'evento dura una decina di giorni, a cavallo di due fine settimana del mese di novembre, ma, oltre al \"Gran Premio di Macao\" riservato alle Formula 3, le altre due gare pi\u00f9 prestigiose che si svolgono nel weekend conclusivo sono la \"Guia Race\", nata nel 1972 per le vetture turismo, che negli ultimi anni \u00e8 diventata la gara conclusiva del Campionato del mondo turismo e il \"Gran Premio motociclistico di Macao\" (che si disputa ininterrottamente dal 1967), gara non valevole per il motomondiale. A quest'ultima partecipavano e partecipano ancora molti piloti specialisti delle corse su strada come il Tourist Trophy e che si disputava con le 500\u00a0cm\u00b3 da Gran Premio (Kevin Schwantz vinse la gara del 1988 con la \"Suzuki RGR500\" ufficiale), finch\u00e9 non sono state soppiantate dalle moto della categoria Superbike (anche se a tutt'oggi il regolamento ammette ancora i prototipi a 4 tempi e le MotoGP). Dal 2015 ospita la dove i costruttori schierano i loro migliori piloti in ambito Gran Turismo sulle loro auto con specifiche GT3 e con un Balance of Performance apposito per questa gara, il vincitore pu\u00f2 fregiarsi del titolo di Campione del Mondo Gran Turismo.\nCaratteristiche salienti.\nIl \"Circuito da Guia\" si pu\u00f2 facilmente suddividere in due parti dalle caratteristiche diametralmente opposte: la sezione che dalla \"curva dei Pescatori\", passando per il traguardo, arriva alla \"curva dell'Hotel Lisboa\" \u00e8 formata da larghi viali, \u00e8 pianeggiante e comprende due curve veloci come la \"Reservoir Bend\" e la \"Hotel Mandarin Oriental Bend\", mentre dalla \"curva dell'Hotel Lisboa\", passando per la successiva curva a gomito che immette sulla \"Salita di San Francesco\" e fino al \"tornante Melco\" ci sono forti dislivelli, la sede stradale \u00e8 molto stretta e quasi tutte le curve sono cieche. Spettacolari sono alcuni passaggi delle \"Esse della Solitudine\", nel tratto collinare, dove i motociclisti curvano rasentando muri e guard rails con spalle e gomiti.\nTribune.\nA disposizione degli spettatori ci sono tre grandi tribune lungo il circuito, la Tribuna Principale lungo il rettilineo dei box, la tribuna \"Reservoir\" all'altezza dell'omonima prima curva e quella collocata alla \"Curva dell'Hotel Lisboa\". La Curva Lisboa \u00e8 il punto pi\u00f9 caratteristico per lo spettacolo ed essa offre l'unica possibilit\u00e0 di sorpasso alla fine del rettilineo principale. D'altro canto essa \u00e8 famosa per il pericoloso ammassarsi dei concorrenti nei primi giri, cosa che rende altamente probabili gli incidenti multipli a causa della configurazione a 90\u00b0 della curva, con conseguente forte restringimento della carreggiata. La presenza di una sufficiente via di fuga induce i piloti ad accettare rischi maggiori nel tentativo di effettuare il sorpasso durante la frenata sull'asfalto sconnesso che precede la \"Lisboa\", confidando nell'opportunit\u00e0 di poter \"tirare dritto\" nell'eventualit\u00e0 di un errore di pilotaggio, senza incorrere in un rovinoso incidente. Tali eventualit\u00e0 elevano di conseguenza il prezzo per i posti a sedere alla tribuna della curva Lisboa, che risulta essere sensibilmente pi\u00f9 elevato di quelli della Tribuna Principale.\nIncidenti mortali.\nIl circuito da Guia \u00e8 tristemente famoso per la sua pericolosit\u00e0, caratteristica intrinseca nei tracciati cittadini. Nella settimana di gare del 2012 ci sono state due tragedie ravvicinate: il 15 novembre ha perso la vita nel circuito durante le qualifiche per la Superbike il motociclista portoghese Lu\u00eds Carreira, il giorno dopo ha perso la vita nel corso delle prove delle Super 2000 il pilota di Gran Turismo di Hong Kong Phillip Yau Wing-choi, che ha avuto un gravissimo incidente sulla sua Chevrolet Cruze.\nNell'edizione 2017 ha perso la vita il motociclista Daniel Hegarty."}
{"id": "2376048", "revid": "298055", "url": "https://it.wikipedia.org/wiki?curid=2376048", "title": "Renato Poggi", "text": ""}
{"id": "2376049", "revid": "767487", "url": "https://it.wikipedia.org/wiki?curid=2376049", "title": "Din\u00e9lson", "text": "Caratteristiche tecniche.\nGioca come centrocampista offensivo.\nCarriera.\nClub.\nInizi\u00f2 la carriera nel Guarani, segnando 5 reti in 25 partite; gioc\u00f2 per il Corinthians a conquistare la Copa S\u00e3o Paulo de Juniores nel 2005.\nNel 2006 Din\u00e9lson fu mandato in prestito al Bragantino per disputare il Campionato Paulista. Nell'Atl\u00e9tico-MG gioc\u00f2 nel Campeonato Brasileiro S\u00e9rie A 2006; tornato al Corinthians nel 2007, fu mandato nuovamente in prestito al Paran\u00e1 Clube; nel 2008 il prestito fu al Coritiba."}
{"id": "2376057", "revid": "3115", "url": "https://it.wikipedia.org/wiki?curid=2376057", "title": "Carabiniere (cacciatorpediniere 1909)", "text": "Il Carabiniere \u00e8 stato un cacciatorpediniere della Regia Marina.\nStoria.\nMotto.\nIl motto dell'unit\u00e0 fu inizialmente quello che era allora il motto dell'Arma dei Carabinieri: \"\"Usi obbedir tacendo e tacendo morir\" tratto dal poemetto di Costantino Nigra La rassegna di Novara; nel 1914, in occasione del primo centenario dell'arma il motto venne aggiornato in \"Nei secoli fedele\"\" che sarebbe stato poi il motto dei successivi \"Carabiniere\" (\"Carabiniere\", cacciatorpediniere varato nel 1938, \"Carabiniere\", fregata classe \"Alpino\" varata nel 1967, \"Carabiniere\", fregata classe Bergamini, varata nel 2014).\nLa storia operativa.\nIl \"Carabiniere\" partecip\u00f2 ad uno dei primi scontri della guerra italo-turca. Nel pomeriggio del 29 settembre 1911 prese parte, insieme a numerose altre siluranti, ad uno scontro con due torpediniere turche, la \"Tokat\" e l\u2019\"Antalya\", uscite dal porto di Prevesa. Il \"Carabiniere\", insieme ai cacciatorpediniere \"Alpino\" e \"Zeffiro\" ed alla torpediniera \"Spiga\", circond\u00f2 l\u2019\"Antalya\", che, gravemente danneggiata, and\u00f2 ad incagliarsi e venne catturata, per poi essere finita a cannonate dall\u2019\"Alpino\" (anche la \"Tokat\" fu poi affondata da altre navi italiane insieme ad una cannoniera).\nAll'entrata dell'Italia nella prima guerra mondiale il \"Carabiniere\" era caposquadriglia della IV Squadriglia Cacciatorpediniere, di base a Brindisi, che formava insieme ai cacciatorpediniere \"Pontiere\", \"Alpino\", \"Ascaro\", \"Fuciliere\" e \"Zeffiro\". Comandava la nave il capitano di fregata V. Piazza.\nLa sua prima missione di guerra, il 24 maggio 1915, consist\u00e9 in un pattugliamento dell'Alto Adriatico, che comp\u00ec insieme ai gemelli \"Alpino\", \"Fuciliere\", \"Lanciere\" e \"Garibaldino\".\nL'11 febbraio 1917 il \"Carabiniere\" (comandante Gais) forn\u00ec scorta ed appoggio, insieme ai gemelli \"Pontiere\", \"Fuciliere\" ed \"Alpino\", alle torpediniere \"19 OS\", \"20 OS\", \"21 OS\" e \"22 OS\" ed a 6 aerei francesi, ad un gruppo di cinque idrovolanti (2 francesi e 3 italiani) inviati in ricognizione su Pola.\nNella notte tra il 13 ed il 14 agosto del medesimo anno la nave lasci\u00f2 Venezia unitamente ai cacciatorpediniere \"Animoso\", \"Ardente\", \"Audace\", \"Giuseppe Cesare Abba\", \"Vincenzo Giordano Orsini\", \"Giovanni Acerbi\", \"Giuseppe Sirtori\", \"Francesco Stocco\" e \"Pontiere\" per scontrarsi con un gruppo di navi nemiche \u2013 cacciatorpediniere \"Streiter\", \"Reka\", \"Velebit\", \"Sharfschutze\" e \"Dinara\" e 6 torpediniere \u2013 che avevano appoggiato un'incursione aerea contro la piazzaforte veneta; tuttavia solo l\u2019\"Orsini\" riusc\u00ec ad avere un breve e fugace contatto con le navi austriache.\nIl 24 settembre 1917 \"Carabiniere\", \"Pontiere\" e \"Zeffiro\" salparono da Venezia per intervenire in uno scontro tra le torpediniere costiere \"9 PN\", \"10 PN\", \"11 PN\" e \"12 PN\" e quattro cacciatorpediniere austro-ungarici, ma il combattimento ebbe termine, in seguito all'intervento di aerei italiani, prima dell'arrivo delle navi salpate da Venezia.\nNel primo dopoguerra stazion\u00f2 per vari periodi a Spalato, Tra\u00f9, Ragusa e Curzola, stante la difficile situazione tra italiani e slavi (culminata poi negli incidenti di Spalato.\nDeclassato a torpediniera nel 1921, fu radiato nel 1925 e demolito."}
{"id": "2376060", "revid": "276444", "url": "https://it.wikipedia.org/wiki?curid=2376060", "title": "Guia Circuit", "text": ""}
{"id": "2376065", "revid": "767487", "url": "https://it.wikipedia.org/wiki?curid=2376065", "title": "Cabarroguis", "text": "Cabarroguis \u00e8 una municipalit\u00e0 di Terza classe delle Filippine, capoluogo della Provincia di Quirino, nella regione della Valle di Cagayan.\nCabarroguis \u00e8 formata da 17 baranggay:"}
{"id": "2376069", "revid": "922800", "url": "https://it.wikipedia.org/wiki?curid=2376069", "title": "Hugo Guimar\u00e3es Silva Santos Almeida", "text": "Carriera.\nClub.\nNel 2004 gioc\u00f2 due partite per il Botafogo, prima di passare nel 2006 al Coritiba, con il quale ha giocato 21 partite segnando 6 reti nel 2008.\nIn carriera ha giocato nei seguenti campionati: quello brasiliano, giapponese ed albanese, prima di ritornare nuovamente a giocare in Brasile nel 2016."}
{"id": "2376074", "revid": "121459965", "url": "https://it.wikipedia.org/wiki?curid=2376074", "title": "Notizie da prima pagina", "text": "Notizie da prima pagina (\"Spirou et Fantasio\") \u00e8 una serie televisiva a cartoni animati prodotta da TF1, Dupuis Audiovisuel, Cin\u00e9-Groupe e Astral Media e ispirata al fumetto francese \"Spirou et Fantasio\" (i cui protagonisti abitano nello stato immaginario della Repubblica di Palombia). Un ulteriore serie divisa in due stagioni fu trasmessa dal 3 settembre 2006 al gennaio 2009, quest'ultima \u00e8 inedita in Italia.\nIn Italia i primi 52 episodi furono trasmessi dal 1995 su Italia 1."}
{"id": "2376078", "revid": "287204", "url": "https://it.wikipedia.org/wiki?curid=2376078", "title": "Wellington da Silva Vicente", "text": "Caratteristiche tecniche.\nGioca come difensore laterale sinistro.\nCarriera.\nClub.\nHa iniziato nelle giovanili dell'Iraty Sport Club, e successivamente pass\u00f2 per Paran\u00e1 Clube, Atl\u00e9tico-MG; dopo aver giocato per N\u00e1utico, Mar\u00edlia e Ponte Preta, nel 2008 \u00e8 passato al Coritiba."}
{"id": "2376082", "revid": "547034", "url": "https://it.wikipedia.org/wiki?curid=2376082", "title": "Open GDF Suez", "text": "L'Open GDF Suez, formalmente Open Gaz de France, \u00e8 stato un torneo di tennis che faceva parte della categoria Premier all'interno del WTA Tour, disputatosi a Parigi in Francia sul cemento indoor dal 1993 al 2004.\nAm\u00e9lie Mauresmo detiene il record di vittorie avendo vinto il torneo nel 2001, 2006 e 2009."}
{"id": "2376085", "revid": "1305772", "url": "https://it.wikipedia.org/wiki?curid=2376085", "title": "IndyCar Racing", "text": "IndyCar Racing \u00e8 un simulatore di guida sviluppato da Papyrus Design Group nel 1993, come seguito di \"\". Il gioco contiene gli otto circuiti ufficiali dell'allora \"CART IndyCar Racing\", torneo automobilistico statunitense ora noto come Champ Car. \u00c8 possibile aggiungere altri sette tracciati tramite una prima espansione, mentre con una seconda \u00e8 possibile aggiungere quello di Indianapolis.\nModalit\u00e0 di gioco.\nCome per il resto dei titoli Papyrus, \"IndyCar Racing\" \u00e8 un simulatore di guida dotato di un modello particolarmente realistico, ed \u00e8 dotato di molte opzioni per la modifica delle vetture."}
{"id": "2376086", "revid": "298229", "url": "https://it.wikipedia.org/wiki?curid=2376086", "title": "Pallavolo ai XV Giochi del Mediterraneo", "text": "La pallavolo ai XV Giochi del Mediterraneo si \u00e8 giocata durante la XV edizione dei Giochi del Mediterraneo, che si \u00e8 svolta ad Almer\u00eda, in Spagna, nel 2005: in questa edizione si \u00e8 svolto sia il torneo maschile che quello femminile e la vittoria finale \u00e8 andata alla nazionale di pallavolo maschile dell'Egitto e alla nazionale di pallavolo femminile della Turchia."}
{"id": "2376093", "revid": "2144409", "url": "https://it.wikipedia.org/wiki?curid=2376093", "title": "Cadillacs e dinosauri", "text": "Cadillacs e dinosauri (\"Cadillacs and Dinosaurs\") \u00e8 una serie televisiva a cartoni animati prodotta da Nelvana e basata sul fumetto del 1987 \"Xenozoic Tales\" di Mark Schultz.\nNel 1993 la Capcom pubblic\u00f2 il videogioco arcade \"Cadillacs and Dinosaurs\" ispirato proprio alla serie TV.\nTrama.\nLa serie segue le avventure di un ranger e meccanico di nome Jack Tenrec (che ha la passione di restaurare vecchie auto, molte delle quali Cadillac, riadattandole a moderne forme di trasporto) e la sua spesso riluttante compagna, l'ambasciatrice straniera Hannah Dundee.\nElla assume Jack come accompagnatore mentre sta tentando di creare un canale di comunicazione tra la sua terra e la civilt\u00e0 moderna. Entrambi saranno posti a confronto con un ambiente futuristico dove l'umanit\u00e0 ha dovuto abituarsi a vivere dopo che la natura \u00e8 finita fuori controllo, causando la rovina delle citt\u00e0 e il ritorno dei dinosauri sull'intero pianeta.\nJack e la sua squadra di combattenti ecologisti conosciuto come \"meccanici\" si ritroveranno a dover fare i conti con molti avversari, includendo il concilio dei governatori, la tirannica Wilhelmina Scharnhorst e i suoi nefasti scagnozzi.\nAd aiutare Jack \u00e8 anche Hermes, un giovane Allosaurus che Jack ha soccorso. Gentilissimo con Jack e Hannah, egli affronta con incredibile rabbia qualunque possibile nemico.\nLo show affronta spesso argomenti estremamente ecologisti e politici, che sono in effetti il tema centrale dello sviluppo della storia. Una delle questioni principali sar\u00e0 nel merito di come i dinosauri siano riusciti a ritornare alla vita dopo essere stati creduti estinti."}
{"id": "2376096", "revid": "767487", "url": "https://it.wikipedia.org/wiki?curid=2376096", "title": "Ram\u00f3n Rodrigo de Freitas", "text": "Caratteristiche tecniche.\nGioca come centrocampista offensivo.\nCarriera.\nClub.\nInizi\u00f2 la carriera nell'Am\u00e9rica (MG). Nel 2006 fu messo sotto contratto con il Gr\u00eamio, con la formula del prestito; nello stesso anno, la squadra ga\u00facha lo acquist\u00f2 in via definitiva. Nel dicembre 2007, fu mandato in prestito alla Portuguesa, e il 20 maggio 2008 al Figueirense. Nel 2009 si \u00e8 unito al Coritiba, sempre in prestito dal Gr\u00eamio."}
{"id": "2376103", "revid": "729019", "url": "https://it.wikipedia.org/wiki?curid=2376103", "title": "Isolotto di San Martino", "text": "L'Isolotto di San Martino \u00e8 una piccolissima isola di 16.000 metri quadrati, situata nel comune di Monte di Procida a cui si accede attraverso uno stretto tunnel ed un pontile.\nStoria.\nProbabilmente in passato l'isolotto era collegato a Monte di Procida costituendo un promontorio, che nel 1488 si stacc\u00f2 a causa di qualche evento geologico non determinato con precisione (presumibilmente un maremoto dovuto ai frequenti movimenti tellurici della zona flegrea).\nDal 1917, invece, fu utilizzato come stabilimento industriale per il collaudo di siluri nell'ambito del silurificio di Baia.\nNel 1939 invece fu minato il ponte e la galleria che collegano lo scoglio alla terraferma.\nNegli anni 60 del novecento l'isolotto, concesso a tempo determinato ad un privato, \u00e8 diventato attrazione turistica, offrendo ai turisti la possibilit\u00e0 di ammirare reperti storici e un fondale marino da esplorare.\nNel 2019, dopo circa 10 anni di totale abbandono, anche il ponte che collegava l'isolotto con la terraferma \u00e8 crollato a causa delle forti mareggiate.\nConformazione geologica.\nL'isolotto \u00e8 costituito da un materiale tipico dei Campi Flegrei: la pozzolana, la cui estrazione ne ha causato una riduzione dell'altezza di 16 metri."}
{"id": "2376107", "revid": "1983214", "url": "https://it.wikipedia.org/wiki?curid=2376107", "title": "Maria di Hannover", "text": ""}
{"id": "2376108", "revid": "74801", "url": "https://it.wikipedia.org/wiki?curid=2376108", "title": "Jace Everett", "text": "Biografia.\nEverett \u00e8 nato a Evansville nell'Indiana nel 1972, a causa del lavoro del padre la famiglia si \u00e8 spostata diverse volte, prima a Indianapolis ed in seguito a Saint Louis ed infine a Fort Worth in Texas, quando aveva sei anni. In Texas entra in contatto con la musica country ed inizia a suonarla nelle chiese e in concerti scolastici. Si trasferisca a Nashville, Tennessee per studiare all'universit\u00e0 di Belmont.\nNel 2005 Everett viene messo sotto contratto con la Epic Records. Nel giugno 2005 pubblica il suo primo singolo \"That's The Kind of Love I'm In\", mentre nei primi mesi del 2006 pubblica il suo eponimo album di debutto. Gli altri singoli estratti dal disco saranno Bad Things, Nowhere in the Neighborhood e Everything I Want. Everett \u00e8 coautore della hits \"Your Man\" dell'artista country Josh Turner.\nSotto etichetta Phantom, nel 2007 pubblica \"Old New Borrowed Blues\", il suo secondo album. Everett diventa noto grazie al brano \"Bad Things\", incluso nel suo primo album, utilizzato come sigla e tema principale della serie televisiva della HBO \"True Blood\"."}
{"id": "2376112", "revid": "599013", "url": "https://it.wikipedia.org/wiki?curid=2376112", "title": "Gravina (vino)", "text": "Il Gravina \u00e8 un vino DOC la cui produzione \u00e8 consentita nella citt\u00e0 metropolitana di Bari. In special modo nella citt\u00e0 di Gravina in Puglia.\nStoria.\nIn un manoscritto del 1871 oggi custodito nel museo della Fondazione Pomarici Santomasi a Gravina in Puglia, si magnificavano le qualit\u00e0 di un vino spumante che avrebbe potuto far concorrenza ai vini di Francia. Questo vino era chiamato Verdeca di Gravina, non per l'utilizzo dell'omonimo vitigno, bens\u00ec per i suoi marcati riflessi verdognoli.\nEra un vino famoso in tutto il circondario. Veniva spumantizzato in maniera quasi inconsapevole mediante la rifermentazione in contenitori sigillati delle variet\u00e0 locali, Greco, Malvasia e Bianco di Alessano, che in virt\u00f9 delle basse temperature delle cantine ipogee scavate nel tufo, manteneva un buon residuo zuccherino risultando mosso e delicatamente piacevole al palato.\nProduzione.\n\"Provincia, stagione, volume in ettolitri\""}
{"id": "2376120", "revid": "767487", "url": "https://it.wikipedia.org/wiki?curid=2376120", "title": "Teologia delle religioni", "text": "Le religioni come tema della teologia: Heinz Robert Schlette.\nPer quanto la questione della salvezza dei non cristiani sia elemento cooriginario alla storia del cristianesimo, tuttavia da quando, nel 1964, il teologo tedesco Heinz Robert Schlette ha pubblicato il proprio volume \"Le religioni come tema della teologia\", ha preso avvio un metodo di ricerca e di riflessione nuovo, che rappresenta, all\u02bcinterno di quella storia, un significativo mutamento di paradigma, e si comincia a parlare di \u02bbteologia delle religioni\u02bc. \nLa novit\u00e0 di questo approccio era evidente: si chiedeva per la prima volta del significato del pluralismo religioso non solo per la missiologia o per la teologia sistematica, ma gi\u00e0 per la teologia dogmatica. Vi era la chiara emergenza di un nuovo oggetto per la teologia, nel momento in cui questa comprendeva di non poter pi\u00f9 trattare il problema aperto delle altre religioni esclusivamente nei termini di singoli individui al di fuori della chiesa (come ancora avveniva attraverso l\u02bcassioma tradizionale \"Extra Ecclesiam nulla salus\" (Nessuna salvezza fuori della chiesa). Non si poteva, infatti, continuare ad ignorare l'esistenza e il valore di intere religioni accanto a quella cattolica. Le diverse confessioni non venivano pi\u00f9 trattate, in questo testo, come un insieme indistinto (ossia \u201ci non-cristiani\u201d), ma riconosciute ed elencate con le proprie denominazioni: Buddhismo (nelle sue diverse forme), il Giainismo, l\u02bcIslam, l\u02bcInduismo, lo Scintoismo, anche il Confucianesimo, le religioni tribali (quelle dei \u201cpopoli naturali\u201d), la religione Bah\u00e1\u02bci e la setta giapponese Tenriky\u014d.\nNel 1964, in coincidenza storica con il processo di decolonizzazione, questo testo giungeva ad affermare \nuna sorta di \u201cprincipio di autodeterminazione delle religioni mondiali\u201d. In questo stesso senso, la novit\u00e0 di questa lente teologico-religiosa veniva da Schlette riconosciuta con una similitudine assai significativa: \u00abqui ci si trova di fronte a un terreno dogmaticamente nuovo, paragonabile alle zone bianche degli antichi atlanti\u00bb. In questo nuovo, mutato contesto, e su questi nuovi presupposti, il teologo tedesco riprendeva cos\u00ec un tema che era gi\u00e0 stato percorso da Karl Rahner (teologo e quasi \u201cnume tutelare\u201d del Concilio Vaticano II) in una allora recentissima pubblicazione, \"Cristianesimo e religioni non cristiane\": le religioni mondiali venivano considerate dal gesuita austriaco come \u00abstrutture religioso-sociali\u00bb preparatorie, non pi\u00f9 solo non-cristiane, dunque, ma \u2013 sul piano della storia della salvezza \u2013 precristiane (o anonimo-cristiane), indispensabili alla grazia; una definizione che permetteva di rivalutarne pienamente l\u02bcimportanza per la dogmatica.\nSulla scorta di questo saggio di Rahner, le religioni mondiali venivano considerate ancora da Schlette nella prospettiva del piano divino della salvezza, e proprio per questo dovevano avere un significato pi\u00f9 preciso di quello che era stato fino ad allora loro attribuito: \u00able religioni non cristiane, considerata almeno la loro situazione pre-cristiana, hanno un diritto di esistenza provvidenziale relativo (qui \u201cpre-cristiano\u201d \u00e8 da intendersi non nel senso di un prius cronologico, bens\u00ec teologico, e pi\u00f9 precisamente ancora di un prius di storia della salvezza)\u00bb. \u00c8 proprio ampliando la portata delle elaborazioni di Rahner che Schlette, in conclusione, formula le vere e proprie tesi teologico-dogmatiche del proprio volume: \u00abin quanto le religioni \u2013 almeno in linea di principio \u2013 possono essere considerate quali oggettivazioni sociali della ricerca umana di salvezza e del donarsi divino, rese possibili e volute da Dio sul piano della storia universale della salvezza, e perci\u00f2 vanno stimate come manifestazioni di una offerta di salvezza divina che merita fiducia, possono \u2013 e questo giudizio pu\u00f2 ugualmente provenire solo dalla visione \ndella storia speciale della salvezza \u2013 essere ritenute \u201cvie alla salvezza\u201d in senso autentico\u00bb.\nL\u02bcapprodo finale della tesi di Schlette veniva cos\u00ec a consistere in definitiva nel rovesciamento di un luogo comune teologico, nella definizione cio\u00e8 delle religioni mondiali come vie di salvezza \u201cordinarie\u201d, accanto alla via di salvezza \u201cstraordinaria\u201d, che \u00e8 costituita dalla chiesa. Era attraverso questo percorso che Schlette \ngiungeva a definire la propria originale posizione teologico-religiosa, secondo cui le religioni sono autentiche vie di salvezza indipendentemente dall\u02bcelezione di un popolo o di una chiesa: \u00abla convergenza futura-finale della storia della salvezza, vista all\u02bcinterno della storia, consiste realmente in ci\u00f2, che il traguardo viene raggiunto da vie diverse (anche se allora dal punto di vista teologico rimane ancora da dire che le differenti vie potevano condurre alla meta soltanto in forza dell\u02bcunica via che si chiama Ges\u00f9 Cristo)\u00bb. In quest\u02bcultima affermazione, appare chiaro quanto si tratti di due differenti prospettive su cui si gioca la salvezza attraverso le religioni mondiali: a fronte della fede, propria del teologo, in un unico evento salvifico costituito da Ges\u00f9 Cristo, le diverse vie vengono per\u00f2 comprese, nella loro fattualit\u00e0 e storicit\u00e0, come tante vie (al plurale) che conducono al compimento della salvezza.\nLa teologia pluralista delle religioni: John Hick, Paul F. Knitter.\nJohn Hick, nella sua opera \"God and the Universe of Faiths\" (London, 1973), teorizzava la necessit\u00e0, per la teologia delle religioni, di una \"rivoluzione copernicana\", che consiste nello \u00abslittamento dal dogma per cui la cristianit\u00e0 \u00e8 al centro verso la presa di coscienza che \u00e8 Dio ad essere al centro, e tutte le religioni, inclusa la nostra, sono al suo servizio e ruotano attorno a Lui\u00bb.\nSi cominciano allora a comprendere differenti tipologie di teologia delle religioni. Una di esse \u00e8 offerta da Paul F. Knitter. Esse sono sostanzialmente quattro:\nIn una pubblicazione collettanea di poco posteriore, Knitter definisce cos\u00ec la posizione (assai variegata, per la verit\u00e0) dei teologi pluralisti: \u00abprendere le distanze dall'insistenza sulla superiorit\u00e0 o finalit\u00e0/definitivit\u00e0 di Cristo e del cristianesimo \u2013 muovendosi contemporaneamente verso il riconoscimento dell'indipendente validit\u00e0 di altre vie\u00bb. Tuttavia si pone allora il problema di conciliare l'identit\u00e0 religiosa con l'apertura necessaria al dialogo.\nLa teologia delle religioni di Hans K\u00fcng.\nVerso la met\u00e0 degli anni Ottanta (pur avendo fin dal 1964 dedicato la propria attenzione al problema del rapporto fra la chiesa e le religioni non cristiane) Hans K\u00fcng riprendeva le fila del discorso teologico-religioso nei suoi aspetti pi\u00f9 teorici. In un saggio del 1987 intitolato \"Esiste l\u02bcunica religione vera? Saggio di criteriologia ecumenica\", infatti, il teologo di Sursee metteva anzitutto in chiaro come il problema, dopo le definizioni date in seno al Concilio Vaticano II dalla \"Lumen Gentium\" e ancor pi\u00f9 dalla \"Nostra Aetate\", non si ponesse pi\u00f9 tanto nei termini di una possibilit\u00e0 di salvezza attraverso le religioni mondiali \u2013 questione che proprio il Concilio stesso aveva opportunamente lasciato alla superiore volont\u00e0 di Dio, il quale \u00abvuole che tutti gli uomini siano salvati\u00bb (1 Tm 2,4) \u2013 ma permanesse la necessit\u00e0 di definire una \u00abcriteriologia per giustificare la pretesa di verit\u00e0 delle \nsingole religioni\u00bb. L\u02bcurgenza di un dialogo interreligioso era vista gi\u00e0 allora da K\u00fcng con occhio assai disincantato, tanto che egli percepiva chiaramente (cosa oggi vera \"a fortiori\") che \u00abil confronto con le altre religioni del mondo in vista della pace mondiale \u00e8 addirittura una questione di sopravvivenza\u00bb. In merito al problema delle affermazioni di verit\u00e0, K\u00fcng gi\u00e0 in via preliminare concedeva che \u00abi confini tra verit\u00e0 e non verit\u00e0 passano anche attraverso la religione di ciascuno di noi [\u2026] neppure nelle religioni tutto \u00e8 ugualmente vero e buono; anche \nnelle dottrine dogmatiche e morali, nei riti e nei costumi religiosi, nelle istituzioni e nelle autorit\u00e0 ecclesiali ci sono cose non vere e non buone. Ci\u00f2 vale naturalmente anche per il cristianesimo\u00bb.\nIl saggio di K\u00fcng ci permette di comprendere quale nuovo punto di riferimento avesse preso il cammino della teologia delle religioni. Almeno a partire dalla Conferenza delle religioni mondiali di Kyoto del 1970 era divenuto chiaro quanto le differenti confessioni avessero la possibilit\u00e0, e dunque la responsabilit\u00e0, di farsi incontro alla Dichiarazione Universale dei Diritti Umani, assumendosi in tal modo il compito di formulare dei criteri etici \u201cquadro\u201d, intesi come quei \u00abvalori ed esigenze umane fondamentali, che certamente si sono imposti alla coscienza umana soltanto nel corso dell\u02bcevoluzione storica, ma che poi \u2013 esattamente come l\u02bcimmagine copernicana del mondo \u2013 acquistano una validit\u00e0 permanente, irreversibile, incondizionata, anzi spesso ottengono persino una codificazione giuridica (come \u201cdiritti umani\u201d o \u201cdiritti fondamentali\u201d)\u00bb. Proprio questa viene ad essere la riflessione che sta alla base dell\u02bcenunciazione del primo e pi\u00f9 generale dei tre criteri ecumenici di verit\u00e0, l\u02bc\"Humanum\", che viene cos\u00ec definito: \u00abcriterio positivo: nella misura in cui una religione \u00e8 a servizio dell\u02bcessere umani, nella misura in cui essa, nelle sue dottrine di fede e morali, nei suoi riti ed istituzioni promuove gli uomini nella loro umana identit\u00e0, significativit\u00e0 e valore, e fa ottenere un\u02bcesistenza significativa e fruttuosa, essa \u00e8 buona e vera religione\u00bb. Ci\u00f2 che qui appare come un primo elemento comune, uno strumento che permette il dialogo interreligioso, \u00e8 per\u00f2 anche, sotto un\u02bcaltra angolatura prospettica, il punto di partenza perch\u00e9 le religioni, insieme, possano \u00abcon un appello alla comune umanit\u00e0 di tutti, formulare un criterio di fondo universalmente etico, fondato sull\u02bcumano, sull\u02bcautenticamente umano, in concreto sulla dignit\u00e0 umana e sui valori fondamentali ad essa connessi\u00bb. Questo mostra gi\u00e0 la strada che ha condotto K\u00fcng al Progetto per un\u02bcetica mondiale, e \u2013 successivamente \u2013 alla Dichiarazione del Parlamento delle religioni mondiali per un\u02bcetica mondiale.\nTuttavia, accanto a questo, K\u00fcng afferma un secondo (\u00e8 vero ci\u00f2 che \u00e8 autentico o canonico) e un terzo criterio di verit\u00e0, quello specificamente cristiano: \u00abuna religione \u00e8 vera e buona se e in quanto essa lascia trasparire nella sua teoria e nella sua prassi lo spirito di Ges\u00f9 Cristo. Io applico direttamente questo criterio solo al cristianesimo [\u2026] indirettamente \u2013 e senza presunzione \u2013 lo stesso criterio pu\u00f2 certo venire applicato anche alle altre religioni\u00bb. K\u00fcng si domanda, in questo modo, del confine stesso fra identit\u00e0 e dialogo, fra contestualismo e universalismo: \u00abChi rinuncia al carattere normativo della propria tradizione e parte dal presupposto che i diversi \u201cCristi\u201d (Ges\u00f9, Mos\u00e8, Maometto, Gautama Buddha) sono in-differenti suppone gi\u00e0 come risultato ci\u00f2 che non sarebbe neanche auspicabile al termine di un lungo processo d\u02bcintesa: tale metodo appare aprioristico. [\u2026] Ben difficilmente ci si potr\u00e0 confrontare se in nessuna religione esiste qualcosa che, in ultima analisi, abbia un carattere normativo e definitivo\u00bb. La soluzione consiste nella separazione di due prospettive: se si osservano le religioni da un punto di vista scientifico, storico-sociologico, \u00absi pu\u00f2 vedere il cristianesimo, come ogni altra religione, interamente dall\u02bcesterno, come un \u201cosservatore neutrale\u201d, come studioso delle religioni, come non cristiano o non pi\u00f9 cristiano \u2013 senza alcun dovere nei confronti del messaggio, della tradizione o della comunit\u00e0 cristiana. Il cristianesimo si inserisce allora tra le religioni universali e deve soddisfare i diversi criteri generali di verit\u00e0 etici e religiosi. In questa prospettiva si danno molte religioni vere\u00bb. Viceversa, intesa fenomenologicamente, da teologo, e da cristiano, K\u00fcng afferma che \u00abvista dall\u02bcinterno, vista dal punto di vista del cristiano credente orientato sul Nuovo Testamento, per me esiste la religione vera, la quale, essendomi impossibile percorrere contemporaneamente tutte le vie, \u00e8 la via che cerco di percorrere\u00bb. Queste due visioni, lungi dal venir contrapposte l\u02bcuna all\u02bcaltra, vengono concepite come due sfere (definite esterna ed interna) che debbono necessariamente coesistere per far fronte all\u02bcaccresciuta complessit\u00e0 del mondo, all\u02bcinterno del quale \u00abper il singolo \u00e8 perfettamente lecito e serio integrare le due prospettive\u00bb.\nLa Dichiarazione per un'etica mondiale.\nDal 28 agosto al 4 settembre 1993, a Chicago, duecento delegati di tutte le religioni mondiali approvavano in Parlamento, a larga maggioranza, la Dichiarazione per un\u02bcetica mondiale. Questa dichiarazione doveva profondamente la propria formulazione alla riflessione k\u00fcnghiana dei dieci anni precedenti: nella sua introduzione si \nritrovano infatti, sviluppate, le istanze che K\u00fcng aveva gi\u00e0 individuate nel saggio \"Esiste l\u02bcunica religione vera?\". Dichiaravano i delegati:\n\u00abNoi confermiamo che nelle dottrine delle religioni si trova un comune patrimonio di valori fondamentali, che costituiscono il fondamento di un\u02bcetica mondiale\u00bb.\nNel merito, il documento trovava poi ampio consenso su quattro punti comuni: \n\u00abdalle grandi tradizioni religiose ed etiche dell\u02bcumanit\u00e0 apprendiamo la norma: Non uccidere. O in forma positiva: Rispetta ogni vita [\u2026]. Essere veramente uomo, nello spirito delle nostre grandi tradizioni religiose ed etiche, significa essere pieni di attenzione e disponibili all\u02bcaiuto, e precisamente nella vita privata come in quella \npubblica. Mai dovremmo essere privi di riguardo e brutali. Ogni popolo, ogni razza, ogni religione devono dimostrare tolleranza, rispetto e persino grande considerazione nei confronti degli altri popoli, delle altre razze e delle altre \nreligioni\u00bb.\nFin dalle prime parole la Dichiarazione metteva poi in luce quanto il proprio intento fosse ben lungi dal voler creare un\u02bcunica sovrastruttura etico-religiosa globale: \u00abPer etica mondiale non s\u02bcintende un\u02bcideologia mondiale o una religione mondiale unitaria al di l\u00e0 di tutte le religioni esistenti\u00bb. Non si tratta insomma di un altro , che intenda soppiantare o ricoprire la molteplicit\u00e0 degli universalismi: \u00abun\u02bcetica mondiale non intende neppure sostituire l\u02bcalta etica delle singole religioni con un minimalismo etico. La Tor\u00e0 degli ebrei, il Discorso della montagna dei cristiani, il Corano dei musulmani, la Bhagavadg\u012bt\u0101 degli ind\u00f9, i discorsi di Buddha, i detti di Confucio \u2013 restano il fondamento per la fede e per la vita, per il pensiero e l\u02bcazione di centinaia di milioni di uomini\u00bb."}
{"id": "2376121", "revid": "287204", "url": "https://it.wikipedia.org/wiki?curid=2376121", "title": "Tornei WTA International", "text": "I tornei WTA International di tennis sono stati una categoria istituita all'interno della Women's Tennis Association dal 2009 al 2020. Questa categoria di tornei ha rimpiazzato le precedenti \"Tier III\" e \"Tier IV\", mentre le vecchie categorie \"Tier I\" e \"Tier II\" sono state rimpiazzate dai Tornei WTA Premier. Dal 2021 vengono sostituiti dai WTA 250.\nNel 2020 il circuito era composto da 31 tornei: 28 con un montepremi di circa \u00a0$, Shenzhen con un montepremi di circa \u00a0$ e Canton e Hong Kong con un montepremi di circa \u00a0$. A fine stagione, si svolgeva il Garanti Koza WTA Tournament of Champions a Sofia, che aveva un montepremi di \u00a0$, sostituito dal 2015 dal WTA Elite Trophy con un montepremi di \u00a0$.\nNel 2012 il torneo di Brisbane \u00e8 stato riclassificato come Premier.\nNel 2014 il torneo di Birmingham \u00e8 stato riclassificato come Premier, per poi tornare \"International\" dal 2020.\nTutti i tornei hanno 32 giocatrici partecipanti al torneo singolare, 16 per il doppio e 16/24/32 per le qualificazioni al singolare. La stagione 2020 ha subito cancellazioni a causa della pandemia di COVID-19.\nVincitrici dei vari tornei.\nIl numero tra parentesi delle vittorie indicano solo i tornei vinti dal 2009 ad oggi. Kl\u00e1ra Zakopalov\u00e1 dal 2014 \u00e8 tornata a farsi chiamare Koukalov\u00e1."}
{"id": "2376122", "revid": "287204", "url": "https://it.wikipedia.org/wiki?curid=2376122", "title": "Torri Nabere\u017enaja", "text": "Le Torri Nabere\u017enaja (, letteralmente \"torre sul lungofiume\") sono un complesso di grattacieli situate al Moscow International Business Center di Mosca, costituite da tre edifici connessi da un unico basamento, con una superficie totale di circa 150.000 m2 di area commerciale. Il blocco C, con un'altezza di 268,4 metri, \u00e8 stato il grattacielo pi\u00f9 alto d'Europa fino al 2009, quando \u00e8 stato superato in altezza dal complesso della \"Citt\u00e0 delle Capitali\", grattacielo poco distante dalle torri.\nStoria.\nNell'estate del 2003, la holding turca Enka \u0130n\u015faat ve Sanayi A.\u015e. ha iniziato la costruzione della prima fase del complesso, progettato dagli architetti Inan Vehbi e Ostyurk Olcay. L'11 ottobre 2004 \u00e8 stato inaugurato il Blocco A \"Torre sul lungofiume\" con una superficie totale di 39,8 mila m2. A causa del fatto che il progetto delle Torri Nabere\u017enaja \u00e8 stato suddiviso in tre fasi, Enka ha potuto iniziare la costruzione prima, rinviando l'approvazione della parte pi\u00f9 difficile del grattacielo. Di conseguenza, l'edificio di 17 piani divenne il primo edificio eretto nella citt\u00e0, senza contare la \"Torre 2000\" lungo l'altra sponda del fiume. A causa della domanda, il committente \u00e8 stato in grado di consegnare tutto lo spazio ufficio 4 mesi prima della messa in servizio dell'oggetto.\nNell'ottobre 2005 \u00e8 stato depositato un blocco di 27 piani con 29202 m2. All'inizio del 2007, quando la Torre sul lungofiume era ancora l'unico complesso operativo della citt\u00e0, gli uffici furono affittati da circa 40 aziende, tra cui Alcoa, Citibank, IBM, General Electric, KPMG, Lucent Technologies e Procter &amp; Gamble. Tuttavia, gli inquilini hanno dovuto affrontare le infrastrutture sottosviluppate della citt\u00e0 in costruzione e il fatto che ci sono solo 1200 posti auto per 7000 persone in un parcheggio sotterraneo a 4 livelli.\nLa costruzione del Blocco C \u00e8 iniziata nel gennaio 2005 ed \u00e8 stata completata nell'ultimo trimestre del 2007. La torre di 60 piani risult\u00f2 essere 4 metri pi\u00f9 alta del Palazzo del Trionfo di Mosca e divenne l'edificio pi\u00f9 alto in Russia e in Europa. L'edificio comprende 1,1mila m2 di superficie commerciale e 108.000 m2 di superficie affittata.\nCon la propria base di produzione, Enka non ha avuto bisogno di grandi prestiti e ha costruito con i propri fondi. L'investimento totale \u00e8 stimato a 200 milioni di dollari. All'inizio della crisi finanziaria, quasi tutte le aree del complesso erano gi\u00e0 state commissionate.\nDettagli delle torri.\nGli edifici sono i seguenti:"}
{"id": "2376123", "revid": "767487", "url": "https://it.wikipedia.org/wiki?curid=2376123", "title": "Trancers - Corsa nel tempo", "text": "Trancers - Corsa nel tempo (\"Trancers\") \u00e8 un film statunitense diretto da Charles Band. \u00c8 il primo film di una serie.\nTrama.\nJack Deth \u00e8 un agente di polizia di Angel City nell'anno 2247 che d\u00e0 la caccia ai \"Trancers\", persone trasformate in zombi. &lt;br&gt;\nDeth \u00e8 in grado di identificare i trancer (che appaiono in prima battuta normale, salvo poi divenire feroci killer) semplicemente facendo una scansione con un braccialetto speciale. &lt;br&gt;\nIl \"Consiglio\", organo di governo della Terra di quell'epoca, assegna a Deth l'incarico di scovare e fermare Martin Whistler, un pericoloso criminale\nche utilizza strani poteri psichici per trasformare le persone in trancer. Whistler per\u00f2 si \u00e8 nascosto a Los Angeles nell'anno 1985 e nel corpo di un suo antenato ispettore di polizia. Dal suo nascondiglio temporale pu\u00f2 uccidere gli antenati dei membri del consiglio, facendo sparire cos\u00ec dalla storia tutta la loro linea di progenie ed il Consiglio non ha nessun altro modo per evitarlo se non mandare anche Deth nel 1985 usando un macchinario che sposta la mente nel corpo dell'antenato. Il corpo di Deth rester\u00e0 nel frattempo nel 2247. Nello stesso macchinario \u00e8 conservato il corpo di Whistler ma Deth, in un impulso di rabbia, lo distrugge. &lt;br&gt; \nA questo punto non si pu\u00f2 pi\u00f9 far tornare la mente di Whistler e l'unico modo di portarlo indietro \u00e8 spostarlo fisicamente, mente e corpo. A Deth viene consegnata un'arma con due speciali cariche in grado di farlo, una per s\u00e9 e una per Whistler. Gli viene consegnato anche un altro congegno monouso, apparentemente un semplice orologio, in grado di dilatare il tempo. &lt;br&gt;\nNel 1985 Jack incontra Leena, una ragazza che crede alle sue parole e accetta di aiutarlo. Da quel momento i due agiscono come una coppia e Leena in effetti \u00e8 di grande aiuto nel trovare l'antenato dell'ultimo dei membri del Consiglio: un ex giocatore di baseball caduto in disgrazia che vive come un barbone nei bassifondi della citt\u00e0. &lt;br&gt;\nPi\u00f9 volte Whistler stesso, o i suoi trancer, \u00e8 sul punto di uccidere Deth ma questi riesce sempre a salvarsi, con l'aiuto dell'orologio e soprattutto con l'intervento di Leena, che nel frattempo si \u00e8 innamorata di lui. Quando finalmente Jack ha la possibilit\u00e0 di usare la speciale pistola su Whistler si accorge che una delle cariche si \u00e8 danneggiata; se Jack rimanda indietro Whistler si trover\u00e0 a dover restare nel 1985. &lt;br&gt;\nJack Deth sceglie di restare con Leena."}
{"id": "2376124", "revid": "599013", "url": "https://it.wikipedia.org/wiki?curid=2376124", "title": "F\u00e1bio Camilo de Brito", "text": "Caratteristiche tecniche.\nGioca come difensore centrale.\nCarriera.\nClub.\nInizi\u00f2 la carriera nelle giovanili del Clube Atl\u00e9tico Juventus di San Paolo del Brasile a 10 anni, debuttando nel Campeonato Brasileiro S\u00e9rie A 1996 con la maglia del Guarani; grazie alle buone prestazioni, venne acquistato dallo Sporting Lisbona per disputare il campionato portoghese di calcio, nel quale Nen\u00ea gioc\u00f2 4 partite. Nel 1998 torn\u00f2 in Brasile, all'Esporte Clube Bahia, e nel 1999 si trasfer\u00ec al Corinthians dove fu uno dei migliori difensori, segnando ben 5 reti in 24 partite; nel 2000 pass\u00f2 quindi al Gr\u00eamio, con il quale vinse la Copa do Brasil.\nLe buone prestazioni in patria gli permisero di avere una seconda possibilit\u00e0 in Europa, all', dove per\u00f2 non brill\u00f2 e a fine stagione fu congedato. Nel 2004 ha raggiunto vari altri calciatori brasiliani nella J League giapponese, rimanendo fino al 2007 con gli Urawa Red Diamonds. Nel 2008 \u00e8 tornato nuovamente in Brasile, al Coritiba Foot Ball Club.\nNazionale.\nHa giocato per la Nazionale di calcio del Brasile durante la Coppa Mercosur e i Giochi panamericani, totalizzando 5 presenze."}
{"id": "2376131", "revid": "287204", "url": "https://it.wikipedia.org/wiki?curid=2376131", "title": "Tempesta di spade", "text": "Tempesta di spade (\"A Storm of Swords\") \u00e8 un romanzo fantasy del 2000 dello scrittore statunitense George R. R. Martin che costituisce il terzo capitolo della saga delle \"Cronache del ghiaccio e del fuoco\", preceduto da \"Lo scontro dei re\" e seguito da \"Il banchetto dei corvi\". Contiene un prologo, 80 capitoli e un epilogo.\n\u00c8 stato pubblicato in lingua italiana da Mondadori, inizialmente suddiviso in tre volumi, Tempesta di spade del 2002 (contiene il prologo e i primi 27 capitoli), I fiumi della guerra sempre del 2002 (contiene 28 capitoli) e Il portale delle tenebre del 2003 (contiene gli ultimi 25 capitoli e l'epilogo); nel 2009 \u00e8 stato riedito sulla collana Urania in due tomi: \"Tempesta di spade - Parte prima\" (contiene il prologo e i primi 42 capitoli) e \"Tempesta di spade - Parte seconda\" (contiene gli ultimi 38 capitoli e l'epilogo). Nel 2013, dopo la messa in onda della terza stagione della serie TV \"Il Trono di Spade\", il romanzo \u00e8 stato infine pubblicato come volume unico, intitolato \"Il trono di spade 3. Tempesta di spade - I fiumi della guerra - Il portale delle tenebre\" e nell'ottobre dello stesso anno in una nuova edizione dal titolo \"Il trono di spade. Libro terzo delle Cronache del ghiaccio e del fuoco\"; nel 2019 il libro \u00e8 stato nuovamente editato col titolo Una tempesta di spade.\nNel 2001 gli \u00e8 stato assegnato il Premio Locus ed \u00e8 stato nominato al Premio Hugo e al Premio Nebula. La terza e quarta stagione della serie televisiva \"Il Trono di Spade\" sono basate sul romanzo.\nStoria editoriale.\nTerminata nel 1999 la scrittura de \"Lo scontro dei re\", Martin continu\u00f2 senza sosta a lavorare alla serie e consegn\u00f2 il manoscritto di \"Tempesta di spade\" l'anno successivo, con tre mesi di ritardo. L'ultimo capitolo scritto \u00e8 quello delle \"Nozze rosse\", dal momento che Martin lo riteneva \u00abla cosa pi\u00f9 difficile che abbia mai scritto\u00bb e prefer\u00ec rimandarne la stesura fino all'ultimo istante possibile. Per contro l'autore descrisse il capitolo del matrimonio fatale di Joffrey come \u00abfacile e divertente da scrivere\u00bb ma che purtuttavia cerc\u00f2 di trasmettere una certa empatia per il decesso di questo personaggio estremamente impopolare e \u00abveicolare il messaggio che anche lui era un essere umano che era prima spaventato, poi terrificato e infine morto\u00bb.\nIl romanzo viene pubblicato negli Stati Uniti dalla Bantam Books nel novembre 2000 in un unico volume, ma la taglia dell'opera, con le sue 1521 pagine di manoscritto, crea delle difficolt\u00e0 a molti editori esteri, che decisero di dividerla in due, tre o addirittura quattro volumi.\nTrama.\nIn seguito alla battaglia delle Acque Nere, che ha visto la sconfitta di Stannis Baratheon di fronte alle forze congiunte dei Lannister e dei Tyrell, e ai raid degli Uomini di Ferro lungo le coste del Nord, gli Stark e i Tully si ritrovano in grande difficolt\u00e0. Inoltre, a Delta delle Acque, Catelyn Stark libera Jaime Lannister dalla sua prigionia in cambio della promessa di far rilasciare le sue figlie, Sansa e Arya, credute entrambe prigioniere di Cersei da Catelyn. Quest'ultima infatti incarica la fedele Brienne di Tarth di scortare Jaime ad Approdo del Re, ma lungo il tragitto i due vengono catturati dalla compagnia di mercenari dei \"Bravi Camerati\" e condotti ad Harrenhal. Il loro capo, Vargo Hoat, fa tagliare la mano destra a Jaime, come punizione per la sua arroganza, ma successivamente Roose Bolton lo libera con l'assicurazione che la colpa non ricada su di lui. Tuttavia, Brienne viene tenuta prigioniera e Jaime torna indietro per salvarla dalle grinfie dei Bravi Camerati. In un momento di confidenza tra i due, Jaime rivela a Brienne di aver ucciso il Re Folle Aerys II per evitare una strage di innocenti: poich\u00e9 le truppe dei ribelli di Robert Baratheon erano ormai giunte ad Approdo del Re, il sovrano, vistosi perduto, aveva dato ordine di appiccare il fuoco all'intera citt\u00e0, facendo bruciare cariche di altofuoco posizionate in precedenza dai suoi piromanti. Di ritorno dall'ovest, Robb Stark rivela di aver sposato Jeyne Westerling, figlia di un vassallo minore dei Lannister, rompendo cos\u00ec la promessa fatta ai Frey di sposare una loro figlia. A titolo di risarcimento, Walder Frey richiede che Edmure Tully sposi una delle sue figlie.\nDopo essere fuggita da Harrenhal, Arya e il suo gruppo vagano verso nord e incontrano sul loro cammino la Fratellanza senza vessilli di Beric Dondarrion, i combattenti mandati nel primo libro da Eddard Stark sulle tracce di Gregor Clegane, segugio personale di Lord Tywin, ora diventati un gruppo di fuorilegge che si fanno giustizia da soli nelle terre devastate dalla guerra. La Fratellanza cattura Sandor Clegane detto \"il Mastino\", ex guardia personale di Joffrey Baratheon in fuga da Approdo del Re, ma lo rilasciano quando quest'ultimo sconfigge e uccide Dondarrion in un processo per combattimento; Dondarrion \u00e8 tuttavia riportato in vita dal prete rosso Thoros di Myr. In seguito, il Mastino rapisce Arya, col fine di riportarla alla madre dietro riscatto. Ad approdo del Re, Tyrion si rimette dalle gravi ferite subite durante la battaglia delle Acque Nere per scoprire che tutta l'influenza che era riuscito ad accumulare a corte \u00e8 sparita in seguito al ritorno di suo padre, Tywin Lannister, che ha ripreso il ruolo di Primo Cavaliere e medita di dargli in sposa Sansa. Davos Seaworth intanto \u00e8 miracolosamente sfuggito alla disfatta delle Acque Nere ed \u00e8 tornato a Roccia del Drago; in virt\u00f9 della sua lealt\u00e0, Stannis lo nomina suo Primo Cavaliere. Davos riceve un messaggio dei Guardiani della notte in cui richiedono soccorso e persuade Stannis a rispondere all'appello.\nRobb, Catelyn e i loro principali vassalli si recano alle Torri Gemelle per il matrimonio di Edmure con una delle figlie di Walder Frey, ma la cerimonia si trasforma in tragedia quando i Frey, risentiti per l'affronto subito da Robb, si avventano a tradimento sui loro invitati. Robb viene ucciso da Roose Bolton, che si \u00e8 segretamente alleato con i Frey e i Lannister, mentre Catelyn viene sgozzata e il suo corpo gettato in un fiume. Arya e Sandor, appreso che Catelyn si sarebbe trovata alle Torri Gemelle, giungono proprio durante queste \"Nozze rosse\" e riescono a malapena a sfuggire alla strage. Pi\u00f9 tardi il Mastino viene ferito gravemente in un combattimento contro alcuni uomini di suoi fratello Gregor e abbandonato agonizzante da Arya. Raggiunta la costa, la ragazza trova un passaggio su una barca diretta a Braavos grazie alla moneta datale da Jaqen H'ghar.\nTyrion e Sansa si sposano ma il Folletto, notando il disgusto che la sua giovane sposa prova per lui, rifiuta di consumare il matrimonio. Tyrion viene inoltre incaricato di accogliere una delegazione proveniente da Dorne e guidata dal principe Oberyn Martell, il quale \u00e8 in cerca di risposte e di vendetta per la morte della sorella Elia avvenuta quindici anni prima per mano dei Lannister. Joffrey consolida l'alleanza tra Lannister e Tyrell sposando Margaery ma, durante il banchetto nuziale, il giovane sovrano \u00e8 colto da spasmi e muore soffocato. Cersei accusa allora Tyrion di averlo avvelenato e lo fa imprigionare. Nella confusione che segue, Sansa fugge grazie alla complicit\u00e0 di Petyr Baelish, che si rivela essere il vero responsabile della morte di Joffrey e la mente dietro la morte di Jon Arryn e di tutti gli eventi che ne sono derivati. Egli conduce la ragazza al Nido dell'Aquila e la fa passare per sua figlia illegittima, Alayne Stone. Ditocorto sposa Lysa Arryn, ma la donna \u00e8 gelosa delle attenzioni che il marito riserva a Sansa e tenta perci\u00f2 di ucciderla; Baelish quindi interviene e scaglia la sua novella sposa nel vuoto.\nJaime e Brienne giungono ad Approdo del Re dove lo Sterminatore di Re assume il ruolo di comandante della Guardia reale del nuovo sovrano: Tommen. In virt\u00f9 di questa sua scelta i rapporti con il padre, che lo vorrebbe futuro signore di Castel Granito, si deteriorano, inoltre Jaime si allontana progressivamente anche dalla sorella e amante Cersei. Jaime incarica inoltre Brienne di ritrovare Sansa, al fine di onorare la promessa fatta a Catelyn Stark. Nonostante sia innocente, la situazione di Tyrion si complica quando Cersei corrompe numerose persone per testimoniare contro di lui. Oberyn tuttavia si offre di schierarsi come campione del Folletto in un processo per combattimento, per avere l'occasione di vendicarsi su Gregor Clegane, l'assassino di sua sorella Elia e campione scelto da Cersei. Il duello arride inizialmente ad Oberyn, che riesce a ferire mortalmente Clegane con la sua lancia avvelenata, ma quest'ultimo lo attira a terra e lo stritola in una stretta mortale. Tyrion viene quindi condannato a morte, ma Jaime lo fa evadere con l'aiuto del maestro dei sussurri, Varys. Nel tragitto per uscire dal castello, Jaime rivela a Tyrion che la sua prima moglie non era una prostituta, come loro padre gli aveva sempre fatto credere, ma era in realt\u00e0 la figlia del proprietario di un piccolo podere. Tyrion lo considera un tradimento imperdonabile da parte di entrambi cos\u00ec, prima di imbarcarsi per le citt\u00e0 libere, fa un'ultima visita al padre Tywin e lo uccide conficcandogli un dardo di balestra nell'inguine.\nIntanto, al nord, i Guardiani della notte devono affrontare un attacco degli Estranei che annienta la maggior parte della loro spedizione oltre la Barriera. Durante la ritirata che ne segue, Samwell Tarly uccide uno degli Estranei con un pugnale che Jon Snow ha ricavato per lui da delle lastre di ossidiana che ha trovato al Pugno. Mentre i Guardiani si riorganizzano al Castello di Craster, il Lord Comandante Mormont \u00e8 vittima di un ammutinamento e viene ucciso da alcuni suoi uomini. Nel caos che ne segue, Sam riesce a scappare con l'aiuto di Gilly, una delle figlie-mogli di Craster, e insieme riescono ad andare verso sud, verso la Barriera. Durante il loro cammino vengono aiutati da \u201cManifredde\", una strana figura in groppa a un alce. Jon Snow, infiltrato controvoglia fra i bruti, \u00e8 combattuto tra l'amore nascente per la giovane e passionale Ygritte e la sua devozione ai Guardiani; finisce infine per fuggire e tornare al Castello Nero. Un gruppo di bruti attacca di l\u00ec a poco la fortezza e Jon guida brillantemente la difesa, portando i Guardiani alla vittoria, sebbene Ygritte rimanga uccisa nel corso del combattimento. Bran e il suo gruppo giungono nel frattempo alla Barriera e cercano un modo per oltrepassarla e avventurarsi oltre, in cerca del misterioso corvo con tre occhi nelle Terre dell'Eterno Inverno. Sam e Manifredde li aiutano a superare la Barriera e Samwell promette a Bran di non rivelare a Jon di averlo visto. L'armata al completo dei bruti arriva infine in vista della Barriera e Jon, accusato di diserzione, \u00e8 inviato in una missione suicida ad uccidere Mance Rayder nel suo stesso accampamento. \u00c8 proprio allora che giunge l'esercito di Stannis e mette in fuga i bruti; Mance viene imprigionato mentre il resto dei bruti \u00e8 incoraggiato a passare a sud della Barriera come alleati. Con grande sorpresa di tutti, Jon viene eletto nuovo Lord Comandante dei Guardiani della notte.\nAd Essos, Daenerys Targaryen \u00e8 in viaggio verso Pentos ma, su consiglio di Jorah Mormont, decide di fare scalo nella Baia degli Schiavisti per procurarsi un esercito. Avvia dunque delle trattative nella citt\u00e0 di Astapor per acquistare un'intera legione di Immacolati, eunuchi guerrieri di altissimo valore militare, in cambio delle merci contenute nelle sue navi, le navi stesse e il suo drago nero Drogon. Il giorno dell'affare, per\u00f2, Daenerys fa rivoltare Drogon contro gli schiavisti e ordina agli Immacolati di saccheggiare la citt\u00e0 e liberare tutti gli schiavi. La ragazza guida poi il suo nuovo esercito verso nord, conquistando Yunkai e cingendo d'assedio Meeren. Qui scopre che, prima di innamorarsi di lei, Jorah la spiava per conto di Varys e che Arstan Barbabianca non \u00e8 nient'altri che Barristan Selmy, ex capitano della Guardia reale fuggito da Approdo del Re. Daenerys offre loro la possibilit\u00e0 di riscattarsi inviandoli in un pericoloso attacco a sorpresa contro Meeren; l'incursione ha successo e la citt\u00e0 viene conquistata dall'armata di Daenerys. La giovane perdona Barristan, ma \u00e8 irritata dall'atteggiamento di Jorah e lo bandisce definitivamente dalla sua corte. Decide infine di rimanere qualche tempo a regnare su Mereen come palestra per Westeros.\nNell'epilogo, la Fratellanza senza vessilli impicca due membri della famiglia Frey che hanno partecipato alle \"Nozze rosse\"; si scopre inoltre che hanno ritrovato il corpo di Catelyn e che Thoros di Myr l'ha riportata in vita - col sacrificio estremo e volontario di ser Beric Dondarrion - sebbene notevolmente sfigurata.\nPersonaggi POV.\nOgni capitolo della saga narra in terza persona la storia vissuta dal punto di vista (\"point of view\") di un personaggio.\nAccoglienza.\n\"Tempesta di spade\" fece il suo ingresso nella \"New York Times Best Seller list\" il 19 novembre 2000 al 12\u00ba posto. La diffusione della serie televisiva rilanci\u00f2 le vendite del tomo nel 2011 e il volume riapparve nella classifica dei 20 migliori best seller dell'anno.\nFaren Miller della rivista \"Locus\" elogi\u00f2 la prosa di Martin e la sua capacit\u00e0 di includere \u00abbellezza, finanche speranza\u00bb in un regno devastato dalle conseguenze della guerra; concludendo che con il terzo capitolo l'autore \u00abcontinua a portare il fantasy epico a nuovi livelli di eleganza e raffinatezza, risonante con i tumulti e le tensioni di un mondo che chiamiamo nostro\u00bb. \"Publishers Weekly\" riport\u00f2 che nel terzo volume \u00abla complessit\u00e0 di personaggi come Daenerys, Arya e lo Sterminatore di Re faranno voltare ai lettori anche il vasto numero di pagine [in esso] contenute, poich\u00e9 l'autore, come Tolkien o Jordan, ci fa appassionare al loro destino. [...] Forse questa saga non oltrepassa cos\u00ec marcatamente i limiti dell'high fantasy come affermano alcuni, ma per la maggior parte dei lettori si spinge abbastanza in l\u00e0 da catturare la loro attenzione\u00bb. Andrew Leonard di Salon.com consider\u00f2 \"Tempesta di spade\" \u00abl'ultimo capitolo della serie ad essere veramente appagante\u00bb, prima dell'uscita di \"A Dance with Dragons\"."}
{"id": "2376132", "revid": "438678", "url": "https://it.wikipedia.org/wiki?curid=2376132", "title": "Nuclei abitati", "text": ""}
{"id": "2376134", "revid": "838137", "url": "https://it.wikipedia.org/wiki?curid=2376134", "title": "Calcio ai XV Giochi del Mediterraneo - Qualificazioni gruppo B", "text": "Tutte le partite relative alle qualificazioni del gruppo B per il torneo di calcio ai XV Giochi del Mediterraneo si svolsero allo stadio municipale \"San Domenico\" di El Ejido."}
{"id": "2376136", "revid": "156281", "url": "https://it.wikipedia.org/wiki?curid=2376136", "title": "Calcio ai XV Giochi del Mediterraneo - Qualificazioni gruppo 1", "text": ""}
{"id": "2376138", "revid": "1100311", "url": "https://it.wikipedia.org/wiki?curid=2376138", "title": "Ariel Nahuelpan", "text": "Caratteristiche tecniche.\nGioca come attaccante centrale.\nClub.\nNel 2006 ha debuttato nel campionato argentino di calcio con la maglia del Nueva Chicago; dopo varie buone prestazioni, il Coritiba lo ha acquistato per disputare il Campeonato Brasileiro S\u00e9rie A 2008. Dopo la fine del suo contratto sinistra Coritiba e negoziato con il Racing Santander."}
{"id": "2376140", "revid": "156281", "url": "https://it.wikipedia.org/wiki?curid=2376140", "title": "Calcio ai XV Giochi del Mediterraneo - Qualificazioni gruppo 2", "text": ""}
{"id": "2376141", "revid": "24039337", "url": "https://it.wikipedia.org/wiki?curid=2376141", "title": "Blennius alpestris", "text": ""}
{"id": "2376142", "revid": "24039348", "url": "https://it.wikipedia.org/wiki?curid=2376142", "title": "Blennius anticolus", "text": ""}
{"id": "2376143", "revid": "24039357", "url": "https://it.wikipedia.org/wiki?curid=2376143", "title": "Blennius cagnota", "text": ""}
{"id": "2376144", "revid": "24039369", "url": "https://it.wikipedia.org/wiki?curid=2376144", "title": "Blennius frater", "text": ""}
{"id": "2376145", "revid": "320578", "url": "https://it.wikipedia.org/wiki?curid=2376145", "title": "Bah\u00e1\u02bci", "text": ""}
{"id": "2376146", "revid": "24039385", "url": "https://it.wikipedia.org/wiki?curid=2376146", "title": "Blennius inaequalis", "text": ""}
{"id": "2376147", "revid": "24039400", "url": "https://it.wikipedia.org/wiki?curid=2376147", "title": "Blennius lupulus", "text": ""}
{"id": "2376151", "revid": "24039412", "url": "https://it.wikipedia.org/wiki?curid=2376151", "title": "Blennius petteri", "text": ""}
{"id": "2376152", "revid": "24039420", "url": "https://it.wikipedia.org/wiki?curid=2376152", "title": "Blennius sujefianus", "text": ""}
{"id": "2376154", "revid": "24039439", "url": "https://it.wikipedia.org/wiki?curid=2376154", "title": "Blennius varus", "text": ""}
{"id": "2376157", "revid": "24039453", "url": "https://it.wikipedia.org/wiki?curid=2376157", "title": "Blennius vulgaris", "text": ""}
{"id": "2376159", "revid": "24039464", "url": "https://it.wikipedia.org/wiki?curid=2376159", "title": "Ichthyocoris pollinii", "text": ""}
{"id": "2376161", "revid": "24039480", "url": "https://it.wikipedia.org/wiki?curid=2376161", "title": "Ichthyocoris varus", "text": ""}
{"id": "2376162", "revid": "24039488", "url": "https://it.wikipedia.org/wiki?curid=2376162", "title": "Salarias fluviatilis", "text": ""}
{"id": "2376164", "revid": "24039501", "url": "https://it.wikipedia.org/wiki?curid=2376164", "title": "Salarias varus", "text": ""}
{"id": "2376166", "revid": "56620", "url": "https://it.wikipedia.org/wiki?curid=2376166", "title": "Mauricio Ardila", "text": "Carriera.\nEsordisce da professionista con la Marlux-Ville de Charleroi nel 2002 ottenendo tre vittorie, tra cui una tappa del Tour de l'Avenir. Nel 2004, con la squadra rinominata in Chocolade Jacques-Wincor Nixdorf, partecipa al suo primo Giro d'Italia (la sua prima grande corsa a tappe da professionista), concluso al 31\u00ba posto, dopo essere stato tra i primi venti in classifica per diverse giornate. Nello stesso anno vince due tappe e la classifica finale del Tour of Britain e giunge secondo nella Rheinland-Pfalz Rundfahrt.\nNel 2005 viene ingaggiato dalla Davitamon-Lotto, squadra ProTour. Partecipa al Tour de Romandie, chiuso al 12\u00ba posto, e di nuovo al Giro d'Italia. Dopo la prima settimana \u00e8 tra i primi dieci, ma dovr\u00e0 abbandonare le aspirazioni di classifica dopo la tappa a cronometro Lamporecchio-Firenze, in cui perde quasi cinque minuti, e soprattutto dopo la quattordicesima tappa (da Egna a Livigno), in cui giunge con un ritardo di circa 42 minuti dal vincitore di giornata Iv\u00e1n Parra. Conclude il Giro in 27\u00aa posizione.\nPochi mesi dopo partecipa alla sua prima Vuelta a Espa\u00f1a, ottenendo buoni risultati nelle tappe di montagna. Tenta la fuga nella 13\u00aa tappa (da Burgos al Santuario de la Bien Aparecida), ma confonde la linea dell'ultimo Gran Premio della Montagna con quello del traguardo finale, che si trova 100 metri pi\u00f9 avanti, esultando prima dell'arrivo; l'errore gli costa la tappa: negli ultimi metri viene infatti beffato da Samuel S\u00e1nchez, che vanifica i 148 chilometri di fuga di Ardila, costretto ad accontentarsi del terzo posto. Conclude la Vuelta all'ottavo posto.\nGli anni successivi, dal 2006 al 2010, con la maglia della Rabobank, sono invece piuttosto deludenti: vince una sola corsa, una tappa della Vuelta a Urab\u00e1 in Colombia, e non ottiene pi\u00f9 alcun risultato di rilievo nelle grandi corse a tappe (chiude comunque quindicesimo al Giro d'Italia 2010). Nel 2011 passa alla Geox-TMC di Mauro Gianetti, nel 2012 torna quindi in patria per gareggiare prima con la Colombia-Comcel e poi, dal 2013, con l'Aguardiente Antioque\u00f1o-Loter\u00eda de Medell\u00edn-IDEA."}
{"id": "2376168", "revid": "64166729", "url": "https://it.wikipedia.org/wiki?curid=2376168", "title": "Alburnus alborella lateristriga", "text": ""}
{"id": "2376170", "revid": "889336", "url": "https://it.wikipedia.org/wiki?curid=2376170", "title": "Christoph Eschenbach", "text": "Biografia.\nChristoph Eschenbach studi\u00f2 pianoforte ad Amburgo con Eliza Hansen ed in giovane et\u00e0 ottiene diversi premi a concorsi pianistici in Germania. Nel 1965, vince il primo premio al \"Concorso Clara-Haskil\" a Lucerna e da qui ha inizio la sua carriera di solista. Invitato dai pi\u00f9 celebri centri musicali, realizza numerose tourn\u00e9e specialmente con la Cleveland Orchestra e George Szell collaborando anche con Herbert von Karajan.\nNel 1972, inizia la carriera di direttore d'orchestra e nel 1975 fa il suo debutto negli Stati Uniti sul podio della San Francisco Symphony Orchestra. Da quel momento dirige alcune delle orchestre statunitensi pi\u00f9 famose come la New York Philharmonic Orchestra, la Los Angeles Philharmonic Orchestra, la Cleveland Orchestra, l'Orchestra Sinfonica di Chicago, la San Francisco Symphony Orchestra, l'Orchestra di Filadelfia, la Boston Symphony Orchestra e le orchestre europee (Philharmonia Orchestra, London Philharmonic, Staatskapelle Dresden, Berliner Philharmoniker, Wiener Philharmoniker e l'Orchestre de Paris). Viene inviato regolarmente ai Festival internazionale di \"Tanglewood\", \"Hollywood Bowl\", \"Ravinia\" e Schleswig-Holstein.\nDirige le seguenti opere Tannh\u00e4user (opera) nel 1975 e nel 1984 e \"Cos\u00ec fan tutte\" nel 1984 al Royal Opera House di Londra ed all'Opera di Houston, \"Le nozze di Figaro\", \"Don Giovanni\", e ancora \"Cos\u00ec fan tutte\", \"Il cavaliere della rosa\", \"Lohengrin\", \"Parsifal\", \"Salom\u00e8\" ed \"Elektra\". Nel 2000 dirige \"Parsifal\" al Festival di Bayreuth, nel 2001 \"Arabella\" al Metropolitan Opera di New York, nel 2004, in occasione del cinquantesimo anniversario dell'Opera di Chicago, \"Don Giovanni\", nel 2006 Die Walk\u00fcre al Metropolitan, nel 2010 Mathis der Maler di Paul Hindemith all'Op\u00e9ra National de Paris e nel 2012 Parsifal (opera) nel Teatro dell'Opera di Budapest.\nDal 1982 al 1986, Christoph Eschenbach \u00e8 stato direttore musicale dell'Orchestra della Tonhalle di Zurigo.\nDal 1988 al 1999, direttore musicale dell'Orchestra sinfonica di Houston, facendola assurgere ad una delle migliori orchestre statunitensi. \nDal settembre 1998 all'agosto 2004, \u00e8 stato direttore musicale della NDR Sinfonieorchester della Norddeutscher Rundfunk di Amburgo. \nDirettore musicale de l\"'Orchestre de Paris\" dal settembre 2000 fino al 2010, ricopre contemporaneamente l'incarico di direttore musicale dell'Orchestra di Filadelfia dal settembre 2003. Il suo successore \u00e8 Charles Dutoit a partire dalla stagione 2008/2009.\nDal 2010 dirige la National Symphony Orchestra di Washington.\nAlle sue registrazioni come pianista si sono aggiunte quelle, non meno numerose, come direttore d'orchestra. Esistono sue registrazioni realizzate con l'Orchestra Sinfonica di Houston, la NDR e con l'Orchestre de Paris (Berlioz, Bruckner, Dusapin, Berio, Ravel, Dalbavie, Ivan Fedele, Roberto Carnevale, Ad\u00e9s\u2026). Nelle ultime quattro stagioni, oltre ai concerti parigini, per i quali ha realizzato un concerto nell'aprile del 2009 co la \"IV Sinfonia\" e \"R\u00fcckertlieder\" di Gustav Mahler alla Salle Pleyel, Christoph Eschenbach ha effettuato con l'Orchestre de Paris, numerose tourn\u00e9e in Germania, Austria, Spagna, Grecia, Cina, Giappone, Romania, \u201cThe Proms\u201c a Londra e negli Stati Uniti.\nChristoph Eschenbach \u00e8 stato insignito dell'onorificenza di Cavaliere della L\u00e9gion d'honneur nel gennaio 2003 e decorato al merito della Stella della Repubblica Federale Tedesca. Ha ricevuto, inoltre, il premio \"Leonard-Bernstein\" al \"Pacific Music Festival\".\nA dicembre del 2012 ha diretto il concerto che accompagna la consegna dei premi Nobel a Stoccolma."}
{"id": "2376171", "revid": "1833487", "url": "https://it.wikipedia.org/wiki?curid=2376171", "title": "Carmine (Cannobio)", "text": "Carmine \u00e8 un borgo affacciato sulle rive occidentali del Lago Maggiore ed una frazione del comune di Cannobio. \u00c8 divisa in due semiborgate: \"Carmine superiore\", tipico borgo medioevale che sorge su di uno sperone roccioso sulle pendici del monte Carza ed \u00e8 raggiungibile solo a piedi, e \"Carmine Inferiore\", che si sviluppa attorno alla Strada statale 34 del Lago Maggiore a circa 3\u00a0km dal capoluogo, e si affaccia sulle rive del lago. Il nome arriva probabilmente dal latino \"culmen\", termine che si riferisce alla sommit\u00e0 di un monte o di qualsiasi rilievo, luogo dove effettivamente sorge l'abitato di Carmine superiore.\nStoria.\nFondata poco prima dell'anno Mille come casamento fortificato da una famiglia di notabili cannobiesi, aveva lo scopo di difendere la via d'accesso di Cannobio e dare rifugio alle popolazioni circostanti in caso di pericolo, specialmente nel periodo in cui il Lago Maggiore era infestato dai fratelli Mazzarditi nel XVI secolo, i quali risiedevano nei Castelli di Cannero.\nLa borgata era densamente popolata, ma nel ventesimo secolo venne gradualmente abbandonata, fino ad essere completamente disabitata. Intanto lungo la statale che costeggia il lago si andava pian piano sviluppando il borgo di \"Carmine inferiore\", intorno ad un'osteria e stazione di posta. Attualmente sta avvenendo la rinascita del borgo medioevale, con il restauro di alcune case ad opera di villeggianti, stranieri appassionati e dei discendenti degli antichi abitanti.\nChiesa di San Gottardo.\nLa Chiesa in stile romanico fu cominciato a costruire verso il 1330. Un secolo pi\u00f9 tardi fu terminato il campanile. I duchi di Milano hanno voluto dedicarlo al culto del vescovo di origine sassone San Gottardo, che soggiorn\u00f2 da queste parti nel suo viaggio verso Roma. La Chiesa fu fortemente voluta dai \"Carmenitt\" che non volevano pi\u00f9 recarsi a Cannobio per le funzioni religiose. La chiesa \u00e8 stata consacrata dal Cardinale Carlo Borromeo nel 1574. Gli affreschi al suo interno risalgono al XV secolo e sono attribuiti in gran parte al \"maestro di Carzoneso\" (Corzoneso \u00e8 un comune svizzero del Canton Ticino che si \u00e8 aggregato nel nuovo comune di Acquarossa nel 2004). Tali affreschi nel XVII furono ricoperti di calce a causa di una pestilenza, in quanto durante la peste del 1630, quella descritta dal Manzoni, numerosi appestati si erano rifugiati nella chiesa. Furono riscoperti e restaurati nel 1932 e nuovamente dal 1997 al 2002. La piazzetta antistante la chiesa ha funto fino al 1875 da camposanto; attualmente \u00e8 un balconcino panoramico da cui si pu\u00f2 godere un ottimo panorama del Lago Maggiore."}
{"id": "2376172", "revid": "767487", "url": "https://it.wikipedia.org/wiki?curid=2376172", "title": "I cavalieri interstellari", "text": "I cavalieri interstellari (\"Trancers 4: Jack of Swords\") \u00e8 un film diretto da David Nutter. \nSi tratta del quarto capitolo della serie fantascientifica \"Trancers\".\nTrama.\nIn questo capitolo non troviamo pi\u00f9 Lena, Alice e gli altri amici di Jack Deth: resta solo lui che svolge il lavoro di addetto al controllo del flusso del tempo.\nAttraverso di esso Jack riesce a viaggiare con una speciale macchina, in grado di trovare e porre rimedio ad ogni evento perturbatore.\nDurante una spedizione un'entit\u00e0 vegetale dagli occhi di insetto: il \"Solonoid\", danneggia la macchina di Jack che finisce in una dimensione alternativa: nel mondo medievale di Orpheus, governato dalle leggi della magia e non da quelle della scienza.\nI potenti del luogo sono i \"Trancers\", governati da Lord Caliban.\nJack dovr\u00e0 allearsi ai ribelli del luogo per poter sopravvivere e ritornare indietro nel tempo."}
{"id": "2376176", "revid": "767487", "url": "https://it.wikipedia.org/wiki?curid=2376176", "title": "Paul Poiret", "text": "\u00c8 considerato il primo creatore di moda in senso moderno. I suoi contributi alla moda del ventesimo secolo sono stati paragonati a quelli di Picasso al mondo dell'arte.\nPrimi anni e carriera.\nPoiret nacque il 20 aprile 1879 da un mercante di stoffe in una zona povera di Parigi. I suoi genitori, nel tentativo di assicurargli un futuro, gli insegnarono l'arte della costruzione degli ombrelli. In quell'occasione, tramite gli scarti della stoffa utilizzata, realizz\u00f2 un abito per la bambola della sorella. Durante l'adolescenza, Poiret port\u00f2 i propri bozzetti a Madeleine Cheruit, un'importante stilista, che ne compr\u00f2 una dozzina. Poiret continu\u00f2 a vendere i propri disegni ad alcune fra le pi\u00f9 grandi case di moda parigine, fino a che non fu assunto da Jacques Doucet nel 1896. Del suo primo modello realizzato, un mantello rosso, furono venduti 400 capi. Poiret in seguito fu assunto dalla House of Worth, dove disegn\u00f2 abiti semplici e pratici. La \"sfacciata modernit\u00e0 dei suoi disegni\" tuttavia, si rivel\u00f2 eccessiva per la clientela della House of Worth. Quando Poiret present\u00f2 alla principessa di Russia Bariantinsky, un cappotto dallo stile dei kimono, la principessa defin\u00ec il capo un \"orrore\".\nAlla fine, Poiret fond\u00f2 la propria casa di moda nel 1903, al 5 di rue Auber. Le vetrine del suo negozio, a differenza di quello che era il costume dell'alta moda dell'epoca, erano ampie ed appariscenti. Nel 1906 si spost\u00f2 nella pi\u00f9 capiente boutique di rue Pasquier 37, aumentando notevolmente la propria clientela, strappata alla concorrenza. Ma ci\u00f2 che maggiormente contraddistinse Poiret rispetto agli altri stilisti, fu l'istinto per il marketing. Non per nulla, fu il primo stilista a pubblicare a scopo promozionale i propri bozzetti, che ispirarono anche la forma illustrata di riviste quali la Gazette du Bon Ton, e ad organizzare defil\u00e9 itineranti per promuovere i propri lavori in giro per l'Europa. Nel 1909, Poiret aveva raggiunto una popolarit\u00e0 tale che H. H. Asquith lo invit\u00f2 ad esibire i propri disegni presso 10 Downing Street. Il pi\u00f9 economico fra gli abiti in esposizione costava circa 30 ghinee, il doppio dello stipendio annuale di una cameriera. Nel 1913 Paul Poiret vendette il proprio marchio in licenza negli Stati Uniti per la realizzazione di accessori moda.\nLa produzione della maison Poiret ben presto si allarg\u00f2 all'arredamento, ai complementi d'arredo ed ai profumi. Nel 1911, Poiret infatti apr\u00ec la divisione dedicata ai profumi \"Parfums de Rosine\", dandogli il nome di sua figlia. Bench\u00e9 nel nome della linea di profumi non compaia il suo nome, Poiret fu il primo stilista a dedicarsi alla realizzazione di profumi, lanciando una consuetudine che sarebbe stata poi seguita dai maggiori stilisti del XX secolo. Il lancio di questa attivit\u00e0 avvenne il 24 giugno 1911 con una sontuosa festa in maschera tenuta presso la propria casa parigina, ispirata alle odalische di Shahraz\u0101d, alle musiche e ai profumi orientali e perci\u00f2 definita \"la mille et douxieme nuit\". Al termine della festa, le signore presenti ricevettero in regalo una boccetta del primo profumo firmato da Poiret, \"Nuit Persane\". Agli stessi temi orientali si ispir\u00f2 il secondo profumo di Poiret, \"Le Minaret\", del 1912.\nL'Atelier Martine, che prendeva il nome dalla seconda figlia, fu invece dedicato alla realizzazione di mobili, tappezzerie ed oggetti per la casa. Poiret si avvalse per l'occasione della collaborazione di artisti come Raoul Dufy.\nFine della maison Poiret.\nDurante la prima guerra mondiale, Poiret dovette lasciare l'attivit\u00e0 della casa di moda per mettersi al servizio dei militari, e realizzare le uniformi dei soldati. Quando Poiret fu licenziato nel 1919 e pot\u00e9 ritornare alla propria attivit\u00e0, la maison Poiret era ormai sull'orlo della bancarotta. Inoltre, durante la sua assenza, nuovi stilisti come Chanel si erano accaparrati una buona fetta della clientela, con creazioni dalle linee semplici e sobrie. In breve tempo, le elaborate e sontuose creazioni di Poiret furono considerate fuori moda, ed unitamente alle difficolt\u00e0 finanziarie legate ad operazioni sbagliate e ad un gusto per il lusso e la mondanit\u00e0, Poiret fu costretto a ritirarsi dall'attivit\u00e0. Saltuariamente si dedic\u00f2 alla realizzazione di costumi per il teatro ed il cinema. Suoi sono infatti gli abiti di scena del film \"L'Inhumaine\" di Marcel L'Herbier del 1924. Nel 1929, la maison stessa fu chiusa, ed i suoi preziosi abiti furono venduti al chilo, come se si trattasse di stracci. Poiret mor\u00ec nel 1944, ormai dimenticato da tutti.\nEstetica.\nAnche se maggiormente conosciuto per aver liberato le donne dalla costrizione del corsetto, oltre che per i suoi abiti stravaganti (gonne asimmetriche, pantaloni alla turca e tuniche velate, in stile harem), il maggiore contributo al mondo della moda di Poiret fu lo sviluppo di un approccio alla sartoria centrato sul drappeggio, che rappresentava un cambiamento radicale rispetto alla sartoria e le strutture degli anni precedenti. Le maggiori fonti di ispirazione di Poiret provenivano dalle tradizioni folcloristiche regionali, basate sulla realizzazione degli abiti che partivano dalla forma di un rettangolo. La semplicit\u00e0 strutturale delle sue creazioni rappresent\u00f2 in generale \"un momento fondamentale nella nascita del modernismo\" ed \"effettivamente fiss\u00f2 i paradigmi della moderna moda, cambiando irrevocabilmente la direzione della storia del costume\".\nVita personale.\nNel 1905, Poiret spos\u00f2 Denise Boulet, una giovane della provincia che era stata a lungo la sua musa, dalla quale ebbe cinque figli. Nel 1913, Poiret dichiar\u00f2 a \"Vogue\" che Denise era la principale fonte di ispirazione per tutte le sue creazioni, espressione di tutti i suoi ideali. Tuttavia, in seguito, Paul Poiret e Denise divorziarono.\nPoiret fu celebre anche per le feste da lui organizzate. In uno dei suoi party pi\u00f9 celebri, tenuto il 24 giugno 1911, \"The Thousand and Second Night\" (ispirato a Le mille e una notte), Poiret richiese ai suoi oltre 300 ospiti d\u2019indossare costumi d\u2019ispirazione orientale. Gli ospiti non in linea con l'idea di Poiret furono invitati a indossare una delle creazioni di stile persiano dello stilista, o eventualmente lasciare il party."}
{"id": "2376185", "revid": "80598", "url": "https://it.wikipedia.org/wiki?curid=2376185", "title": "Cry! Cry! Cry!", "text": ""}
{"id": "2376194", "revid": "486946", "url": "https://it.wikipedia.org/wiki?curid=2376194", "title": "Emmanuel Th\u00e9odose de la Tour d'Auvergne de Bouillon", "text": ""}
{"id": "2376195", "revid": "838137", "url": "https://it.wikipedia.org/wiki?curid=2376195", "title": "Ildebrandino Conti", "text": "Biografia.\nIldebrandino Conti nasce a Roma da una nobile famiglia. Dal 1310 \u00e8 presente ad Avignone, dove il 29 novembre papa Clemente V lo nomin\u00f2 canonico della basilica papale.\nNel 1319 viene nominato vescovo di Padova da Papa Giovanni XXII, ma fin dal principio e sino al 1332 lascia l'amministrazione della diocesi ad un suo vicario perch\u00e9 impegnato in attivit\u00e0 politiche presso la corte papale di Avignone. Torna a Padova nel 1333 e vi rimane fino al 1342 quando torna ad Avignone. Durante la sua permanenza nella citt\u00e0 francese, il 17 gennaio 1339, nomina suo esecutore testamentario Giovanni Fantini. Nel 1347 ritorna nella citt\u00e0 patavina. Nel 1349 riceve Francesco Petrarca e tra i due nasce una profonda amicizia. Muore a Padova il 2 novembre 1352.\nGenealogia episcopale.\nLa genealogia episcopale \u00e8:"}
{"id": "2376198", "revid": "22356", "url": "https://it.wikipedia.org/wiki?curid=2376198", "title": "Dvinosauri", "text": ""}
{"id": "2376200", "revid": "35813", "url": "https://it.wikipedia.org/wiki?curid=2376200", "title": "Hugues-Robert-Jean-Charles de la Tour d'Auvergne-Lauraquais", "text": ""}
{"id": "2376204", "revid": "3732", "url": "https://it.wikipedia.org/wiki?curid=2376204", "title": "Franco Scala", "text": "Diplomatosi al Conservatorio di Bologna con Gherardo Macarini Carmignani, si \u00e8 perfezionato con Carlo Zecchi presso l'Accademia di Santa Cecilia di Roma, svolgendo attivit\u00e0 concertistica in Patria e all'estero. Dopo i quattro anni a Santa Cecilia, Scala entr\u00f2 ad insegnare al Conservatorio di Pesaro.\nTornato a Imola, ha diretto la scuola di musica comunale \"Vassura-Baroncini\". Nel 1981 ha fondato l'Accademia Pianistica Internazionale \u201cIncontri col Maestro\u201d di Imola, di cui \u00e8 stato il primo direttore . Da allora in poi ha dedicato tutta la sua vita professionale all'istituzione.\nIl maestro ha raccolto, a partire dagli anni 1980, un'importante collezione di strumenti musicali a tastiera, per la maggior parte fortepiani. Gli strumenti coprono un arco temporale che va dagli inizi del XIX secolo fino agli anni 1930. Oggi la collezione \u00e8 di propriet\u00e0 della Fondazione Cassa di Risparmio in Bologna."}
{"id": "2376209", "revid": "37401", "url": "https://it.wikipedia.org/wiki?curid=2376209", "title": "Fox Trot", "text": ""}
{"id": "2376214", "revid": "695564", "url": "https://it.wikipedia.org/wiki?curid=2376214", "title": "La fabbrica di plastica (singolo)", "text": "La fabbrica di plastica \u00e8 il primo singolo estratto dall'omonimo album di Gianluca Grignani pubblicato nel 1996."}
{"id": "2376216", "revid": "38120", "url": "https://it.wikipedia.org/wiki?curid=2376216", "title": "La Fabbrica Di Plastica", "text": ""}
{"id": "2376222", "revid": "599013", "url": "https://it.wikipedia.org/wiki?curid=2376222", "title": "Abu l-Qasim", "text": ""}
{"id": "2376229", "revid": "191497", "url": "https://it.wikipedia.org/wiki?curid=2376229", "title": "Mauricio Cano Ardila", "text": ""}
{"id": "2376230", "revid": "191497", "url": "https://it.wikipedia.org/wiki?curid=2376230", "title": "Mauricio Alberto Ardila", "text": ""}
{"id": "2376232", "revid": "191497", "url": "https://it.wikipedia.org/wiki?curid=2376232", "title": "Mauricio Alberto Ardila Cano", "text": ""}
{"id": "2376243", "revid": "124756960", "url": "https://it.wikipedia.org/wiki?curid=2376243", "title": "Cesare Saccaggi", "text": "Saccaggi \u00e8 stato un esponente della \"scuola di Tortona\", costituita dalla generazione di pittori tortonesi che visse ed oper\u00f2 a cavallo tra Ottocento e Novecento, e che presenta nomi quali Giuseppe Pellizza da Volpedo, Angelo Barabino e Gigi Cuniolo.\nBiografia.\nFiglio dei sarti Domenico Saccaggi e Santina Peila, riesce a frequentare l'accademia Albertina di Torino grazie ad una borsa di studio di 500 lire del comune di Tortona. Fu brillante allievo di Giacomo Grosso, Andrea Gastaldi e di Pier Celestino Gilardi. Portati a termine nel 1890 gli studi all'Accademia Albertina trascorre un periodo di perfezionamento a Roma dove entra in contatto con l'ambiente dannunziano della \"Roma bizantina\", con la pittura dei Prefarraelliti e con quella neopompeiana di Lawrence Alma-Tadema. Nel corso degli anni novanta la sua eclettica produzione spazia da rappresentazioni di scene classiche ed orientali a scene di genere e di costume ambientate in epoche passate, dal Medioevo al Settecento, ad altre ispirate ad un verismo di tono melodrammatico. Egli realizza, altres\u00ec, il grande affresco della VII stazione della via Crucis nella Chiesa di San Gioacchino (Torino), restaurato a seguito dei bombardamenti alleati su Torino del 13 luglio 1943. Nel 1895 partecipa alla Permanente di Milano e a 3 successive edizioni della Biennale di Venezia. Nel 1900 ottiene la medaglia di bronzo all\u2019Esposizione Internazionale Universale di Parigi con il pastello \"Alma Natura Ave\". All'inizio del Novecento soggiorna per alcuni anni a Parigi dove partecipa all'Esposizione universale di inizio secolo e a 3 edizioni del Salon, dedicandosi con grande successo all'attivit\u00e0 grafica in stile liberty in collaborazione con la Maison Goupil. Tornato a Tortona, non indifferente allo scoppio del primo conflitto mondiale, realizza una serie di cartoline illustrate dal titolo \"\"Visioni di guerra\", di cui fanno parte la cartolina \u201cinterventista\u201d \"Redemptio\", \"il nonno\", \"la madre\", \"la preghiera per il soldato\" e l\u2019olio \"Consolatrix afflictorum\" per il convitto ecclesiastico di Tortona. Intorno agli anni '20 intraprende un viaggio con l'allievo Antonio Enrico (1906-1970) che lo vide percorrere tutta l'Italia e gran parte dell'Europa. Muore a Tortona il 3 gennaio 1934 ed \u00e8 ivi sepolto presso il cimitero cittadino. La citt\u00e0 di Tortona gli ha intitolato una via. \nNel 2008, in occasione dell'omonima mostra, \u00e8 stato girato il cortometraggio sulla sua vita dal titolo \"Cesare Saccaggi, tra eros e pan\", a cura di A. Fossati."}
{"id": "2376244", "revid": "24040310", "url": "https://it.wikipedia.org/wiki?curid=2376244", "title": "Progetto per un\u02bcetica mondiale", "text": ""}
{"id": "2376246", "revid": "1935652", "url": "https://it.wikipedia.org/wiki?curid=2376246", "title": "Antonio Marino Priuli", "text": "Biografia.\nNacque da Antonio Marino Priuli, del ramo \"di San Felice\" (o \"Scarponi\"), e da Cornelia Corner, del ramo \"di San Polo\". La sua fortuna, pi\u00f9 che dalla famiglia paterna, gli deriv\u00f2 da quella della madre, figlia del doge Giovanni II Corner e nipote del cardinale Giorgio Corner.\nEra il primo di cinque fratelli, tutti omonimi. In base alla tradizione veneziana, l'eredit\u00e0 della famiglia spettava in parti uguali a tutti i figli maschi, pertanto pot\u00e9 scegliere la carriera ecclesiastica senza essere ostacolato dalla sua condizione di primogenito.\nEbbe la prima tonsura il 21 dicembre 1728, gli ordini minori il 27 dicembre successivo, suddiaconato, diaconato e presbiteriato tra il 3 e il 10 settembre 1730. Nel 1733 divenne arciprete del Capitolo di Padova e il 31 agosto 1734 consegu\u00ec la laurea \"in utroque iure\" presso l'ateneo patavino. La sua formazione fu influenzata da Sante Veronese, vicario dei vescovi di Padova Giovanni Minotto Ottoboni e Carlo Rezzonico e pi\u00f9 tardi vescovo a sua volta e cardinale.\nIl 19 dicembre 1738 venne eletto vescovo di Vicenza; il 18 gennaio successivo ricevette l'ordinazione episcopale a Roma dalle mani del cardinale Pietro Ottoboni. Il 6 aprile 1767 fu trasferito alla sede diocesana di Padova.\nFu creato cardinale-presbitero da papa Clemente XIII nel concistoro del 2 ottobre 1758. Il 13 luglio 1759 ottenne il titolo di Santa Maria della Pace, e il 19 aprile 1762 quello di San Marco.\nCome cardinale partecip\u00f2 al conclave del 1769, che port\u00f2 all'elezione di papa Clemente XIV.\nMor\u00ec il 26 ottobre 1772 a Treville, frazione di Castelfranco Veneto, mentre era in villeggiatura nel palazzo di famiglia. I suoi resti riposano nella cattedrale di Padova.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "2376247", "revid": "191497", "url": "https://it.wikipedia.org/wiki?curid=2376247", "title": "Cervelo Test Team", "text": ""}
{"id": "2376250", "revid": "191497", "url": "https://it.wikipedia.org/wiki?curid=2376250", "title": "Cerv\u00e9lo Test Team", "text": ""}
{"id": "2376251", "revid": "277524", "url": "https://it.wikipedia.org/wiki?curid=2376251", "title": "Museo della ceramica di Cerreto Sannita", "text": ""}
{"id": "2376252", "revid": "767487", "url": "https://it.wikipedia.org/wiki?curid=2376252", "title": "Kleggie Hermsen", "text": ""}
{"id": "2376253", "revid": "300067", "url": "https://it.wikipedia.org/wiki?curid=2376253", "title": "Clarence Hermsen", "text": ""}
{"id": "2376255", "revid": "62004", "url": "https://it.wikipedia.org/wiki?curid=2376255", "title": "Team Cervelo", "text": ""}
{"id": "2376261", "revid": "138230", "url": "https://it.wikipedia.org/wiki?curid=2376261", "title": "Sulla necessit\u00e0 di una condanna internazionale dei crimini dei regimi del totalitarismo comunista", "text": ""}
{"id": "2376268", "revid": "287204", "url": "https://it.wikipedia.org/wiki?curid=2376268", "title": "Speciale (singolo)", "text": "Speciale \u00e8 il primo singolo estratto dall'album \"Sdraiato su una nuvola\", pubblicato nel 2000 da Gianluca Grignani."}
{"id": "2376269", "revid": "767487", "url": "https://it.wikipedia.org/wiki?curid=2376269", "title": "Leo Mogus", "text": ""}
{"id": "2376276", "revid": "124669758", "url": "https://it.wikipedia.org/wiki?curid=2376276", "title": "Albo d'oro della seconda divisione inglese di calcio", "text": "La pagina contiene l'albo d'oro dei campionati di calcio inglesi di seconda divisione dal 1892, anno della loro istituzione con il nome di Second Division, ad oggi."}
{"id": "2376277", "revid": "228587", "url": "https://it.wikipedia.org/wiki?curid=2376277", "title": "National Portrait Gallery", "text": ""}
{"id": "2376279", "revid": "101178543", "url": "https://it.wikipedia.org/wiki?curid=2376279", "title": "Baby Revolution", "text": "Baby Revolution \u00e8 il primo singolo estratto dall'album Campi di popcorn pubblicato nel 1998 da Gianluca Grignani."}
{"id": "2376285", "revid": "124123", "url": "https://it.wikipedia.org/wiki?curid=2376285", "title": "Sylvie Becaert", "text": "Biografia.\nOriginaria di Annecy, ha esordito come fondista, prendendo parte anche ai Mondiali juniores del 1994.\nHa iniziato a praticare biathlon a livello agonistico nel 1997 e nel 1999 \u00e8 entrata a far parte della nazionale francese. Ha ottenuto i suoi migliori risultati nella stagione 2002-2003, quando dove arriv\u00f2 3\u00aa nella classifica generale di Coppa del Mondo, vinta da Martina Beck, vincendo la classifica di sprint e chiudendo al 3\u00ba posto quella di inseguimento e quella di partenza in linea, e conquist\u00f2 anche una medaglia d'oro ai Mondiali di Chanty-Mansijsk.\nIn carriera ha partecipato a sette edizioni dei Mondiali e, oltre all'oro vinto in Russia, ne ha ottenuto un altro a Pyeongchang 2009 nella staffetta mista (con Marie-Laure Brunet, Vincent Defrasne e Simon Fourcade), oltre al bronzo nella staffetta femminile vinta dalla Russia davanti alla Germania. Ha anche preso parte a tre edizioni dei Giochi olimpici invernali, ottenendo il miglior risultato individuale al debutto: a nella 15\u00a0km arriv\u00f2 16\u00aa; nelle staffette a ha conquistato il bronzo e a l'argento.\nPalmar\u00e8s.\nL'intero palmar\u00e8s della Becaert \u00e8 relativo a competizioni di biathlon.\nCoppa del Mondo.\nCoppa del Mondo - vittorie.\nLegenda:\nRL =staffetta"}
{"id": "2376287", "revid": "767487", "url": "https://it.wikipedia.org/wiki?curid=2376287", "title": "Dick Schulz", "text": ""}
{"id": "2376290", "revid": "110157", "url": "https://it.wikipedia.org/wiki?curid=2376290", "title": "National Portrait Gallery (Australia)", "text": "La National Portrait Gallery d'Australia \u00e8 una collezione permanente di ritratti di australiani celebri. Si trova presso la citt\u00e0 di Canberra ed \u00e8 stata istituita nel 1998. \nDal 2008 la collezione \u00e8 ospitata negli edifici della Old Parliament House di Canberra e in quelli del Commonwealth Place, nella medesima citt\u00e0. Nel Commonwealth Place sono conservati principalmente ritratti contemporanei e fotografici."}
{"id": "2376299", "revid": "3115", "url": "https://it.wikipedia.org/wiki?curid=2376299", "title": "Boccavizza", "text": "Boccavizza (in sloveno Bukovica, in italiano \"Boccavizza\") \u00e8 un paese della Slovenia, frazione del comune di Ranziano-Voghersca nonch\u00e9 sede del municipio.\nGeografia fisica.\nLa localit\u00e0 si trova nella parte occidentale della valle del Vipacco a 56,4 metri s.l.m. e a 4,3 chilometri dal confine italiano.&lt;br&gt;\nLa localit\u00e0 di Boccavizza \u00e8 rappresentata nella carta IGM al 25.000: 40A-IV-SE.&lt;br&gt;\n\u00c8 attraversati dai seguenti corsi d'acqua: fiume Vipacco (\"Vipava\") e rio Struga (\"Bazar\u0161\u010dek\").\nStoria.\nTra Boccavizza e Biglia in passato era localizzata la \"statio\" romana \"Ad Fornulos\"; a testimonianza di ci\u00f2 nel 1887, nel riempimento di un pozzo di epoca romana, completamente svuotato e rimesso in funzione, gli archeologi trovarono marchi (bolli laterizi) con le iscrizioni \"L. ST. IVSTI e C. TITI HERMEROTIS\".&lt;br&gt;\nAppartenne dall'XI secolo al 1500 ai Conti di Gorizia per poi passare agli Asburgo alla morte dell'ultimo conte Leonardo.&lt;br&gt;\nDurante il dominio asburgico Boccavizza fu comune autonomo.\nDal 1920 al 1947 fece parte del Regno d'Italia, inquadrato nella provincia di Gorizia come frazione del comune di Vertoiba fino al 1928 quando questo comune fu soppresso e aggregato a Gorizia; pass\u00f2 poi alla Jugoslavia e quindi alla Slovenia, facendo parte del comune di Nova Gorica fino al 2006.\nMonumenti e luoghi d'interesse.\nLa chiesa parrocchiale dedicata a san Lorenzo venne costruita tra le due guerre mondiali (nel 1928) al posto della precedente distrutta durante la prima guerra mondiale (il fronte passava nei pressi)."}
{"id": "2376301", "revid": "1305772", "url": "https://it.wikipedia.org/wiki?curid=2376301", "title": "Deposito sedimentario chevron", "text": "Un deposito sedimentario chevron \u00e8 un corpo sedimentario subaereo con una forma o struttura che ricorda un cuneo: spesso hanno l'aspetto di dune (in inglese \"chevron dune\"). Questi depositi sono originati dall'erosione, da ghiacciai e da altri fenomeni naturali, a volte includono piccoli fossili di provenienza oceanica: sono presenti sulle coste di molte aree del mondo, a volte sono situati anche a varie decine di chilometri all'interno della terraferma.\nIl gruppo di ricerca Holocene Impact Working Group ha ipotizzato che parte di tali depositi possano essere stati creati da tsunami causati da impatti meteorici o da smottamenti sottomarini che avrebbero sollevato sedimenti dei fondali marini e li avrebbero trasportati per centinaia di chilometri fino a depositarli sulle coste e anche all'interno delle terre emerse.\nQuesta ipotesi \u00e8 controversa in quanto formazioni geologiche di questo tipo sono simili a formazioni create dal vento situate anche in aree lontane dagli oceani e perch\u00e9 \u00e8 improbabile che ci siano stati sufficienti grandi impatti meteorici e smottamenti sottomarini per spiegare le strutture scoperte.\nMolte di queste formazioni sono state scoperte sulle coste dell'Australia, altre sono presenti lungo le coste in molte parti della Terra, per esempio ce ne sono nel parco di Hither Hills State Park a Long Island nello stato di New York (Usa), e in Madagascar."}
{"id": "2376304", "revid": "767487", "url": "https://it.wikipedia.org/wiki?curid=2376304", "title": "George Nostrand", "text": ""}
{"id": "2376307", "revid": "121836", "url": "https://it.wikipedia.org/wiki?curid=2376307", "title": "National Portrait Gallery d'Australia", "text": ""}
{"id": "2376311", "revid": "212348", "url": "https://it.wikipedia.org/wiki?curid=2376311", "title": "Fredrick Fleet", "text": ""}
{"id": "2376312", "revid": "74801", "url": "https://it.wikipedia.org/wiki?curid=2376312", "title": "Reginald Lee", "text": "Insieme al collega Frederick Fleet, fu una delle vedette ad avvistare per primo l'iceberg responsabile del naufragio del \"Titanic\", entrato in collisione verso le 23:40 del 14 aprile 1912.\nBiografia.\nReginald Lee nacque a Benson, in Inghilterra ed all'et\u00e0 di quasi 42 anni si un\u00ec all'equipaggio del \"Titanic\", il 6 aprile 1912, dopo il trasferimento dalla nave gemella \"Olympic\". Il 14 aprile di quell'anno, Lee e Fleet, come vedette del \"Titanic\", erano sprovvisti di binocoli e ci\u00f2 mise i due marinai in difficolt\u00e0 nel possibile avvistamento di iceberg in pieno Oceano Atlantico Settentrionale. Dopo lo scontro con l'iceberg, Lee fu incaricato di comandare la lancia di salvataggio n. 13 e di conseguenza riusc\u00ec a salvarsi dal disastro, come il compagno Fleet anch'esso imbarcatosi in una lancia di salvataggio, precisamente la n. 6.\nDopo la tragedia, Lee ed altri ufficiali sopravvissuti rilasciarono le loro testimonianze alla \"Board of Trade Inquiry\" (Comitato dell'Ufficio del Commercio). Lee mor\u00ec poco tempo dopo, il 6 agosto 1913 a Kenilworth, a causa di complicazioni dovute a polmonite. La sua tomba si trova nel cimitero di Highland Road a Portsmouth.\nFilmografia.\nReginald Lee \u00e8 stato ritratto da diversi attori nei diversi film dedicati al disastro del RMS \"Titanic\":"}
{"id": "2376315", "revid": "1305772", "url": "https://it.wikipedia.org/wiki?curid=2376315", "title": "Rogue access point", "text": "Un rogue access point \u00e8 un access point wireless che \u00e8 stato installato in una rete sicura da un impiegato dell'organizzazione in buona fede o da un aggressore esterno senza un'autorizzazione esplicita da parte dell'amministratore di rete.\nDescrizione.\nIl tipico scenario in cui si pu\u00f2 trovare un rogue access point \u00e8 dato da tutte quelle aree frequentate da varie persone che intendono connettere i propri dispositivi a un segnale Wi-Fi. Quindi pu\u00f2 essere posizionato nelle aree pubbliche di aeroporti, hotel, stazioni ecc. nel caso in cui si voglia fare un attacco non mirato per rubare informazioni e dati sensibili ai danni di utenti sconosciuti. Oppure pu\u00f2 essere posizionato all'interno di aziende (specialmente se di grandi dimensioni) ma in questo caso l'attacco punta a catturare dati specifici di quell'azienda o a raccogliere informazioni preziose per la pianificazione di un attacco informatico mirato. La tecnica utilizzata da chi installa questi access point non autorizzati \u00e8 quella di dare alla rete Wi-Fi generata un nome ingannevole come \u201cairportxxxFreeWiFi\u201d. In questo modo molti utenti nel tempo si connetteranno a questo access point, specie se al momento della connessione il segnale dovesse risultare il pi\u00f9 forte tra quelli disponibili.\nEsistono vari modi per effettuare attacchi del tipo Man In The Middle (MITM), ad esempio ARP spoofing o DHCP spoofing. Il controllo di un access point \u00e8 un altro modo di effettuare attacchi di questo tipo. Infatti il rogue access point \u00e8 un tramite necessario tra qualsiasi utente connesso a esso e Internet. In questo particolare tipo di attacco non \u00e8 possibile indirizzare direttamente un obiettivo ma \u00e8 necessario attendere che siano i vari client a connettersi al rogue access point. Il danno minimo che un rogue access point pu\u00f2 causare \u00e8 dato dalla lettura di tutto il traffico che lo attraversa, ma oltre a questo pu\u00f2 essere utilizzato anche per introdurre malware nei PC delle vittime, rubare password e dirottare le comunicazioni. In tal caso il rogue access point prende il nome di \u201cevil twin\u201d.\nGli inconsapevoli utenti connessi all'evil twin sono reindirizzati su server appartenenti al malintenzionato. Le pagine visualizzate sono create appositamente per ingannare l'utente e spingerlo a compilare i vari form contenuti che solitamente richiedono informazioni sensibili come nome utente e password. Dopo la compilazione dei form e l'invio delle informazioni, il malintenzionato \u00e8 gi\u00e0 in possesso dei dati sensibili dell'ignaro utente che spesso si accorge di essere stato ingannato solo dopo che i suoi dati sono stati usati dal malintenzionato a scopo maligno.\nRischi per le organizzazioni.\nSebbene sia tecnicamente semplice installare un soft access point o un economico router wireless per un impiegato in buona fede, magari per rendere pi\u00f9 facile un accesso da dispositivo mobile, \u00e8 probabile che esso venga configurato come \u201caperto\u201d, o con uno scarso livello di sicurezza, consentendo potenziali accessi da parte di soggetti non autorizzati.\nSe un access point viene installato con successo da un aggressore esterno, quest'ultimo sar\u00e0 in grado di azionare vari tipi di vulnerability scanners; inoltre l'aggressore esterno potr\u00e0 effettuare attacchi remoti anche senza che sia fisicamente presente all'interno di un edificio dell'organizzazione, per esempio compiendo l'attacco dal parcheggio o da un edificio adiacente.\nPrevenzione e rilevamento.\nPer rilevare un rogue access point \u00e8 possibile determinarne la posizione utilizzando l'indicatore di forza del segnale (RSSI). Tuttavia al fine di eludere tale rilevazione, l'aggressore pu\u00f2 tentare di generare i valori RSSI attesi posizionando il rogue access point a una distanza dal rilevatore simile a quella della vittima, oppure modificando i valori del RSSI. In questo caso il vero access point e il rogue access point si trovano simultaneamente nella rete e questo genera un traffico misto tra regolare e anormale agli occhi dei rilevatori. Un buon metodo per rilevare il traffico anormale e identificarne le fonti \u00e8 quello di spegnere gli access point regolari; in questo modo l'unico traffico a essere rilevato \u00e8 quello anormale.\nPer prevenire l'installazione di un rogue access point, le organizzazioni possono installare un wireless intrusion prevention system (WIPS) allo scopo di monitorare lo spettro radio per rilevare access point non autorizzati.\nNell'area intorno a una qualsiasi impresa \u00e8 possibile rilevare un gran numero di access point wireless che include sia gli access point gestiti all'interno della rete sicura sia quelli posti nelle vicinanze. Un wireless intrusion prevention system facilita il rilevamento di rogue access point mediante un controllo continuo su tutti gli access point. Al fine di rilevare eventuali rogue access point, ci sono due condizioni che necessitano di essere testate:\nLa prima tra le due condizioni \u00e8 semplice da testare: basta comparare il wireless MAC address (chiamato anche BSSID) dell'access point con la lista dei BSSID degli access point gestiti. Tuttavia, il testing automatizzato della seconda condizione pu\u00f2 diventare impegnativo alla luce dei seguenti fattori: a) necessit\u00e0 di coprire differenti tipi di access point come bridging, NAT (router), link wireless non criptati, link wireless criptati, differenti tipi di relazioni tra i MAC address di access point per connessioni con e senza fili e soft access point, b) necessit\u00e0 di determinare la connettivit\u00e0 degli access point nelle grandi reti con un tempo di risposta accettabile e c) esigenza di evitare sia i falsi positivi che i falsi negativi descritti di seguito.\nUn falso positivo si verifica quando il wireless intrusion prevention system identifica un access point come wired rogue mentre questo non \u00e8 realmente connesso alla rete sicura. Frequenti falsi positivi comportano uno spreco di larghezza di banda per potersene liberare. La possibilit\u00e0 di falsi positivi inoltre crea intralcio nell'abilitazione del blocco automatizzato dei wired rogue dovuto al rischio di bloccare access point vicini innocui.\nUn falso negativo si verifica quando il wireless intrusion prevention system fallisce l'individuazione di un access point come wired rogue mentre questo \u00e8 effettivamente connesso alla rete sicura. I falsi negativi comportano buchi di sicurezza.\nUn rogue access point \u00e8 definito di primo tipo (o \u201cwired rogue\u201d) se l'access point non autorizzato viene trovato connesso alla rete sicura. D'altra parte, se l'access point non autorizzato viene trovato non connesso alla rete sicura, si tratta di un access point esterno. Tra gli access point esterni, se uno di essi viene riconosciuto come dannoso o come potenzialmente rischioso (ad es. access point con impostazioni che possono attrarre o avere gi\u00e0 attratto i client della rete wireless sicura), esso viene etichettato come rogue access point di secondo tipo, che come nominato e descritto precedentemente, assume il nome di \u201cevil twin\u201d.\nSoft access point.\nUn soft access point (soft AP) consiste nel disporre un adattatore Wi-Fi senza utilizzare un router Wi-Fi fisico. Con le funzionalit\u00e0 virtual Wi-Fi di Windows 7 e la tecnologia My WiFi di Intel, \u00e8 facile impostare un soft AP su una macchina Windows 7 o Windows Vista. Una volta attivato, \u00e8 possibile condividere l'accesso della rete disponibile su una macchina ad altri utenti della rete Wi-Fi a patto che si connettano al soft AP. Se un impiegato imposta un soft AP sulla propria macchina all'interno dei locali aziendali e condivide la rete aziendale attraverso di esso, il soft AP si comporta come un rogue access point."}
{"id": "2376321", "revid": "161273", "url": "https://it.wikipedia.org/wiki?curid=2376321", "title": "Bukovica", "text": ""}
{"id": "2376322", "revid": "899609", "url": "https://it.wikipedia.org/wiki?curid=2376322", "title": "Myeongseong di Corea", "text": "Il suo nome per esteso suonava \"Hyoja Weonseong Jonghwa Hapcheon Myeongseong Taehwanghu\" (hang\u016dl , ), che per\u00f2 viene per lo pi\u00f9 abbreviato in \"Myeongseong Hwanghu\", che significa imperatrice Myeongseong.\nQuando era in vita era chiamata \"regina Min\" (hang\u016dl , \"Minbi\"). Questo nome si fa derivare dal suo nome di famiglia; ella discendeva infatti dal casato dei Min. Su iniziativa della regina madre di Corea, una parente dei Min, spos\u00f2 il figlio di quest'ultima, re Gojong, il 20 marzo 1866. Entro breve tempo la regina Min ascese al ruolo di vera padrona della Corea della dinastia Joseon e ne domin\u00f2 la politica. Min era una donna forte, che combatt\u00e9 contro l'influenza giapponese in Corea. Propendeva invece per i Russi ed i Cinesi, dalla cui regina madre Cixi, Min si attendeva aiuto.\nA causa dell'atteggiamento contrario della regina Min riguardo al Giappone, ella fu assassinata mediante sicari giapponesi e coreani l'8 ottobre 1895 nel palazzo reale di Gyeongbokgung.\nA Seul vi \u00e8 oggi un monumento che la ricorda."}
{"id": "2376327", "revid": "1505830", "url": "https://it.wikipedia.org/wiki?curid=2376327", "title": "Aur\u00e9lie Filippetti", "text": "\u00c8 stata ministro francese della Cultura e delle Comunicazioni dal 2012 al 2014, prima nei due governi di Jean-Marc Ayrault e poi nel governo di Manuel Valls.\nBiografia.\nHa passato gran parte della sua giovinezza a Audun-le-Tiche, dove il padre, Angelo Filippetti, \u00e8 stato sindaco negli anni ottanta. Dal 2007 al 2017 \u00e8 stata deputata socialista all'Assemblea nazionale (eletta in Mosella nel 2007 e nel 2012).\nNel 2009 \u00e8 stata candidata anche all'elezione del Parlamento europeo. Nel 2014 \u00e8 stata eletta nel consiglio comunale di Metz, citt\u00e0 nella quale ha svolto una parte dei suoi studi.\nAur\u00e9lie Filipetti \u00e8 stata ministro della Cultura e delle Comunicazioni in tre governi successivi, il Governo Ayrault I, il Governo Ayrault II, e il Governo Valls I. Su sua iniziativa, l'Assemblea Nazionale ha approvato nel 2013 una legge che impedisce ai librai internet di offrire la consegna gratuita ai clienti, nel tentativo di proteggere le librerie in difficolt\u00e0 del paese dal crescente predominio del rivenditore online statunitense Amazon. Nel 2014, Filippetti licenzi\u00f2 Anne Baldassari, la direttrice del Mus\u00e9e Picasso, dopo le crescenti critiche alla sua gestione.\nIn seguito alle dimissioni di Arnaud Montebourg per protestare contro le politiche economiche di Hollande, anche Filippetti e Beno\u00eet Hamon si sono dimessi il 25 agosto 2014. Ha lasciato la carica a Fleur Pellerin nella formazione del nuovo Governo Valls II. Nel 2017 si ricandida nel suo collegio per un terzo mandato ma viene clamorosamente battuta al primo turno con appena l'11,8% ed \u00e8 eliminata dal secondo turno, perdendo il seggio parlamentare. \nNel luglio 2018 si dimette dal seggio di consigliere comunale a Metz.\nA partire dal 2017 Aur\u00e9lie Filippetti si dedica prevalentemente all'insegnamento presso Sciences-Po a Parigi. \nAlla fine del 2020 lancia un appello alle forze di sinistra e ecologiste perch\u00e9 esse si presentino unite, fin dal primo turno, alle elezioni regionali della regione Grand Est previste nel 2021. Nonostante l'adesione di molte personalit\u00e0 politiche della regione, nel marzo del 2021 molte forze di sinistra non si mostravano convinte dall'appello di Filippetti. Infatti questa lista \u00e8 arrivata quinta con l'8,64% dei voti e non \u00e8 stata ammessa al secondo turno.\nVita privata.\nFilippetti aveva una relazione con Thomas Piketty. Nel 2009, ha presentato una denuncia di violenza domestica contro di lui; Piketty si scus\u00f2 e Filippetti lasci\u00f2 rapidamente cadere le accuse. \nDal 2014 all'inizio del 2017, Filippetti ha avuto una relazione con Montebourg, con cui ha avuto una figlia, Jeanne, nata nel settembre 2015. La sua prima figlia, Clara, proviene da una precedente relazione."}
{"id": "2376330", "revid": "962319", "url": "https://it.wikipedia.org/wiki?curid=2376330", "title": "Ray Wertis", "text": ""}
{"id": "2376332", "revid": "15756", "url": "https://it.wikipedia.org/wiki?curid=2376332", "title": "Metodo di Wuckowski", "text": "Il metodo di Wuckowski \u00e8 un procedimento semplificato utilizzato per la progettazione di sezioni rettangolari in calcestruzzo armato soggette a pressoflessione retta con il metodo alle tensioni ammissibili.\nComportamento di una sezione in c.a. pressoinflessa.\nAl contrario di quello che succede nel caso di materiali ugualmente reagenti a trazione e compressione (vedi acciaio), il comportamento di una sezione in calcestruzzo armato sollecitata a pressoflessione \u00e8 diverso a seconda che il centro di sollecitazione C sia interno o esterno al nocciolo centrale d'inerzia dell'intera sezione.\nNel primo caso l'asse neutro, antipolare del centro di sollecitazione rispetto all'ellisse centrale d'inerzia, \u00e8 esterno alla sezione geometrica che risulta pertanto tutta sollecitata a compressione e quindi interamente reagente.\nEssendo nota a priori la sezione reagente, per il suo lo studio si pu\u00f2 procedere semplicemente applicando il principio di sovrapposizione degli effetti, come si usa per l'acciaio.\nNel secondo caso l'asse neutro taglia la sezione geometrica la quale risulta di conseguenza parzializzata.\nBisogna quindi distinguere a sua volta questo caso in piccoli o grandi eccentricit\u00e0, valutando che la tensione massima a compressione sia minore o uguale ad un quinto di quella a trazione. Se cos\u00ec non \u00e8, si ha il caso delle grandi eccentricit\u00e0, per il quale si utilizza appunto il metodo di Wuckowski.\nIn questo caso la sezione reagente non \u00e8 nota a priori perch\u00e9 non si conosce a priori la posizione dell'asse neutro il quale \u00e8 l'antipolare del centro C (unico dato noto a priori) rispetto all'ellisse centrale d'inerzia della sezione reagente che come abbiamo visto non coincide con quella geometrica.\nIn questo caso, non conoscendo a priori la sezione reagente non si conosce il relativo baricentro (che non coincide con quello della sezione intera) e pertanto non \u00e8 possibile applicare il principio di sovrapposizione degli effetti come per il caso precedente.\nIl problema quindi non si presenta di agevole soluzione analitica ma esistono diversi metodi (analitici e grafici) tra cui quello semplificato di Wuckowski.\nDopo aver attuato il suddetto metodo, si procede con le verifiche del calcestruzzo compresso e delle armature tese, ottenendo il valore dell'altezza del calcestruzzo reagente mediante una complessa equazione cubica, e il valore della tensione nell'armatura tesa mediante una semplice proporzione derivante dall'ipotesi di perfetta aderenza tra calcestruzzo e acciaio.\nProcedimento.\nConsideriamo un pilastro a sezione rettangolare di dimensioni geometriche note: BxH, soggetto a pressoflessione retta con asse di sollecitazione parallelo a H, e vogliamo determinare l'area delle armature tese e compresse.\nDal calcolo della struttura si ottengono i valori delle azioni sollecitanti il pilastro, e cio\u00e8:\nNote le sollecitazioni \u00e8 nota anche l'eccentricit\u00e0 di N rispetto al baricentro della sezione geometrica:\nL'eccentricit\u00e0 e \u00e8 riferita al centro geometrico della sezione rettangolare perch\u00e9 nel modello di calcolo attraverso cui si ottengono le sollecitazioni, poich\u00e9 il materiale in questa fase si considera ugualmente reagente a trazione e compressione, ogni membratura monodimensionale \u00e8 rappresentata con il suo asse geometrico.\nApplicando il principio di sovrapposizione degli effetti, il metodo prevede di trasportare lo sforzo N dal centro di sollecitazione C (distante e dal baricentro geometrico) al baricentro delle armature tese.\nIn questo caso avremo un momento di trasporto:\ndove s \u00e8 il copriferro che \u00e8 un valore fissato dal progettista\nIn questa nuova configurazione lo sforzo di compressione N sollecita solamente l'armatura tesa (perch\u00e9 in zona tesa il calcestruzzo non reagisce) mentre il momento flettente M1 va a sollecitare la sezione in calcestruzzo armato.\nPertanto, grazie al principio di sovrapposizione degli effetti si \u00e8 cos\u00ec trasformato un problema di pressoflessione in due pi\u00f9 semplici problemi: uno di flessione semplice e l'altro di sforzo normale di compressione \nUtilizzando le tabelle per il calcolo delle sezione rettangolari inflesse riportate in diversi prontuari e fissata la percentuale \u03bc si calcola\nDalle tabelle, in corrispondenza del valore di \u03bc e di r' e delle seguenti tensioni di lavoro:\ndetermino il valore di t tale che:\ndove Af* rappresenta l'area del ferro teso nel caso di flessione semplice.\nPoich\u00e9 lo sforzo N trasportato comprime il ferro teso e ne diminuisce lo sforzo di trazione dovuto a M1, al valore Af* dobbiamo sottrarre il valore:\nAlla fine si possono determinare, applicando il principio di sovrapposizione degli effetti, i valori delle armature nel caso di pressoflessione:\nIl metodo pu\u00f2 essere applicato anche in altri casi ad esempio quando le incognite sono H e aree delle armature.\nIn questo caso si procede per tentativi come sopra riportato fissando un valore di partenza Ho."}
{"id": "2376340", "revid": "1543377", "url": "https://it.wikipedia.org/wiki?curid=2376340", "title": "Stefano Lorenzini", "text": "Studi\u00f2 medicina a Pisa e si perfezion\u00f2 nella chirurgia presso l'Ospedale fiorentino di S. Maria Nuova, dove ebbe per maestri Francesco Redi, Niccol\u00f2 Stenone, John Fynch e altri importanti studiosi. Cadde in disgrazia presso il granduca Cosimo III de' Medici, che lo fece rinchiudere in carcere insieme al fratello Lorenzo, famoso matematico. \nLe sue \"Osservazioni intorno alle torpedini\", pubblicate a Firenze nel 1678, offrono un esempio di straordinario approfondimento di anatomia e fisiologia animale, fondato sulle nuove prospettive meccaniciste e corpuscolariste applicate allo studio dei viventi.\nSua \u00e8 la scoperta delle cosiddette ampolle di Lorenzini, speciali organi di senso posseduti dagli Elasmobranchi (squalo e razza), che si trovano nella parte anteriore della testa e formano una rete di canali pieni di gel."}
{"id": "2376342", "revid": "767487", "url": "https://it.wikipedia.org/wiki?curid=2376342", "title": "Nick Shaback", "text": ""}
{"id": "2376343", "revid": "767487", "url": "https://it.wikipedia.org/wiki?curid=2376343", "title": "Gilgamesh (Gilgamesh)", "text": "Gilgamesh \u00e8 l'album di debutto eponimo del gruppo musicale, pubblicato nel 1975.\nFormazione.\nAlan Gowen - tastiere, clarinetto e mellotron\nJeff Clyne - basso\nPhil Lee - chitarra acustica ed elettrica\nMichael Travis - batteria"}
{"id": "2376344", "revid": "729019", "url": "https://it.wikipedia.org/wiki?curid=2376344", "title": "Depressione post-partum", "text": "La depressione post-partum, depressione post-natale o depressione puerperale \u00e8 un disturbo dell'umore che colpisce il delle donne nel periodo immediatamente successivo al parto. Nelle prime settimane dopo il parto, si preferisce parlare di sindrome del terzo giorno, disturbo piuttosto diffuso e che non necessariamente si trasforma in depressione post-partum.\nSintomatologia.\nSintomi come le crisi di pianto, cambiamenti di umore, irritabilit\u00e0 generale, perdita dell'appetito, insonnia o all'opposto difficolt\u00e0 a rimanere svegli, assenza di interesse nelle attivit\u00e0 quotidiane e/o verso il neonato caratterizzano tale patologia specifica, denominata comunemente anche depressione post-parto.\nIl disturbo non \u00e8 da confondere con la pi\u00f9 grave \"psicosi puerperale\", accompagnata da sintomatologie di tipo psicotico.\nTerapia.\nNei casi in cui sia stata diagnosticata una depressione post-partum si pu\u00f2 intervienire con una psicoterapia o con la somministrazione di farmaci antidepressivi, tenendo conto tuttavia dei possibili effetti collaterali sulla madre e sul neonato, soprattutto in caso di allattamento (la maggior parte degli psicofarmaci \u00e8 controindicato per l'allattamento e in ogni caso alcune molecole assunte dalla madre passano, attraverso il sangue, nel latte prodotto dalle mammelle). Alla terapia medica va comunque abbinato un supporto psicologico o una vera e propria psicoterapia, spesso offerta direttamente dal servizio sanitario. Anche piccoli gesti di affetto o piccoli gesti materiali come l'affiancamento e il supporto nelle cure al neonato sono determinanti per il superamento della depressione post-partum.\nL'argomento nel cinema e nella narrativa.\nIl tema dell'ambivalenza materna \u00e8 stato raccontato dai film \"Maternity Blues\" di Fabrizio Cattani e \"Tutto parla di te\" di Alina Marazzi che ha scelto come protagonista del suo film Charlotte Rampling, un'attrice con un vissuto personale tra l'altro vicino al tema; un altro film \u00e8 \"Vacuum\" di Giorgio Cugno dove il regista ha scelto di guardare il mondo attraverso gli occhi di una giovane madre alle prese con la perdita della sua identit\u00e0. \nQuanto alla narrativa, un romanzo sul tema \u00e8 \"Di materno avevo solo il latte\" di Deborah Papisca (Dalai Editore) in cui l'autrice narra con ironia e trasporto la sua personale storia di mamma colpita dalla depressione post parto. Un altro romanzo esemplare \u00e8 \"La cicogna ha sbagliato casa\" di Monia Bergamo (Galassia Arte) dove l'autrice narra il suo personale superamento della depressione post parto allo scopo di poter aiutare altre madri affette dalla medesima patologia."}
{"id": "2376346", "revid": "767487", "url": "https://it.wikipedia.org/wiki?curid=2376346", "title": "Al Lucas", "text": ""}
{"id": "2376347", "revid": "767487", "url": "https://it.wikipedia.org/wiki?curid=2376347", "title": "Bob Faught", "text": ""}
{"id": "2376348", "revid": "9498", "url": "https://it.wikipedia.org/wiki?curid=2376348", "title": "Carlo Livi", "text": "Biografia.\nCompiuti gli studi umanistici a Prato, and\u00f2 a studiare presso l'Universit\u00e0 di Pisa. Qui, nel fervore del 1848, si dedic\u00f2 agli ideali patriottici, impugnando anche le armi per l'indipendenza. Fallito il tentativo, torn\u00f2 a Pisa, dove si laure\u00f2 in medicina, per poi recarsi a Firenze a compiere il tirocinio pratico sotto la guida di Maurizio Bufalini.\nDopo l'incarico di direttore nel manicomio San Niccol\u00f2 di Siena (cui era stato nominato nel 1858) e la nomina a professore di medicina legale e d'igiene, nel 1873 venne chiamato alla direzione del manicomio di Reggio Emilia, che organizz\u00f2 come centro scientifico per gli studi di psichiatria, divenendo sede della Clinica psichiatrica della Regia Universit\u00e0 di Modena.\nNel 1875 fond\u00f2 la \"Rivista sperimentale di freniatria e di medicina legale\". Tra i suoi principali scritti si segnalano \"Contro la pena di morte: ragioni fisiologiche e patologiche\" (Mucci, Siena 1862) e \"Frenologia forense. Ovvero delle frenopatie considerate relativamente alla medicina legale\" (Chiusi, Milano 1863-1868). A lui si deve anche la curatela delle opere di Francesco Redi pubblicate, per l'editore Le Monnier, tra il 1858 e il 1863. Scrisse anche una biografia, nel 1873, su Francesco Puccinotti, che era stato fra i suoi docenti nell'ateneo di Pisa.\nNella citt\u00e0 natale gli \u00e8 stato dedicato un liceo scientifico e linguistico ed \u00e8 intitolata a lui la biblioteca scientifica dell'ex-ospedale psichiatrico San Lazzaro di Reggio Emilia."}
{"id": "2376350", "revid": "124123", "url": "https://it.wikipedia.org/wiki?curid=2376350", "title": "Antonio Lima", "text": "Biografia.\nNato in Sicilia, Lima divenne esponente della mafia di San Francisco sin dalla fine degli anni dieci. Nel 1937, con la morte del boss Francesco \"Frank\" Lanza, Lima fu nominato capo della famiglia. Lima era un imprenditore, come proprietario di alcune concessionarie di automobili nella cittadina di San Mateo, appena fuori San Francisco. Lima era un uomo molto riservato, infatti si hanno poche informazioni su di lui.\nAlla met\u00e0 degli anni quaranta, ordin\u00f2 l'omicidio del malavitoso Nick DeJohn della Chicago Outfit, che si era trasferito a San Francisco. Dopo questo omicidio promosse come vicecapo il mafioso Michael Abati. Il 27 aprile del 1953, Lima fu condannato a 20 anni di prigione per numerosi reati, dove mor\u00ec di cause naturali. Alla guida della cosca gli succedette il suo vicecapo Michael Abati."}
{"id": "2376353", "revid": "767487", "url": "https://it.wikipedia.org/wiki?curid=2376353", "title": "Spermbirds", "text": "Gli Spermbirds sono una hardcore punk tedesca di Kaiserslautern. Formata nel 1982 dai membri della punk band Die Walterelf, divenne rapidamente una band hardcore punk veloce e aggressiva. \nLa band si \u00e8 sciolta nel 1988, ma si \u00e8 riformata nel 1990 e ha pubblicato da quel momento un gran numero di album."}
{"id": "2376356", "revid": "88740", "url": "https://it.wikipedia.org/wiki?curid=2376356", "title": "\u010cavdar Jankov", "text": "Carriera.\nClub.\nIn patria ha giocato quattro stagioni con lo Slavia Sofia.\nIn Germania ha giocato dal 2005 al 2009 con l'Hannover e nello stesso 2009 col .\nIn Ucraina ha , passando per quasi due stagioni in prestito in Russia con il .\nHa chiuso la carriera con lo , club con cui aveva cominciato.\nNazionale.\nTra il 2003 e il 2011 ha giocato 48 partite con la nazionale bulgara, segnando 5 gol.\nHa esordito in nazionale il 18 novembre 2003, entrando a tempo quasi scaduto al posto di Zdravko Lazarov nell'amichveole contro la . Quasi un anno pi\u00f9 tardi, il 18 agosto 2004, gioc\u00f2 la sua seconda partita in nazionale, la prima da titolare, un'amichevole contro l' in cui gioc\u00f2 i primi 76 minuti, prima di essere sostituito da Martin Kamburov\nIl suo primo gol in nazionale risale alla gara contro valida per le Qualificazioni al campionato mondiale di calcio 2006 in cui Jankov sigl\u00f2 la rete del definitivo 4-1. Il 12 novembre 2005 riusc\u00ec a realizzare una doppietta (suoi furono i primi due gol) nella goleada rifilata dalla Bulgaria alla nel corso di una gara amichevole."}
{"id": "2376357", "revid": "284938", "url": "https://it.wikipedia.org/wiki?curid=2376357", "title": "NASA Ames Dryden-1", "text": ""}
{"id": "2376376", "revid": "1649409", "url": "https://it.wikipedia.org/wiki?curid=2376376", "title": "Charles Dutoit", "text": "Biografia.\nDutoit studi\u00f2 a Losanna e poi al Conservatoire de musique de Gen\u00e8ve dove vinse il primo premio in direzione d'orchestra e fu invitato all'Accademia Chigiana di Siena dal maestro Alceo Galliera. In giovane et\u00e0 frequent\u00f2 spesso le prove di Ansermet ed entr\u00f2 in buoni rapporti con il maestro. Ebbe modo di collaborare con Karajan a Lucerna come membro dell'orchestra giovanile e studi\u00f2 con Charles M\u00fcnch a \"Tanglewood\". Inizi\u00f2 la sua carriera professionale nel 1957 come strumentista di viola in diverse orchestre europee e sudamericane. Nel gennaio 1959, fece il suo debutto come direttore d'orchestra alla guida dell'Orchestra della Radio di Losanna con la pianista Martha Argerich. Dal 1959 \u00e8 stato direttore ospite dell'Orchestre de la Suisse Romande e della \"Lausanne Chamber Orchestra\". \nFu poi direttore dell\"'Orchestra della Radio di Zurigo\" (Orchestra della Tonhalle di Zurigo) dal 1967 al 1971, quando pass\u00f2 alla \"Bern Symphony Orchestra\", succedendo a Paul Kletzki, dove rimase per undici anni.\nAl Wiener Staatsoper nel 1964 dirige Il lago dei cigni con Rudol'f Nureev.\nMentre era alla guida della \"Bern Symphony\", diresse anche la \"National Symphony Orchestra of Mexico\" dal 1973 al 1975, e la svedese Gothenburg Symphony Orchestra dal 1976 al 1979. Dutoit fu direttore ospite principale dell'Orchestra Sinfonica di Minneapolis nei primi anni ottanta.\nNel 1977 dirige la prima esecuzione assoluta nella New Philharmonic Hall di Liverpool del Concerto n. 3 \"Dialogues\" di John McCabe.\nNel 1977 succedette a Otto Klemperer e Zubin Mehta, alla guida della Orchestre symphonique de Montr\u00e9al (OSM). Nel corso dei 25 anni che trascorse alla guida dell'orchestra canadese, egli la trasform\u00f2 in una delle migliori orchestre del mondo. Nella sua carriera ha ottenuto pi\u00f9 di 40 premi internazionali compresi due Grammy Awards (USA), diversi Juno Award (Canada), il \"Grand Prix du Pr\u00e9sident de la R\u00e9publique\" (Francia), il \"Prix mondial du disque de Montreux\" (Svizzera), l\"'Amsterdam Edison Award\", il \"Japan Record Academy Award\" ed il the \"German Music Critics' Award\". Con la OSM ha realizzato molte incisioni per la Decca/London. Dutoit diede le dimissioni dalla \"Montr\u00e9al Symphony\" nell'aprile del 2002, dopo una disputa con l'associazione degli orchestrali.\nA Montr\u00e9al dirige le prime esecuzioni assolute nel 1983 nella Salle Claude Champagne della Sinfonia n. 5 \"Implosion\" di Clermont P\u00e9pin e nel 1988 nella Salle Wilfred Pelletier della Place des Arts di Montr\u00e9al del Concerto per viola e orchestra di Robert Turner.\nDutoit assunse l'incarico di direttore dell'Orchestra di Filadelfia nel 1980.\nAl Teatro alla Scala di Milano dirige nel 1980 quattro concerti con Salvatore Accardo.\nAl Royal Opera House, Covent Garden di Londra nel 1983 dirige Faust con Alfredo Kraus e nel 1986 Les contes d'Hoffmann con Samuel Ramey, Neil Shicoff e Luciana Serra.\nNel 1985 dirige la prima esecuzione assoluta nella Staatsschauspielhaus della Staatsoper-Semperoper di Dresda di \"Der Wald\" di Siegfried Matthus.\nAl Metropolitan Opera House di New York debutta nel dicembre 1987 con Les contes d'Hoffmann con Shicoff e Tatiana Troyanos e nel 1990 Faust con Carol Vaness e Samson et Dalila con Pl\u00e1cido Domingo e Shirley Verrett.\nDal 1990, divenne direttore artistico e direttore principale del Festival estivo dell'Orchestra di Filadelfia a Saratoga Springs nella Contea di Saratoga. Nel 1991, gli venne assegnata la cittadinanza onoraria della citt\u00e0 di Filadelfia.\nDal 1990, Dutoit fu direttore al \"Pacific Music Festival\" in Giappone e dal 1991 al 2001 ricopr\u00ec l'incarico di direttore dell'Orchestre national de France, che gli procur\u00f2 numerosi consensi, registrazioni fonografiche e tourn\u00e9e all'estero. Nel 1996, venne nominato direttore principale della NHK Symphony Orchestra di Tokyo fino al 2003. Nel 1997, il riconoscimento di Ufficiale dell'Ordine del Canada. Egli \u00e8 anche fra i pochi non canadesi ad essere stato insignito dell\"'Ordre national du Qu\u00e9bec\".\nAncora per la Scala dirige nel 2003 e nel 2005 un concerto al Teatro degli Arcimboldi trasmesso da Retequattro.\nNel febbraio 2007, venne nominato direttore principale dell'Orchestra di Filadelfia, per un periodo di quattro anni, a far data dal settembre 2008. Nell'aprile 2007, Dutoit venne nominato direttore principale della Royal Philharmonic Orchestra a far data dal 2009. Nell'ottobre 2008, Dutoit venne nominato direttore principale della \"Verbier Festival Orchestra\" a far data dal luglio 2009.\nAl Washington National Opera dirige un concerto nel 2009 con la National Symphony Orchestra degli Stati Uniti e nel 2011 con la Philadelphia Orchestra.\nNel 2012 dirige Pell\u00e9as et M\u00e9lisande (opera) con Magdalena Ko\u017een\u00e1 e Jos\u00e9 van Dam al Verbier Festival.\nNel 2013 dirige Samson et Dalila al Teatro dell'Opera di Roma.\nVita personale.\nDutoit ha sempre salvaguardato la sua vita personale dall'invasione dei media. Egli \u00e8 stato sposato ed ha divorziato tre volte, compreso un matrimonio con la celebre pianista Martha Argerich e con l'economista Marie-Jos\u00e9e Drouin. Il suo primo matrimonio fu con Ruth Cury, dalla quale ebbe un figlio, Ivan. Ha anche una figlia, Anne-Catherine, avuta dal matrimonio con la Argerich. Dal 2010 \u00e8 sposato con la violinista canadese Chantal Juillet.\nDiscografia parziale.\nDei suoi 69 albums citiamo:"}
{"id": "2376377", "revid": "767487", "url": "https://it.wikipedia.org/wiki?curid=2376377", "title": "Ned Endress", "text": ""}
{"id": "2376378", "revid": "682087", "url": "https://it.wikipedia.org/wiki?curid=2376378", "title": "Secrezione endocrina", "text": ""}
{"id": "2376385", "revid": "71433", "url": "https://it.wikipedia.org/wiki?curid=2376385", "title": "John Rhys Davies", "text": ""}
{"id": "2376392", "revid": "339392", "url": "https://it.wikipedia.org/wiki?curid=2376392", "title": "Shikaku Nara", "text": ""}
{"id": "2376393", "revid": "363629", "url": "https://it.wikipedia.org/wiki?curid=2376393", "title": "Respirazione esterna", "text": ""}
{"id": "2376395", "revid": "119884059", "url": "https://it.wikipedia.org/wiki?curid=2376395", "title": "Polyodon spathula", "text": "Il pesce spatola americano, \"Polyodon spathula\", detto anche pesce spatola del Mississippi o spoonbill (becco a cucchiaio), vive nei fiumi a corso lento del bacino idrografico del Mississippi. Sembra che sia scomparso dal lago Erie e dai suoi tributari. Strettamente imparentato con gli storioni, questo grosso Condrosteo d'acqua dolce pu\u00f2 raggiungere i 220\u00a0cm di lunghezza e pesare fino a 100 kg. Deve il suo nome comune e scientifico al muso caratteristico, enormemente allungato e a forma di spatola. Si ritiene che utilizzi degli elettrorecettori sensitivi presenti su di esso per localizzare le prede, ma anche per seguire la rotta giusta nelle migrazioni verso i siti di deposizione delle uova. Si nutre soprattutto di zooplancton, ma anche di crostacei e bivalvi.\nUn tempo comune in tutto il Midwest, la pesca incontrollata e i cambiamenti dell'habitat hanno causato una notevole diminuzione delle popolazioni di questo animale; la gustosit\u00e0 delle carni e delle sue uova non hanno fatto altro che peggiorare le cose. Dighe e altri sbarramenti impediscono a questo pesce di ricolonizzare i luoghi dove un tempo viveva e negano l'accesso ai siti di deposizione delle uova. Fino al 1900, il pesce spatola si trovava anche nel lago Erie e nei fiumi del suo bacino idrografico, sia degli USA che del Canada. Specie invasive come il bivalve zebra hanno ridotto il numero dello zooplancton nei Grandi Laghi a livelli cos\u00ec bassi da renderne impossibile anche un ipotetico programma di reintroduzione. \nDal 1998, come tutte le specie appartenenti all'ordine Acipenseriformes, \u00e8 sottoposta alla protezione della CITES che ne controlla il commercio.\nAttualmente vengono allevati anche nell'Est Europa soprattutto in policoltura all'interno di allevamenti dedicati agli storioni e recentemente alcuni pesci spatola sono stati individuati nel Danubio. Non \u00e8 stato ancora determinato se siano fuggiti dagli allevamenti ittici della Romania e Bulgaria durante le inondazioni del 2006 o se sono stati volontariamente rilasciati.\nDove le popolazioni sono abbastanza numerose da permetterne la cattura, il pesce spatola americano rimane una preda ambita per i praticanti di pesca sportiva. Dato che \u00e8 un animale filtratore, non potr\u00e0 mai essere catturato con un'esca, bens\u00ec con le trappole. Alcuni Stati, compreso il Missouri, ne hanno approvato l'allevamento in laghi artificiali dove le popolazioni residenti sono basse o inesistenti e in aree dove le popolazioni storiche non possono essere sfruttate troppo a lungo. I pesci spatola vengono uccisi per le loro uova, da cui si ricava un prodotto alquanto simile al caviale.\n\"Polyodon spathula\" \u00e8 l'unica specie vivente di pesci spatola."}
{"id": "2376399", "revid": "78589", "url": "https://it.wikipedia.org/wiki?curid=2376399", "title": "Essoterico", "text": ""}
{"id": "2376402", "revid": "110157", "url": "https://it.wikipedia.org/wiki?curid=2376402", "title": "Citolisina", "text": "Il termine citolisina (o anche emolisina o tossina emolitica) indica una proteina in grado di provocare, direttamente o indirettamente, la distruzione di una cellula mediante lisi.\nLe citolisine sono prodotte da molti organismi, inclusi i microrganismi, le piante ed animali.\nNel caso dei batteri, le citolisine prodotte vengono escrete all'esterno della cellula (fanno parte infatti del gruppo delle esotossine) e con la loro azione contribuiscono ad aumentare la virulenza di una specie o di un ceppo batterico. Queste proteine hanno solitamente azione litica verso tipologie specifiche di cellule, da cui prendono il nome: ad esempio, le citolisine che provocano la lisi dei globuli rossi con conseguente fuoriuscita di emoglobina vengono dette emolisine.&lt;br&gt; \nAltre citolisine hanno la capacit\u00e0 di legarsi e di distruggere le cellule del sistema immunitario, tra cui i macrofagi. Listeria monocytogenes utilizza delle citolisine (\"listeriolisine\") per distruggere la membrana del fagosoma del macrofago e fuggire nel citoplasma.\nIl meccanismo di azione per alcune di queste lisine consiste nella formazione di pori sulla membrana cellulare della cellula bersaglio in seguito al legame con lipidi di membrana. Questo meccanismo richiede la presenza di ioni Ca2+ che provoca tra gli altri effetti l'aggregazione dei monomeri di citolisina per la formazione dei pori.\nTra le citolisine pi\u00f9 note vi sono la streptolisina, la tetanolisina, la emolisina alfa stafilococcica e la emolisina A di \"Escherichia coli\".\nNegli eucarioti superiori, molte classi di proteine di difesa hanno attivit\u00e0 citolitica. Tra di esse, per estensione, vi sono diversi anticorpi, il sistema del complemento ed altre ancora, tra cui le perforine. Anche il principio attivo di diversi veleni animali -tra cui il cobra e alcune anemoni di mare- \u00e8 costituito da citolisine."}
{"id": "2376413", "revid": "585241", "url": "https://it.wikipedia.org/wiki?curid=2376413", "title": "Rodolfo di Canne", "text": "Biografia.\nPartecip\u00f2 a Melfi al parlamento generale dei baroni longobardi e normanni, indetto al principio del 1043 da Guaimario V, principe longobardo di Salerno, da Rainulfo Drengot, conte di Aversa, e da Guglielmo I d'Altavilla. Come gli altri partecipanti fece omaggio come vassallo al principe Guaimario, il quale riconobbe a Guglielmo d'Altavilla il titolo di conte, facendo nascere la contea di Puglia. I territori del nuovo stato vennero suddivisi in dodici baronie, ad eccezione della capitale Melfi e Rodolfo di Canne ottenne la baronia di Canne, comprendente il territorio della Capitanata fino alla riva destra del fiume Ofanto."}
{"id": "2376415", "revid": "838137", "url": "https://it.wikipedia.org/wiki?curid=2376415", "title": "Calcio ai XV Giochi del Mediterraneo - Qualificazioni gruppo C", "text": "Tutte le partite relative alle qualificazioni del gruppo C per il torneo di calcio ai XV Giochi del Mediterraneo si svolsero allo stadio municipale di V\u00edcar."}
{"id": "2376416", "revid": "287204", "url": "https://it.wikipedia.org/wiki?curid=2376416", "title": "Innesto gengivale", "text": "L'innesto gengivale \u00e8 una procedura di chirurgia orale che consente di aumentare o creare ex novo uno spessore adeguato di gengiva cheratinizzata (masticatoria) attorno a denti o impianti allo scopo di correggere recessioni (retrazioni) gengivali o stabilizzare il margine gengivale per esigenze estetiche o funzionali.\nProcedura.\nL'intervento viene effettuato in anestesia locale e consiste nel prelevare da un'area della bocca (generalmente il palato) una striscia di gengiva per poi trapiantarla in un'altra parte della bocca.\nTecniche.\nEsistono varie tecniche (innesto gengivale libero, innesto gengivale peduncolato, innesto gengivale connettivale subepiteliale).\nLa scelta della tecnica viene effettuata sulla base di valutazioni specifiche del caso da parte del medico.\nFollow-up.\nL'intervento consente di ottenere buoni risultati nella stragrande maggioranza dei casi, non \u00e8 particolarmente invasivo per il paziente."}
{"id": "2376427", "revid": "287204", "url": "https://it.wikipedia.org/wiki?curid=2376427", "title": "Rodolfo di Barbena", "text": "Biografia.\nPartecip\u00f2 a Melfi al parlamento generale dei baroni longobardi e normanni, indetto al principio del 1043 da Guaimario V, principe longobardo di Salerno, da Rainulfo Drengot, conte di Aversa, e da Guglielmo I d'Altavilla.\nCome gli altri partecipanti rese omaggio come vassallo al principe Guaimario, il quale riconobbe a Guglielmo d'Altavilla il titolo di conte, facendo nascere la contea di Puglia.\nI territori del nuovo Stato, a eccezione della capitale Melfi, furono suddivisi in dodici baronie e Rodolfo di Barbena ottenne la baronia di Monte Sant'Angelo, comprendente il territorio della Capitanata e il promontorio del Gargano.\nAssoldato poi dall'abate Richiero di Montecassino, con gli altri normanni si mise a devastare la regione.\nQuando Rodolfo e altri 15 normanni decisero di riconciliarsi con l'abate, si presentarono disarmati, ma furono tutti massacrati dai monaci, tranne Rodolfo, salvato dallo stesso abate."}
{"id": "2376428", "revid": "287204", "url": "https://it.wikipedia.org/wiki?curid=2376428", "title": "Lega Nazionale A 1961-1962 (hockey su ghiaccio)", "text": "La stagione 1961-1962 del campionato svizzero di hockey su ghiaccio ha visto campione l'EHC Visp.\nPromozioni.\nViene portato a dieci il numero delle squadre iscritte, e vengono promossi in prima divisione i Kloten Flyers e l'EHC Villars."}
{"id": "2376430", "revid": "1543377", "url": "https://it.wikipedia.org/wiki?curid=2376430", "title": "Jacinto Caama\u00f1o", "text": "Guid\u00f2 l'ultima grande esplorazione spagnola dell'Alaska (allora chiamata America Russa) e della costa della Columbia Britannica.\nFu cavaliere dell'Ordine militare di Calatrava. Era appartenente ad una famiglia aristocratica galiziana, che abitava nelle vicinanze di Santiago di Compostela. Il padre era Juan Fern\u00e1ndez de Caama\u00f1o, e la madre Mariana Moraleja Alocen. A 18 anni entr\u00f2 a far parte della Armada Espa\u00f1ola, la marina spagnola, come avventuriero.\nEsplorazioni.\nPochi anni dopo form\u00f2 una spedizione politico-commerciale per Costantinopoli, al fine di stabilire relazioni commerciali con la Turchia, la Polonia e l'Impero russo. Dopo un breve viaggio a Cuba nel 1787, venne inviato sulla costa pacifica del Messico, stanziandosi a San Blas, quartier generale delle spedizione dirette verso il Pacifico nord-occidentale. Con lui viaggiava il cognato, Francisco de Eliza, il quale si sarebbe distinto come governatore del Forte San Miguel presso la Baia di Nootka, sull'isola di Vancouver. Sulla loro nave diretta in Messico si trovava anche il nuovo vicer\u00e9 della Nuova Spagna, Don Juan Vicente de G\u00fcemes Padilla Horcasitas y Aguayo. Il 3 febbraio 1790 Caama\u00f1o prese parte alla spedizione diretta verso il pacifico nord-occidentale. Comandava la \"Nuestra Se\u00f1ora del Rosario\" (conosciuta anche come \"Princesa\"), una fregata da 189 tonnellate costruita a San Blas per le esplorazioni settentrionali. Non oltrepass\u00f2 Nootka durante questo viaggio, ma nel successivo (1792) raggiunse la baia di Bucareli comandando la fregata \"Ar\u00e1nzazu\", una corvetta costruita a Cavite nelle Filippine. Questa spedizione effettu\u00f2 un preciso studio della costa da Bucareli a Nootka, completando la mappa dell'Alaska e della Columbia Britannica con molti nomi usati tuttora. Salpando da Nootka il 13 giugno 1792, Caama\u00f1o esplor\u00f2 Bucareli Bay, super\u00f2 l'isola Principe di Galles in Alaska, e si ancor\u00f2 a Dixon Entrance il 20 luglio. Partendo da qui continu\u00f2 l'esplorazione verso sud, attraversando Principe Channel, Nepean Sound, Whale Sound, vicino all'arcipelago Estevan Group, per poi entrare a Caama\u00f1o Sound ed ancora a sud nel canale di Laredo, tra Aristazabal e Princess Royal Island, tornando a Nootka il 7 settembre 1792. Diede il nome al Principe Channel, al canale di Laredo, a Campania (isola), a Campania Sound, ad Aristazabal ed a Gil Island. Anche George Vancouver us\u00f2 questi nomi sulle proprie mappe.\nTarda carriera e famiglia.\nAvendo completato con successo il proprio viaggio in Alaska, Caama\u00f1o fu inviato, dopo una breve sosta a San Blas, nelle Filippine. Dal 1794 al 1807 oper\u00f2 in molti posti tra Messico e Per\u00fa, sposando in uno di questi viaggi Francisca de Arteta Santistevan, che gli diede otto figli. Nel 1820 era ancora in vita a Guayaquil, luogo di nascita della sua ultimogenita, ma non si conoscono esattamente data e luogo della morte. Alcuni suoi discendenti vissero in Ecuador, il pi\u00f9 importante dei quali fu Jose Placido Caama\u00f1o che ne divenne presidente.\nRetaggio.\nCamano Island, un'isola di Puget Sound, prendo il nome da Jacinto Caama\u00f1o, cos\u00ec come Caama\u00f1o Sound, Columbia Britannica, all'estremit\u00e0 settentrionale di quella che oggi \u00e8 Jacinto Island. Diede anche il nome al Passaggio di Caama\u00f1o a nord-ovest di Prince Rupert (tra le isole di Dundas e Zayas)."}
{"id": "2376431", "revid": "287204", "url": "https://it.wikipedia.org/wiki?curid=2376431", "title": "Jacinto Caamano", "text": ""}
{"id": "2376434", "revid": "287204", "url": "https://it.wikipedia.org/wiki?curid=2376434", "title": "PalaElettra", "text": "Il PalaElettra \u00e8 un palazzetto dello sport di Pescara con una capienza di quasi 3.000 posti. Il campo da gioco \u00e8 in parquet in legno. \u00e8 situato in Via Elettra ed \u00e8 dedicato a S. Cornacchia.\nPu\u00f2 ospitare competizioni di pallacanestro, pallavolo e altre manifestazioni extrasportive.\nLa struttura ha ospitato le competizioni di pallacanestro femminile dei Giochi del Mediterraneo di Pescara 2009, durante il quale ha subito lavori per l'adeguato svolgimento della manifestazione, vi gioca le sue partite di Divisione Nazionale B la squadra locale dell'Amatori Pallacanestro Pescara.\n\u00c8 dotato di un'infermeria e un laboratorio antidoping e alcuni magazzini."}
{"id": "2376435", "revid": "104957", "url": "https://it.wikipedia.org/wiki?curid=2376435", "title": "Little Italy (Montreal)", "text": ""}
{"id": "2376441", "revid": "287204", "url": "https://it.wikipedia.org/wiki?curid=2376441", "title": "Michele Abati", "text": "Biografia.\nI primi anni.\nAbati nacque in Sicilia ma giovane emigr\u00f2 negli Stati Uniti, stabilendosi in Pennsylvania, dove divenne presto un importante \"uomo d'onore\", delle locali famiglie mafiose. Negli anni venti si spos\u00f2 con una ragazza siciliana di nome Maria e non ebbe figli.\nStoria criminale.\nIl primo arresto risaliva al 1935 in Pennsylvania, per investigazione. Un secondo arresto nel 1939, per rapina a mano armata, e un terzo arresto nel 1944 per violazione della legge sul commercio interstatale. Alla met\u00e0 degli anni quaranta, si trasfer\u00ec in California, nella citt\u00e0 di San Francisco, dove fu aggregato alla locale famiglia mafiosa, diventandone in breve tempo uno degli esponenti pi\u00f9 importanti. Su ordine del boss della cosca Anthony Lima, Abati organizz\u00f2 l'omicidio del gangster Nick DeJohn, della \"Chicago Outfit\", avvenuto il 9 maggio 1947.\nDeJohn era colpevole di aver impiantato in citt\u00e0, assieme ad alcuni suoi uomini una serie di racket, senza aver prima chiesto l'autorizzazione al capomafia Anthony Lima. L'omicidio fece aumentare notevolmente il rispetto verso Abati all'interno della famiglia di San Francisco e condusse alla sua nomina a vicecapo della cosca. Sebbene dell'omicidio di DeJohn furono accusati lo stesso Abati, Lima ed altri quattro affiliati della cosca, il procuratore distrettuale Edmund Brown assolse tutti gli imputati.\nNel 1953 il boss Anthony Lima fu arrestato e condannato a 20 anni di carcere, e cos\u00ec Abati divenne il capo della famiglia di San Francisco. Abati rafforz\u00f2 i suoi legami con la politica e increment\u00f2 i suoi affari, grazie anche a numerose attivit\u00e0 legali. Una di queste attivit\u00e0 legali, era l\"'Oro olive company\", aperto in societ\u00e0 con altri due \"uomini d'onore\" come i fratelli Jimmy ed Anthony Lanza, nella cittadina di Oroville. Nel 1957 fu sospettato dalle autorit\u00e0 di aver partecipato alla famosa Riunione di Apalachin, nello stato di New York.\nGli ultimi anni.\nDopo molte indagini sulle sue attivit\u00e0 da parte dell'FBI, il dipartimento dell'immigrazione scopr\u00ec che Abati non era mai diventato ufficialmente cittadino americano e cos\u00ec, dopo una lunga battaglia giudiziaria, l'8 luglio del 1961, fu espulso dagli Stati Uniti come \"indesiderabile\" e rimpatriato nella natia Sicilia, dove mor\u00ec di morte naturale quattordici mesi dopo, il 5 settembre 1962, all'et\u00e0 di 62 anni.\nMafiosi associati.\nAbati aveva rapporti di affari, e di alleanza con i seguenti mafiosi:"}
{"id": "2376446", "revid": "599", "url": "https://it.wikipedia.org/wiki?curid=2376446", "title": "Eug\u00e8ne Maurice Pierre Cosserat", "text": ""}
{"id": "2376447", "revid": "22475", "url": "https://it.wikipedia.org/wiki?curid=2376447", "title": "Luigi II d'Este", "text": "Biografia.\nLuigi nacque il 28 agosto 1648 a Rivalta di Reggio Emilia; figlio maggiore del generale e principe Borso d'Este e della moglie Ippolita d'Este, figlia naturale del principe Luigi I d\u2019Este, Marchese di Scandiano e Montecchio. \nLuigi, insieme ai fratelli Foresto, Cesare Ignazio e la sorella Angela Maria Caterina, rimase orfano tra il 1656 ed il 1657 prima della madre e poi del padre.\nSotto la direzione di padre Andrea Garimberti, il principe Luigi riceve i primi rudimenti delle materie letterarie e filosofiche. Luigi, intorno al 1664, venne mandato a Ingolstadt in Alta Baviera, nel seminario gestito dai Gesuiti; accompagnato in un primo momento dal precettore padre Domenico Garimberti, che verr\u00e0 in un secondo momento sostituito, in quanto ritenuto non idoneo, da padre Carlantonio Montecuccoli, della Nobile Famiglia dei Montecuccoli, del celebre generale Raimondo.\nLa sorella, di Luigi, Angela Maria Caterina fu principessa di Carignano per matrimonio con Emanuele Filiberto di Savoia-Carignano. \nLuigi in qualit\u00e0 di membro della Casa d'Este, era una principe di Modena e Reggio per nascita; appartenente al ramo cadetto degli Este di Scandiano.\nNel 1671 divenne ufficiale di cavalleria nell'esercito del Casato di Brunswick. \nNel 1673 venne formalmente investito del feudo del Marchesato di Scandiano.\nNel 1687 scorp\u00f2 Montebabbio dal feudo di Scandiano e lo cedette alla Camera Ducale e acquistando il territorio di Iano dai Manfredi.\nMor\u00ec il 26 maggio 1698 a Modena."}
{"id": "2376449", "revid": "599013", "url": "https://it.wikipedia.org/wiki?curid=2376449", "title": "Chris Garner", "text": ""}
{"id": "2376450", "revid": "1564499", "url": "https://it.wikipedia.org/wiki?curid=2376450", "title": "Tristano di Montepeloso", "text": "Questo territorio \u00e8 teatro nel 1043 di una battaglia tra l'esercito bizantino e le forze normanne, che risultano vincenti e, pertanto, la citt\u00e0 passa sotto il dominio normanno. \nTristaino faceva parte del gruppo di condottieri che, al principio del 1043, partecipa al parlamento generale dei baroni Longobardi e Normanni indetto a Melfi da Guaimario V, principe Longobardo di Salerno, da Rainulfo Drengot, Conte di Aversa, e da Guglielmo I d'Altavilla. Tutti offrono un omaggio come vassalli a Guaimario, che riconosce a Guglielmo I d'Altavilla il primo titolo di \"conte di Puglia\". Nasce, cos\u00ec, il nuovo Stato normanno denominato contea di Puglia, un territorio non omogeneo, acquisito dal clan Altavilla a \"macchia di leopardo\". L'intera area, ad eccezione di Melfi, viene suddivisa in dodici baronie, costituite a beneficio dei capi normanni ed assegnate nei territori di Capitanata, Apulia e Irpinia, fino al Vulture-Melfese; infatti Melfi diviene sede della contea rimanendo cos\u00ec fuori dalla spartizione. Il centro della citt\u00e0 di Melfi \u00e8 diviso in dodici quartieri, in ognuno dei quali ciascun conte possiede un palazzo e controlla un settore dell'abitato. Il sovrano attribuisce i feudi secondo il rango ed il merito ed ognuno dei condottieri si dedicher\u00e0 alla conquista di quanto concessogli. \nSecondo le cronache di Amato di Montecassino e di Leone Marsicano, Tristaino divent\u00f2 signore di Montepeloso. \nCome tutte le altre undici citt\u00e0 confederate, la localit\u00e0 \u00e8 sede di Diocesi, in quanto i Normanni tendono a far coincidere la riorganizzazione religiosa con la giurisdizione amministrativa. \nIl secondo conte della citt\u00e0, dopo Tristaino, fu Goffredo, conte di Conversano."}
{"id": "2376454", "revid": "767487", "url": "https://it.wikipedia.org/wiki?curid=2376454", "title": "Diffun", "text": "Diffun \u00e8 una municipalit\u00e0 di Terza classe delle Filippine, situata nella Provincia di Quirino, nella regione della Valle di Cagayan.\nDiffun \u00e8 formata da 33 baranggay:"}
{"id": "2376465", "revid": "212348", "url": "https://it.wikipedia.org/wiki?curid=2376465", "title": "Scrooge McDuck", "text": ""}
{"id": "2376467", "revid": "63727", "url": "https://it.wikipedia.org/wiki?curid=2376467", "title": "Mercedes-Benz Modell K", "text": ""}
{"id": "2376468", "revid": "339392", "url": "https://it.wikipedia.org/wiki?curid=2376468", "title": "Huey, Dewey e Louie", "text": ""}
{"id": "2376471", "revid": "92723", "url": "https://it.wikipedia.org/wiki?curid=2376471", "title": "Alejandro Vela", "text": "Biografia.\n\u00c8 fratello dell'attaccante del Los Angeles FC, Carlos Vela.\nCarriera.\nIn precedenza ha vestito le divise di Jaguares de Chiapas e Chivas Guadalajara, squadre di Primera Divisi\u00f3n."}
{"id": "2376472", "revid": "729019", "url": "https://it.wikipedia.org/wiki?curid=2376472", "title": "Maddela", "text": "Maddela \u00e8 una municipalit\u00e0 di Prima classe delle Filippine, situata nella Provincia di Quirino, nella regione della Valle di Cagayan.\nMaddela \u00e8 formata da 32 baranggay:"}
{"id": "2376473", "revid": "29193661", "url": "https://it.wikipedia.org/wiki?curid=2376473", "title": "Slavo antico", "text": ""}
{"id": "2376475", "revid": "22475", "url": "https://it.wikipedia.org/wiki?curid=2376475", "title": "Santuario di Nostra Signora di Loreto (Castiglione Chiavarese)", "text": "Il santuario di Nostra Signora di Loreto \u00e8 un luogo di culto cattolico situato nella frazione di Masso, sulla sommit\u00e0 dell'omonimo colle, nel comune di Castiglione Chiavarese nella citt\u00e0 metropolitana di Genova. \nSituato in un incantevole punto panoramico sulla val Petronio e sul Golfo del Tigullio, \u00e8 raggiungibile attraverso una strada asfaltata che si diparte dall'abitato di Masso.\nStoria.\nLa tradizione orale.\nSi fa risalire al XIV secolo l'innalzamento di un primo edificio dedicato al culto: una tradizione popolare tuttora tramandata, e riportata anche dai fratelli Remondini nel loro compendio di notizie riguardanti il santuario, narra che la prima edificazione fu tentata sul colle che sorge in direzione opposta rispetto all'abitato di Masso, verso il Passo del Bracco.\nTuttavia non fu possibile portare a termine l'intento, poich\u00e9 quanto gli operai riuscivano a costruire in una giornata di lavoro, si trovava puntualmente distrutto da mani ignote durante la notte. Al protrarsi di tale situazione, gli abitanti di Masso conclusero che non era volere di Nostra Signora che la cappella fosse edificata in quel luogo. Individuarono, quindi, l'attuale sede, dove l'edificazione pot\u00e9 essere condotta rapidamente e senza intoppi, segno del favore divino.\nNotizie storiche.\nLa presenza di un edificio di culto sul colle di Loreto, \u00e8 attestata storicamente dal 1582: trattatasi di una cappella di modeste dimensioni, che venne ingrandita tra il XVII secolo e il XVIII secolo.\nL'edificio attuale risale all'Ottocento: la torre campanaria \u00e8 del 1851, il corpo della chiesa fu eretto tra il 1856 ed il 1866, innalzando i nuovi muri attorno a quelli del preesistente fabbricato di cui fu mantenuta la porzione absidale, adibita a locale sacristia e ripostiglio. Nel nuovo santuario fu conservato anche l'antico altare maggiore in marmo, opera di artigianato milanese del 1798, con statua marmorea di \"Nostra Signora di Loreto\".\nL'11 luglio 1809 papa Pio VII, che transitava presso il Passo del Bracco prigioniero dei Francesi, ricevuta una delegazione di Massesi guidata dal rettore Antonio Bagliani, concedette l'indulgenza plenaria ai fedeli visitanti il santuario nei due giorni della festa. Il conferimento venne ratificato il 14 settembre dello stesso anno, con un decreto dell'allora arcivescovo di Genova, cardinale Giuseppe Maria Spina, e mediante rescritto di papa Pio IX, del 22 gennaio 1856. Entrambi i documenti sono conservati presso l'archivio parrocchiale di Masso. I pi\u00f9 recenti restauri al santuario ed al piazzale risalgono agli anni 1972-1973 e 2013-2014.\nDevozione.\nLe celebrazioni al piccolo santuario richiamavano, specie nei decenni passati, centinaia di fedeli che vi si recavano in pellegrinaggio a piedi dai paesi vicini, particolarmente da Moneglia, Casarza Ligure e Castiglione Chiavarese.\nSono numerosi gli avvenimenti prodigiosi attribuiti all'intercessione di Nostra Signora di Loreto, molti dei quali sono descritti dai fratelli Remondini nel loro libro. Uno di questi narra la guarigione miracolosa di una anziana di Moneglia che, completamente cieca da molti anni, riacquist\u00f2 la vista in occasione del passaggio, davanti alla propria abitazione, della statua della Vergine lauretana che, giunta a Moneglia via mare, veniva trasportata a braccia verso il santuario per la sua collocazione sull'altare maggiore.\nFesta.\nI festeggiamenti solenni in onore di Nostra Signora di Loreto si svolgono ogni anno la terza domenica di maggio e il luned\u00ec successivo, con grande partecipazione di fedeli. Il santuario \u00e8 aperto per la preghiera tutte le prime domeniche dei mesi estivi."}
{"id": "2376476", "revid": "110157", "url": "https://it.wikipedia.org/wiki?curid=2376476", "title": "Pravda (Slovacchia)", "text": "Pravda (parola slovacca che significa \"Verit\u00e0\") \u00e8 un grande quotidiano della Slovacchia. \u00c8 posseduto dalla Northcliffe International, parte della societ\u00e0 mediatica britannica Daily Mail and General Trust.\n\"Pravda\" comunista.\nNel passato, il giornale era l'equivalente slovacco del giornale sovietico \"Pravda\". Fondato nel 1945 (anche se altre \"Pravda\" erano esistite precedentemente, dal 1925 al 1932 e nel 1944, ed erano poi state chiuse) fu il giornale del Partito Comunista di Slovacchia, e, in quanto tale, divenne quotidiano di propriet\u00e0 dello Stato. Il suo equivalente nelle terre ceche che facevano parte della Cecoslovacchia era \"Rud\u00e9 Pr\u00e1vo\".\n\"Pravda\" moderna.\nDopo la rivoluzione di velluto, la \"Pravda\" divenne temporaneamente il giornale del Partito della Sinistra Democratica, SD\u013d, il successore formale del Partito Comunista di Slovacchia. Al giorno d'oggi, \u00e8 un giornale moderno e neutrale, uno dei principali della Slovacchia."}
{"id": "2376479", "revid": "74173", "url": "https://it.wikipedia.org/wiki?curid=2376479", "title": "Rud\u00e9 Pr\u00e1vo", "text": ""}
{"id": "2376481", "revid": "287204", "url": "https://it.wikipedia.org/wiki?curid=2376481", "title": "Stadio Major Ant\u00f4nio Couto Pereira", "text": "Lo stadio Major Ant\u00f4nio Couto Pereira \u00e8 uno stadio di Curitiba. Vi gioca le partite casalinghe il Coritiba Foot Ball Club. Fondato il 15 novembre 1932, nella partita inaugurale il Coritiba batt\u00e9 l'Am\u00e9rica-RJ per 4 a 2. Attualmente la capienza \u00e8 di 37.160 spettatori.\nStoria.\nIl Couto Pereira \u00e8 il pi\u00f9 grande stadio dello Stato del Paran\u00e1 e ha subito una ristrutturazione nel 2005, che ha incluso la costruzione di un museo sul Coritiba, di un ristorante e di un bar.\nAll'inaugurazione il suo nome era Est\u00e1dio Belfort Duarte; nel 1977 il nome fu variato da Belfort Duarte a Major Ant\u00f4nio Couto Pereira, in omaggio a colui che rese possibile l'edificazione della struttura."}
{"id": "2376487", "revid": "179980", "url": "https://it.wikipedia.org/wiki?curid=2376487", "title": "Est\u00e1dio Major Ant\u00f4nio Couto Pereira", "text": ""}
{"id": "2376488", "revid": "767487", "url": "https://it.wikipedia.org/wiki?curid=2376488", "title": "Nagtipunan", "text": "Nagtipunan \u00e8 una municipalit\u00e0 di Quinta classe delle Filippine, situata nella Provincia di Quirino, nella regione della Valle di Cagayan.\nNagtipunan \u00e8 formata da 16 baranggay:"}
{"id": "2376490", "revid": "767487", "url": "https://it.wikipedia.org/wiki?curid=2376490", "title": "Saguday", "text": "Saguday \u00e8 una municipalit\u00e0 di Quinta classe delle Filippine, situata nella Provincia di Quirino, nella regione della Valle di Cagayan.\nSaguday \u00e8 formata da 9 baranggay:"}
{"id": "2376499", "revid": "869733", "url": "https://it.wikipedia.org/wiki?curid=2376499", "title": "La famiglia della giungla (serie animata)", "text": "La famiglia della giungla (\"The Wild Thornberrys\") \u00e8 una serie animata prodotta da Nickelodeon. In Italia \u00e8 stato trasmesso su Italia 1 con il titolo \"La famiglia della giungla\" e successivamente su Nickelodeon dal 1\u00ba novembre 2004 con il titolo Il mondo dei Thornberry.\nDalla serie \u00e8 stato tratto il film \"La famiglia della giungla\". In un film successivo la famiglia Thornberry incontrer\u00e0 i protagonisti di un'altra serie Nickelodeon: \"I Rugrats\". Il film \u00e8 \"I Rugrats nella giungla\" (\"Rugrats Go Wild\").\nTrama.\nProtagonista della serie \u00e8 la dodicenne Eliza, che viaggia nelle foreste con la sua famiglia. I suoi genitori infatti girano documentari sulla natura. Eliza \u00e8 entusiasta di questa vita, anche perch\u00e9 ha ricevuto da uno stregone il dono di poter comunicare con gli animali. L'unico a conoscenza del suo segreto \u00e8 lo scimpanz\u00e9 Darwin."}
{"id": "2376500", "revid": "729019", "url": "https://it.wikipedia.org/wiki?curid=2376500", "title": "Arnolino", "text": "Biografia.\nArnolino faceva parte del gruppo di condottieri che, al principio del 1043, partecipa al parlamento generale dei baroni Longobardi e Normanni indetto a Melfi da Guaimario V, principe Longobardo di Salerno, da Rainulfo Drengot, Conte di Aversa, e da Guglielmo I d'Altavilla. Tutti offrono un omaggio come vassalli a Guaimario, che riconosce a Guglielmo I d'Altavilla il primo titolo di Conte di Puglia.\nNasce, cos\u00ec, il nuovo Stato normanno denominato Contea di Puglia, un territorio non omogeneo, acquisito dal clan Altavilla a \"macchia di leopardo\". L'intera area viene suddivisa in dodici baronie, costituite a beneficio dei capi normanni e assegnate nei territori di Capitanata, Apulia e Irpinia, fino al Vulture-Melfese; in effetti Melfi, citt\u00e0 che rimane al di fuori dalla spartizione, diviene sede della contea. Il centro di Melfi \u00e8 diviso in dodici quartieri, in ognuno dei quali ciascun conte possiede un palazzo e controlla un settore dell'abitato. Il sovrano attribuisce i feudi secondo il rango e il merito e ognuno dei condottieri si dedicher\u00e0 alla conquista di quanto concessogli.\nSecondo le cronache di Amato di Montecassino e di Leone Marsicano, Arnolino divent\u00f2 signore di Lavello.\nSotto il conte Arnolino, (i Normanni) ampliarono e ripararono la cattedrale e la dotarono di una cinta muraria, perch\u00e9 da quel periodo in poi viene indicata con il termine di \"castrum Labelli\"; inoltre, i Normanni tendono a far coincidere la riorganizzazione religiosa con la giurisdizione amministrativa: Lavello, infatti, \u00e8 sede vescovile e dipende dall'arcivescovo di Canosa."}
{"id": "2376502", "revid": "6923", "url": "https://it.wikipedia.org/wiki?curid=2376502", "title": "Ol'ga Medvedceva", "text": "\u00c8 moglie di Valerij, a sua volta biatleta di alto livello, ; agli inizi della carriera gareggi\u00f2 come Ol'ga Pyl\u00ebva (\u041f\u044b\u043b\u0451\u0432\u0430), cognome adottato in seguito a un primo matrimonio.\nBiografia.\nGli inizi e i grandi successi.\nHa iniziato a praticare biathlon a livello agonistico nel 1998. In Coppa del Mondo ha esordito il 5 gennaio 2000 nella sprint di Oberhof (41\u00aa) e ha conquistato la prima vittoria, nonch\u00e9 primo podio, nella medesima tappa, il 9 gennaio nella staffetta.\nAi Mondiali del 2004 ha vinto l'oro nell'individuale sui 15\u00a0km e a quelli del 2005 il bronzo nella partenza in linea, mentre con la staffetta ha vinto l'oro nel 2000, nel 2001 e nel 2005 e l'argento nel 2004. In Coppa del Mondo il suo miglior piazzamento \u00e8 stato il secondo posto nella classifica generale nella stagione 2003-2004 dietro a Liv Grete Poir\u00e9e. Nella stagione 2004-2005 non \u00e8 riuscita a egualiare il piazzamento della stagione precedente, pur avendo lottato fino alla fine per la conquista del titolo con Sandrine Bailly, che vinse la classifica con 847 punti, e con Kati Wilhelm, che arriv\u00f2 con 833 punti; la Medvedceva chiuse a 830 punti, in 3\u00aa posizione.\nIn occasione dei XIX Giochi olimpici invernali di \u00e8 stata una delle protagoniste, vincendo l'inseguimento grazie a un recupero dall'8\u00ba posto ottenuto nella sprint; poi arriv\u00f2 4\u00aa nell'individuale e 3\u00aa nella staffetta.\nLe Olimpiadi del 2006 e la squalifica per doping.\nAi XX Giochi olimpici invernali di si classific\u00f2 seconda nella gara individuale, ma la medaglia d'argento le fu revocata per doping: gli esami rilevarono infatti tracce di carfedone, uno stimolante in grado di aumentare la resistenza e la tolleranza al freddo. La Medvedceva dichiar\u00f2 di aver assunto un medicinale per curare un infortunio alla caviglia, il quale conteneva proprio carfedone (sebbene non elencato tra gli ingredienti del rimedio). Venne in seguito condannata a due anni di squalifica da tutte le attivit\u00e0.\nLe ultime stagioni.\nNel febbraio del 2008, scontata la squalifica per doping, torn\u00f2 alle gare in occasione degli Europei di quell'anno; rientr\u00f2 comunque subito dopo in Coppa del Mondo, partecipando anche ai Mondiali del 2009 in Corea del Sud, dove vinse l'oro nella staffetta. Individualmente invece \u00e8 riuscita, durante la tappa di Coppa del Mondo di Oberhof sempre nella stagione 2008-2009, a risalire sul podio con il secondo posto nella partenza in linea.\nSi \u00e8 ritirata al termine della stagione 2009-2010, dopo aver vinto il suo secondo oro olimpico a nella staffetta 4 x 6 km, insieme a Svetlana Slepcova, Anna Bogalij-Titovec e Ol'ga Zajceva.\nPalmar\u00e8s.\nCoppa del Mondo.\nCoppa del Mondo - vittorie.\nLegenda:\nSP = sprint\nPU = inseguimento\nMS = partenza in linea\nRL = staffetta"}
{"id": "2376504", "revid": "6923", "url": "https://it.wikipedia.org/wiki?curid=2376504", "title": "Kawasaki ZZR-1100", "text": ""}
{"id": "2376505", "revid": "212348", "url": "https://it.wikipedia.org/wiki?curid=2376505", "title": "Tureis", "text": ""}
{"id": "2376507", "revid": "119263292", "url": "https://it.wikipedia.org/wiki?curid=2376507", "title": "Plavia", "text": "Plavia, gi\u00e0 \"Plavia Monte d'Oro\" (in sloveno: Plavje), \u00e8 un insediamento di 500 abitanti del comune sloveno di Capodistria, situato nell'Istria settentrionale.\nLa localit\u00e0 \u00e8 situata a sud-est della penisola muggesana a ridosso del confine italiano (dal quale dista 1,1 chilometri) a 84,7 metri s.l.m. su una piccola collina dalla quale \u00e8 possibile vedere tutta la citt\u00e0 di Trieste e il suo golfo.\nLa borgata fino al 1700 era chiamata, su tutti i documenti, atti e registri, con il nome di \"Plaula\". Il nome Plavia deriva probabilmente dalla strada romana via Flavia che venendo da Vignano giungeva ad Albaro Vescov\u00e0.\nLa chiesa del paese, del 1885, ha un campanile a base quadrata con alta cuspide conica su base ottagonale.\nL'insediamento (\"naselje\") \u00e8 anche costituito dagli agglomerati di: Badica (\"Badiha\"), Bella Vista (\"Dogani\"), Belpoggio (\"Beloglav\") e Pubarli (\"Pubarli\").\nIl 1\u00ba dicembre 1942, a Plavia venne formata la prima cellula del Fronte di liberazione sloveno (\"Osvobodilna fronta\") in Istria, e durante tutta la seconda guerra mondiale, il paese fu un importante centro di resistenza antifascista.\nPer gran parte della sua storia, Plavia fu parte integrante del comune di Muggia; dopo la seconda guerra mondiale, tra il giugno 1945 e il settembre 1947, la frazione venne a trovarsi ad ovest della Linea Morgan che in seguito, in questa parte dell'Istria venne a coincidere fino all'autunno 1954 con la linea di demarcazione tra zona A e B del Territorio Libero di Trieste. Il suo territorio rientr\u00f2 nella Zona A fino al 1954, allorch\u00e9 venne annessa alla Jugoslavia a seguito della modifica confinaria imposta dal Memorandum di Londra, che tolse al comune di Muggia una striscia di territorio di circa 10\u00a0km\u00b2 da Plavia fino al mare presso Punta Grossa (\"Debeli Rti\u010d\"). Questo atto provoc\u00f2 l'esodo in Italia di oltre 3500 persone, gran parte dei locali residenti, sia italofoni sia numerosi slovenofoni.\nAlture principali.\n\"Vr\u0161i\u010d\", 152\u00a0m."}
{"id": "2376508", "revid": "3115", "url": "https://it.wikipedia.org/wiki?curid=2376508", "title": "Jeanne Delanoue", "text": "Giovanna era figlia di negozianti gestori di un magazzino di merceria, del quale lei assumer\u00e0 la gestione alla morte della madre.\nBiografia.\nAll'inizio Giovanna aveva fama di donna avara, che si guardava bene dal fare elemosine.\nDurante la Pentecoste del 1693, quando Saumur conobbe una grande crisi che vide un quarto della popolazione vivere nell'indigenza, una certa Fran\u00e7oise Souchet le fece mutare totalmente vita. Venuta in pellegrinaggio a Notre-Dame-des-Ardilliers, ella invit\u00f2 Giovanna a consacrare la propria vita ai poveri.\nNel periodo intorno alla festivit\u00e0 del Corpus Domini del medesimo anno, Giovanna ebbe tre giorni di estasi. La Vergine Maria le rivel\u00f2 ci\u00f2 che il Signore le chiedeva per lei stessa e per i poveri.\nIn breve tempo ella divenne famosa nella citt\u00e0 e gli indigenti non si accontentavano pi\u00f9 di attendere una sua visita ma ri recavano direttamente a casa sua, ribattezzata \"La Providence\", ove venivano accolti, nutriti ed alloggiati.\nIl 3 luglio del 1703 casa sua venne distrutta dallo smottamento di una collina.\nLa piccola comunit\u00e0 si trasfer\u00ec allora nelle grotte tufacee delle vicinanze ed il 26 luglio del 1704 assunse il nome di Suore di Sant'Anna, serve dei poveri della casa della Provvidenza. Gli statuti della Congregazione vennero approvati dal vescovo di Angers il 28 settembre 1709.\nNel 1715 Giovanna fonda il primo ospizio nella citt\u00e0 di Saumur. Alla sua morte avr\u00e0 fondato undici comunit\u00e0 nelle attuali diocesi di Angers, dell'Indre, dell'Indre e Loira, del Morbihan e della Loira Atlantica.\nSviluppo della Congregazione.\nNel 1864 la sede della Congregazione si spost\u00f2 a St-Hilaire-St-Florent. Il 2 dicembre del 1956 tre sorelle partirono per il Madagascar allo scopo di fondarvi una missione. Il 3 dicembre 1964 la Congregazione cambi\u00f2 nome in omaggio alla fondatrice, divenendo Congregazione delle Ancelle dei Poveri di Jeanne Delanoue. Qualche anno dopo un'altra congregazione di Nantes, parimenti fondata da Giovanna, si un\u00ec alla prima. In seguito, il 12 settembre del 1979, la congregazione continu\u00f2 ad espandersi inviando per la prima volta comunit\u00e0 di suore francesi e malgasce in Indonesia e nell'isola di Sumatra.\nCanonizzazione.\nIl 5 novembre 1947, Jeanne Delanoue fu beatificata da Papa Pio XII ed il 31 ottobre 1982 canonizzata da Papa Giovanni Paolo II."}
{"id": "2376510", "revid": "2110845", "url": "https://it.wikipedia.org/wiki?curid=2376510", "title": "Marc Sautet", "text": " Laureato in filosofia e studioso di Nietzsche, Sautet ha insegnato al liceo e all'universit\u00e0. \u00c8 stato Ma\u00eetre de conf\u00e9rences all'Institut d'\u00e9tudes politiques de Paris. Nel 1992 ha fondato il primo Studio di filosofia di Francia. Presso Caf\u00e9 des Phares, place de la Bastille (dove tra l'altro fond\u00f2 il Caff\u00e8 filosofico) \u00e8 apparso anche ne \"L'emancipazione delle donne\".\nBiografia.\nNel 1982 pubblica un saggio grazie alla Sycamore, \"Nietzsche et la Commune\" (Nietzsche e la Comune). In questo saggio Sautet sostiene il fatto che il filosofo e filologo tedesco \u00e8 stato un osservatore dei suoi tempi, ha seguito con passione le manifestazioni internazionali, in particolare in Europa, e ha considerato il suo lavoro in un certo senso, a trattare e curare la civilt\u00e0 europea della \"decadenza\".\nNel 1992, fonda il primo \"cafe-philo\" a Parigi presso il Caf\u00e9 des Phares, place de la Bastille. Dopo tre anni egli racconta la sua esperienza della consulenza filosofica con il libro \"Un caf\u00e9 per Socrate\". In questo libro racconta l'esperienza dei \"cafe-philo\", prima di giungere ad una via storica, filosofica della civilt\u00e0 occidentale, poich\u00e9 spiega che uno scenario vissuto e conosciuto da Socrate non si ripeta, che purtroppo porta ad una scomparsa della democrazia nell'occidente.\nDopo questo libro Sautet \u00e8 stato invitato a continuare i \"cafe-philo\" addirittura in tutto il mondo non solo nella Francia.\nMarc Sautet ha portato un riguardo critico e preoccupante nel mondo contemporaneo che ha trasmesso ai migliaia di partecipanti dei \"cafe-philo\" come un modo per affinare il loro pensiero tramite la consulenza filosofica, in uno spirito tollerante ed aperto.\nNel 1998 muore a causa di un grave tumore al cervello. Anche dopo la morte l'idea di consulenza filosofica si \u00e8 diffusa in Francia e nell'Europa francofona e poi in tutta Europa e in tutto il mondo, ma ora esistono in America Latina, Stati Uniti d'America, Canada, Giappone."}
{"id": "2376512", "revid": "6923", "url": "https://it.wikipedia.org/wiki?curid=2376512", "title": "Kawasaki ZZR-1400", "text": ""}
{"id": "2376513", "revid": "104458", "url": "https://it.wikipedia.org/wiki?curid=2376513", "title": "Olga Pyleva", "text": ""}
{"id": "2376515", "revid": "6923", "url": "https://it.wikipedia.org/wiki?curid=2376515", "title": "Mass Effect 2", "text": "Mass Effect 2 \u00e8 un videogioco action RPG a tema fantascientifico del 2010, sviluppato da BioWare e pubblicato da Electronic Arts per PlayStation 3, Xbox 360 e Microsoft Windows. Si tratta del \"sequel\" di \"Mass Effect\" (2007).\nAccolto dai favori di pubblico e critica, ha venduto pi\u00f9 di 2 milioni di copie in una settimana dalla distribuzione. Secondo l'aggregatore di recensioni GameRankings, \u00e8 il miglior videogioco del 2010 per entrambe le piattaforme su cui \u00e8 stato pubblicato; in senso assoluto, si colloca al terzo posto tra i migliori titoli per la console della casa di Redmond e al quarto posto tra quelli pubblicati per Microsoft Windows. Un sito analogo, Metacritic, ha assegnato una valutazione di 94 e 96 alle versioni per Windows e Xbox 360, rispettivamente. Valutazioni analoghe ha ottenuto la versione per PlayStation 3, pubblicata un anno dopo. Nel 2012 \u00e8 stato eletto da \"IGN\" come il miglior videogioco dell'era moderna.\nTrama.\nIl gioco si apre con una sequenza ambientata poche settimane dopo gli eventi narrati in Mass Effect, nel 2183 d.C.. La \"Normandy SR-1\", impiegata nella ricerca ed eliminazione delle ultime sacche di resistenza geth, viene attaccata da un'enorme e misteriosa astronave aliena. La nave di Shepard viene rapidamente sopraffatta, ma gran parte dell'equipaggio riesce a mettersi in salvo; lo stesso Shepard, tuttavia, dopo aver messo in salvo il pilota della nave, Joker, viene scaraventato nello spazio e, privato dell'ossigeno da una falla nella sua tuta, rimane ucciso.\nIl suo corpo viene recuperato dalla misteriosa organizzazione pro-umani Cerberus, guidata da un potente e oscuro personaggio noto soltanto come Uomo Misterioso. Egli finanzia il progetto Lazarus, un costosissimo quanto avanzato programma di ricerche biologiche e genetiche che ha lo scopo di riportare in vita Shepard. Questi si rianima due anni dopo, nel 2185, mentre il laboratorio sede del progetto \u00e8 sotto attacco. Con l'aiuto di due membri di Cerberus, Jacob Taylor e Miranda Lawson, riesce a sottrarsi allo scontro, per poi essere portato al cospetto dell'Uomo Misterioso.\nL'enigmatico personaggio informa Shepard del motivo per cui \u00e8 stato riportato in vita: investigare sulla misteriosa scomparsa di intere colonie umane dietro la quale teme si celino i Razziatori, un'antica razza di macchine senzienti che periodicamente sterminano ogni forma di vita della galassia e il cui ritorno, negli eventi narrati nel primo capitolo, \u00e8 stato impedito proprio dal comandante umano. Shepard, pur mantenendo un certo scetticismo nei confronti dell'organizzazione Cerberus, apertamente osteggiata sia dal Consiglio della Cittadella sia dalla stessa Alleanza dei Sistemi umana, accetta di esser inviato sulla colonia umana di Freedom Progress, dove apprende che dietro le sparizioni dei coloni si cela una misteriosa razza aliena, i Collettori, insettiformi provenienti dall'oscuro e pericoloso portale di Omega-4 e dotati di una tecnologia estremamente avanzata di origine ignota.\nL'Uomo Misterioso fornisce dunque a Shepard una nuova nave, la \"Normandy SR-2\", dotata dell'intelligenza artificiale IDA e ai cui comandi si ritrova Joker, e un equipaggio per fronteggiare la minaccia incombente sulle colonie umane. Il comandante comincia a radunare una squadra di specialisti in giro per la galassia, cui si aggrega, tra gli altri, il Turian Garrus, gi\u00e0 compagno di squadra di Shepard in \"Mass Effect\". Mentre a seguito della missione sulla colonia umana di Horizon si fa largo la sensazione che i Collettori abbiano un interesse personale verso Shepard, il comandante umano viene spedito a ispezionare il relitto di una nave dei Collettori, dove apprende che questi ultimi, in realt\u00e0, sono Prothean indottrinati e geneticamente modificati per essere schiavi delle macchine senzienti. Con l'aiuto di IDA, inoltre, raccoglie informazioni circa le modalit\u00e0 di attraversamento del portale di Omega-4.\nDopo aver completato il reclutamento dei compagni di squadra - con il ritorno di un'altra vecchia conoscenza, la Quarian Tali - Shepard si dirige verso un antico relitto di Razziatore per recuperare un transponder IFF, un segnale di riconoscimento che consenta alla \"Normandy SR-2\" di provare a varcare indenne il portale di Omega-4. Dopo aver scoperto che i membri della squadra scientifica di Cerberus gi\u00e0 inviati a bordo si sono trasformati in mutanti sotto l'influenza del Razziatore, Shepard recupera il transponder e distrugge il nucleo di forza del Razziatore, ma non prima di aver portato a bordo un geth disattivato che sar\u00e0 in grado di offrire una prospettiva nuova sulla propria specie: infatti, se attivato, questo riveler\u00e0 la spaccatura esistente nella societ\u00e0 geth, tra gli \"eretici\" che in \"Mass Effect\" hanno scelto di allearsi con Saren e di servire i Razziatori, venerandoli come divinit\u00e0, e coloro che invece ne hanno declinato l'offerta.\nA questo punto, Shepard e tutti i compagni di squadra partono per una missione, mentre a bordo della nave viene testato il transponder. Tuttavia, quando esso viene attivato, invia un segnale ai Collettori che localizzano e attaccano la \"Normandy SR-2\", prelevando l'intero equipaggio. Joker, con l'aiuto di IDA, riesce ad espellerli dalla nave. La scelta di inseguire immediatamente i Collettori e salvare l'equipaggio o di portare a termine altre missioni \u00e8 legata alle decisioni del giocatore.\nDopo aver varcato - senza possibilit\u00e0 di ritorno, se non a missione compiuta - il portale di Omega-4, il corso degli eventi dipender\u00e0 dalle scelte fatte dal giocatore in termini dei potenziamenti installati sulla nave, delle \"loyalty mission\" portate a termine e dell'assegnazione dei ruoli ai propri compagni di squadra. Nella base dei Collettori si apprende che essi stanno costruendo un Razziatore umanoide utilizzando il materiale genetico dei coloni rapiti: dopo aver scelto se conservare la base e sfruttarne la tecnologia - come richiesto dall'Uomo Misterioso - o distruggerla, Shepard affronta e annienta la macchina, ancora in uno stato \"embrionale\". La sopravvivenza del comandante \u00e8 subordinata alle scelte fatte dal giocatore nel corso del gioco e in particolar modo in quest'ultima missione.\nModalit\u00e0 di gioco.\nClassi.\nIn \"Mass Effect 2\" vi sono 6 diverse classi disponibili, che ricalcano, con lievi modifiche, quelle gi\u00e0 presenti in \"Mass Effect\":\nNuove caratteristiche.\nRispetto al primo capitolo della serie, gli sviluppatori hanno tuttavia apportato diverse modifiche alle meccaniche di gioco. In primo luogo, l'uso dei medi-gel per ripristinare i punti vita \u00e8 stato abbandonato in favore di un sistema di rigenerazione progressiva della salute; i medi-gel vengono ora utilizzati esclusivamente per rianimare i compagni di squadra caduti.\nInoltre, sono state rivoluzionate le meccaniche di gioco relative alle armi da fuoco: in luogo delle munizioni infinite e il surriscaldamento delle armi visti in \"Mass Effect\", gli sviluppatori hanno introdotto un sistema di \"clip termiche\" da espellere con regolarit\u00e0 dalle armi, di fatto rendendo il sistema di munizioni del tutto analogo a quello degli altri sparatutto in terza persona. Le clip termiche sono universali e possono essere raccolte sul campo di battaglia e dai nemici abbattuti.\nMigliorato anche il posizionamento della telecamera durante le conversazioni, ora pi\u00f9 dinamico e vivace in luogo delle inquadrature statiche viste nel primo capitolo della serie, il che conferisce alle scene un tocco pi\u00f9 cinematografico. In alcune circostanze, inoltre, \u00e8 possibile interrompere i dialoghi con azioni da Eroe o Rinnegato (atte a rimarcare ulteriormente l'inclinazione caratteriale che si vuole dare al proprio protagonista), a patto di aver raggiunto un livello sufficiente in una delle due caratteristiche.\nL'esplorazione planetaria con il Mako M35 \u00e8 stata eliminata e rimpiazzata da una navetta da sbarco Kodiak che trasporta automaticamente il personaggio e la sua squadra sui luoghi di interesse. Un nuovo veicolo pilotabile, l'Hammerhead, viene fornito mediante DLC insieme ad una serie di quest dedicate.\nSensibili i cambiamenti apportati all'equipaggiamento a disposizione del giocatore: a differenza di quanto visto in \"Mass Effect\", che constava di dozzine di armi diverse raggruppate in 4 diversi tipi, in questo capitolo della serie vi sono diciannove modelli di armi raggruppati in 6 tipi. La novit\u00e0 \u00e8 costituita dalla nuova classe delle \"armi pesanti\", particolarmente potenti - ancorch\u00e9 dal munizionamento pi\u00f9 ridotto - e in grado di ribaltare le sorti di uno scontro. Non vi \u00e8 pi\u00f9, inoltre, la necessit\u00e0 di spendere punti nelle abilit\u00e0 relative alle armi: i personaggi, infatti, sono subito in grado di utilizzare tutte le armi che sono addestrati ad usare. Esclusi dal gameplay i \"mod\" visti nel primo capitolo, l'armatura pu\u00f2 essere migliorata acquistando componenti nei negozi sparsi in giro per la galassia o, cos\u00ec come per le armi, ricercando potenziamenti attraverso il laboratorio installato sulla Normandy.\nImportare i salvataggi di \"Mass Effect\".\nColoro che hanno giocato il primo capitolo della serie hanno la possibilit\u00e0 di importare in \"Mass Effect 2\" i dati relativi alla propria partita. In tal modo, le decisioni prese in \"Mass Effect\" avranno conseguenze in questo secondo capitolo e il giocatore potr\u00e0 continuare la storia con il background da lui stesso stabilito. I personaggi e i compagni di squadra che non siano rimasti uccisi nel corso degli eventi del primo capitolo saranno presenti anche nel sequel.\nNell'importare il personaggio da \"Mass Effect\", al giocatore \u00e8 offerta la possibilit\u00e0 di cambiarne la classe e l'aspetto esteriore. Nel primo caso, nel corso della narrazione vengono spiegati i motivi che hanno portato al cambio di abilit\u00e0 del protagonista, mentre il cambiamento dell'aspetto estetico non ha influenze sul gameplay.\nI save-games di \"Mass Effect 2\" potranno a loro volta essere importati nel terzo capitolo della serie, sebbene esista almeno un possibile finale per cui questo non sar\u00e0 possibile. In tal caso, il giocatore dovr\u00e0 scegliere un finale diverso per \"Mass Effect 2\" o partire con un nuovo personaggio in \"Mass Effect 3\".\nAl di l\u00e0 della continuit\u00e0 in termini di background con il primo capitolo della serie, importare un personaggio fornisce alcuni bonus, come crediti e risorse extra e la possibilit\u00e0 di iniziare il gioco a un livello pi\u00f9 alto.\nPersonaggi.\nCompagni di squadra.\nRispetto al primo capitolo della serie, il numero dei compagni di squadra reclutabili sale da 6 a 12. A ciascuno di essi \u00e8 associata una \"loyalty mission\", una quest in cui richiederanno aiuto per risolvere questioni personali; portare a termine tale missione sbloccher\u00e0 un'abilit\u00e0 speciale per il compagno di squadra e aumenter\u00e0 le sue \"chance\" di sopravvivenza alla missione finale. Tra i compagni di squadra conosciuti in \"Mass Effect\", solo il Turian Garrus e la Quarian Tali seguiranno il protagonista anche in questo secondo capitolo.\nRelazioni.\nAnche se i compagni di squadra non sono quelli incontrati in \"Mass Effect\" Shepard, se importato dal gioco precedente, ha la possibilit\u00e0 di restare fedele a eventuali relazioni instaurate nel primo capitolo della saga. \u00c8 tuttavia possibile, sia per i personaggi importati sia per i nuovi, instaurare nuove relazioni sentimentali: un protagonista di sesso maschile pu\u00f2 avviare una relazione con Miranda Lawson, Tali o Jack, mentre uno di sesso femminile con Jacob Taylor, Garrus Vakarian o Thane Krios. In entrambi i casi sono disponibili Samara (o Morinth, a seconda della scelta effettuata) e Liara T'Soni; quest'ultima relazione, sbloccabile soltanto con l'acquisto del DLC \"L'Ombra\", pu\u00f2 per\u00f2 esclusivamente continuare da \"Mass Effect\". Per Kelly Chambers, assistente del comandante, \u00e8 disponibile sia per Shepard maschio sia per femmina una sottostoria romantica che per\u00f2 non va a interferire con la principale relazione instaurata con un altro personaggio.\nRazze.\nAccanto a quelle gi\u00e0 introdotte in \"Mass Effect\", questo secondo capitolo della serie vede la comparsa di quattro nuove razze:\nCollettori.\nQuella dei Collettori \u00e8 una razza aliena proveniente dal portale di Omega-4 e dotata di una tecnologia particolarmente avanzata. Si vedono raramente nei Sistemi Terminus e men che meno nello Spazio della Cittadella. Sono soliti prelevare con la forza esseri senzienti, in genere in piccolo numero, dotati di aberrazioni genetiche. Sono i responsabili del rapimento di intere colonie umane, su cui Shepard \u00e8 chiamato a investigare.\nPoco o nulla \u00e8 noto circa la struttura sociale che li governa. Il loro pianeta natale \u00e8 ignoto.\nDal punto di vista biologico, si tratta di alieni insettiformi in parte organici e in parte sintetici, con ali sviluppate che consentono loro di spostarsi rapidamente sul campo di battaglia. La loro pelle \u00e8 vulnerabile alle armi comuni e alcuni di essi, di tanto in tanto, sembrano essere \"posseduti\" da una sorta di sorvegliante (l'Araldo); quando accade ci\u00f2, la loro pelle emette una luce intensa e diventano pi\u00f9 resistenti e pericolosi. Nel corso degli eventi narrati in \"Mass Effect 2\" viene rivelata la loro appartenenza ai Prothean, in Mass Effect 3, con il DLC \"Dalle ceneri\" si scopre che sono appunto Prothean indottrinati dai Razziatori, solitamente questi ultimi creano dei Razziatori con le specie che mietono ma non sono riusciti a creare il Razziatore Prothean, ma ad esempio nella missione suicida si vede il proto razziatore umano creato con i coloni umani rapiti nei sistemi terminus.\nDrell.\nI drell sono degli alieni piuttosto curiosi e religiosi. Sono dotati di una memoria eidetica e associativa superiore agli altri umanoidi, che permette loro di ricordare esattamente quasi ogni particolare della loro vita.\nIl loro pianeta natale, Rakhana, \u00e8 caratterizzato da un clima secco e vasti deserti ma con pochissime risorse a causa di una poderosa e incontrollabile espansione industriale. I drell non conoscevano ancora il volo spaziale e il loro destino sembrava segnato, finch\u00e9 alcuni milioni di essi non furono portati in salvo da una flotta hanar, lasciando i restanti sul loro pianeta morente a farsi guerra a vicenda per le ultime risorse disponibili.\nI drell si sono integrati a ogni livello nella societ\u00e0 hanar sul pianeta Kahje, dove sono diventati cittadini rispettati e produttivi. Alcuni di essi decidono di lasciare Kahje per esplorare la galassia, cercando di vivere sempre in maniera tranquilla e integrata.\nDal punto di vista biologico, sono umanoidi simili ai rettili terrestri con una vita media di 85 anni galattici standard. Il loro tessuto muscolare \u00e8 pi\u00f9 denso di quello degli umani, il che conferisce loro una maggior forza. Poich\u00e9 il clima di Kahje, pianeta umido e ricoperto da oceani, \u00e8 profondamente diverso da quello di Rakhana, essi sono costretti a vivere esclusivamente in ambienti dedicati. Tuttavia, la scarsa capacit\u00e0 di adattamento ad una vita in un ambiente pi\u00f9 umido del proprio pianeta natale provoca nei drell una malattia letale, nota come \"Sindrome di Kepral\", che rende loro la respirazione sempre pi\u00f9 difficile, fino alla morte per soffocamento.\nVorcha.\nIl pianeta natale dei vorcha \u00e8 relativamente piccolo, ostile e sovrappopolato, il che comporta una continua e incessante lotta per le poche risorse disponibili. Questo da un lato rende le generazioni dei vorcha sempre pi\u00f9 forti e feroci, dall'altro ha costretto il loro sviluppo sociale e tecnologico a livelli pressoch\u00e9 primitivi. L'unico modo per fuggire dal pianeta natale \u00e8 quello di nascondersi nella stiva delle navi che sventuratamente vi atterrano.\nI vorcha sono estremamente aggressivi e il combattimento \u00e8 la loro principale fonte di comunicazione. Tendono a vivere in gruppi piuttosto che da soli o mescolati ad altre razze.\nDal punto di vista biologico si tratta della meno longeva tra le forme di vita senzienti conosciute, con una vita media di 20 anni. \u00c8 opinione comune che le loro capacit\u00e0 mentali siano appena sufficienti da classificarli come specie senziente. Non esiste niente di analogo tra le specie viventi terrestri e hanno un'adattabilit\u00e0 individuale estremamente elevata, il che rende superflua l'evoluzione come specie: il loro DNA, infatti, \u00e8 rimasto immutato per milioni di anni. I mercenari krogan del Branco Sanguinario sfruttano quest'adattabilit\u00e0 reclutando un certo numero di vorcha nei loro ranghi, il che incrementa notevolmente la ferocia in combattimento del gruppo.\nYahg.\nGli yahg sono una razza di umanoidi senzienti nativi del mondo di Parnack, noti per la loro violenza e aggressivit\u00e0. Sono abili predatori con un'intelligenza notevole, pari a quella dei salarian, ma con una vita molto pi\u00f9 lunga. Quando il pianeta fu scoperto dal Consiglio della Cittadella nel 2125 CE, gli yahg massacrarono la delegazione inviata per avviare relazioni diplomatiche; il pianeta fu pertanto dichiarato off-limits e gli yahg inadatti all'integrazione nella comunit\u00e0 galattica.\nVengono introdotti nel mondo di gioco dal DLC \"L'Ombra\", nel quale si apprende che il principale commerciante di informazioni della galassia, denominato per l'appunto \"l'Ombra\" (\"Shadow Broker\" nella versione originale), appartiene a questa specie.\nNemici.\nSole Blu.\nSono un gruppo mercenario formato da membri di varie razze tra cui umani, turian e batarian. Sono inoltre una delle tre bande principali dei Sistemi Terminus e Omega. Hanno molte navi e mech e si dedicano al commercio illegale di armi e traffico di schiavi. Sono stati fondati dai mercenari Vido Santiago e Zaeed Massani.\nEclipse.\nGli Eclipse sono un gruppo di mercenari che comprende membri di specie umana, asari e salarian. Dispongono di molti mech e si dedicano a varie attivit\u00e0 tra cui vendita di armi, componenti per IA e soprattutto sabbia rossa, una potente droga che potenzia i poteri biotici. Sono la seconda delle tre bande dei Sistemi Terminus. Sono stati fondati dalla commando asari Jona Sederis.\nBranco Sanguinario.\nGruppo fondato inizialmente da un signore della guerra Krogan, il Branco Sanguinario recluta soltanto membri Vorcha e Krogan. I primi sono considerati carne da cannone, bersagli per attirare l'attenzione dei nemici lontano dai Krogan. Sono noti per la loro ferocia in combattimento e non si preoccupano dei danni collaterali. Sono specializzati nell'assaltare colonie e sono la terza banda dei Sistemi Terminus.\nGeth.\nSintetici dotati di intelligenza artificiale creati dai Quarian ma da essi ribellatisi. Nel precedente \"Mass Effect\" erano i nemici principali e i pi\u00f9 comuni in cui ci si poteva imbattere durante la maggior parte delle missioni, primarie e non. Tuttavia, in questo nuovo capitolo della serie si possono combattere direttamente solo in quattro missioni, tre delle quali secondarie. Le loro truppe sono formate da unit\u00e0 di combattimento gi\u00e0 conosciute nel primo gioco, con l'unica differenza nel cambiamento di alcune abilit\u00e0 e attacchi da loro utilizzabili.\nCollettori.\nOscura razza aliena proveniente dal portale di Omega 4, in realt\u00e0 sono Prothean indottrinati e modificati dalla tecnologia dei Razziatori. Sono i nemici pi\u00f9 forti e intelligenti del gioco e possono essere posseduti dall'Araldo, il Razziatore pi\u00f9 antico.\nMutanti.\nA supportare i Collettori sono spesso presenti orde di mutanti creati con il materiale genetico dei coloni umani rapiti grazie alla tecnologia dei Razziatori.\nAltri nemici.\nCon l'uscita dei DLC sono stati ampliati anche i nemici che si possono affrontare durante il gioco. Mentre nelle missioni del gioco base i nemici rimangono sempre gli stessi, nelle missioni secondarie aggiunte si possono incontrare nuove fazioni nemiche e fazioni gi\u00e0 presenti, ma con una pi\u00f9 vasta gamma di nemici; ad esempio, i Sole Blu disporranno anche di Piromani nella \"loyalty mission\" di Zaeed. Le nuove fazioni sono composte da: Agenti dell'Ombra, Forze dell'Alleanza indottrinate e Guardie carcerarie Batarian.\nDoppiaggio.\nPersonaggi Minori: Claudio Beccari, Simona Biasetti, Greta Bortolotti, Oliviero Cappellini, Andrea De Nisco, Donatella Fanfani, Davide Garbolino, Gianni Gaude, Jolanda Granato, Massimiliano Lotti, Renato Novara, Alberto Olivero, Elda Olivieri, Dario Oppido, Antonio Paiola, Silvio Pandolfi, Stefania Patruno, Alex Poli, Gianni Quillico, Riccardo Rovatti, Luca Sandri, Patrizia Scianca, Paolo Sesana, Aldo Stella\nSviluppo.\nA differenza di quanto accaduto per il prequel, la cui versione per Microsoft Windows venne pubblicata qualche mese dopo quella per Xbox 360, il CEO di Electronic Arts ha confermato dal primo momento che \"Mass Effect 2\" sarebbe uscito in contemporanea per entrambe le piattaforme. Il 17 agosto 2010 \u00e8 stata annunciata la versione per PlayStation 3, in uscita a gennaio 2011.\nIl 2 marzo 2009 Electronic Arts e Bioware hanno annunciato la creazione di un nuovo team di sviluppo per \"Mass Effect 2\", con sede negli studi di EA Montreal. Scopo del team \u00e8 stato quello di supportare le squadre gi\u00e0 al lavoro sul gioco, mentre circa la met\u00e0 del team che aveva lavorato su \"Mass Effect\" era stato destinato ad altre mansioni. Tra gli autori della sceneggiatura \u00e8 stato confermato Drew Karpyshyn, gi\u00e0 \"lead-writer\" del capostipite della serie di cui ha firmato anche un prequel (') e uno spin-off (').\nEntrambe le versioni del software occupano due DVD-DL. Gli utenti Xbox 360 devono eseguire un doppio cambio di disco nel lettore per portare a termine il gioco.\nDRM.\nAbbandonato il sistema SecuROM utilizzato per \"Mass Effect\", la versione \"retail\" di \"Mass Effect 2\" richiede un codice seriale univoco e non prevede un'autenticazione online. Per lanciare il gioco su Microsoft Windows \u00e8 necessaria la presenza del disco nel lettore, con il software che esegue un disc check di base.\nLa versione \"digital\", invece, permette un numero massimo di cinque installazioni.\nComparto video.\nAlcuni personaggi del gioco sono stati modellati sulle fattezze di alcuni attori e attrici reali: oltre a Mark Vanderloo, che come in \"Mass Effect\" ha prestato il suo volto al protagonista standard John Shepard, hanno lavorato al gioco Jillian Murray (Liara T'Soni), Yvonne Strahovski (Miranda Lawson), Seth Green (Joker) e Martin Sheen (l'Uomo Misterioso). Tutti, ad eccezione di Mark Vanderloo e Jillian Murray, hanno anche doppiato il proprio personaggio nella versione in lingua originale.\nComparto audio.\nNella versione originale di \"Mass Effect 2\" vi sono 90 doppiatori che interpretano 546 personaggi e recitano oltre 25.000 linee di dialogo.\nVersione italiana e localizzazione.\nLa localizzazione italiana di \"Mass Effect 2\" \u00e8 stata curata da Synthesis International, che cur\u00f2 anche la localizzazione di \"Mass Effect\". La mole del progetto \u00e8 stata analoga, per dimensioni, a quella del primo capitolo della serie: 400.000 parole di copioni e oltre 650.000 di traduzione complessiva.\nIn questa edizione sono stati utilizzati 82 doppiatori in totale. Il cast ha subito alcune variazioni: ad esempio Claudio Moneta, il doppiatore originale del Comandante Shepard in versione maschile, a seguito di un brutto incidente stradale che lo ha visto coinvolto sul finire della lavorazione (circa l'80% delle registrazioni completate), \u00e8 stato sostituito da Giacomo Zito. Anche i doppiatori di Tali, Liara e Udina sono cambiati: i loro ruoli sono stati affidati infatti a Ludovica De Caro, Loretta Di Pisa e Antonio Paiola, per l'indisponibilit\u00e0 rispettivamente di Emanuela Damasio, Francesca Perilli e Enrico Bertorelli.\nMarketing.\nAlcuni membri del team di sviluppo di BioWare sono intervenuti all'edizione 2009 della \"Game Developers Conference\", sottolineando un nuovo approccio nel level design di \"Mass Effect 2\".\nUn teaser promozionale del gioco venne pubblicato il 20 febbraio 2009, nel corso del quale veniva mostrato lo stato di servizio del Comandante Shepard con la dicitura \"KIA\", ossia \"ucciso in azione\" (\"killed-in-action\"). Inoltre, il trailer mostrava un geth che indossava un'armatura riportante il logo N7, identificativo dell'Alleanza dei Sistemi e stampato sull'armatura di base di Shepard. Chiamato a commentare i \"rumors\" sulla presunta morte del protagonista del primo capitolo, il direttore del progetto Casey Hudson afferm\u00f2 \"meglio che non sia vero. Abbiamo dei progetti importanti, per cui se qualcuno \u00e8 andato ad uccidere Shepard le cose stanno prendendo una piega inaspettata...\"\nIl 29 maggio 2009 \u00e8 stato pubblicato il primo trailer vero e proprio di \"Mass Effect 2\", in cui viene mostrato uno Shepard effettivamente ancora in vita. Successivamente, la BioWare ha confermato che il destino di Shepard nel gioco \u00e8 unicamente subordinato alle scelte del giocatore.\nLa versione per PlayStation Network uscita sempre nel gennaio 2011, cos\u00ec come la versione fisica, ottenne il 10% di vendite complessive tra tutti i titoli PlayStation 3 dell'epoca.\n\"Collector's Edition\".\n\"Mass Effect 2\" \u00e8 stato pubblicato anche nella versione \"Collector's Edition\", che oltre alla versione completa del gioco contiene un artbook di 48 pagine, il primo numero del fumetto \"\", bonus in-game come l'arma e la corazza dei Collettori e un DVD con il \"making of\" del gioco.\nRete Cerberus.\nIn ogni copia di \"Mass Effect 2\" \u00e8 contenuto un codice di attivazione, a uso singolo, che permette ai giocatori di unirsi alla Rete Cerberus e di scaricare gratuitamente una serie di contenuti aggiuntivi. I possessori di copie usate, per accedere ai medesimi contenuti, devono acquistare un codice di attivazione a parte.\nContenuti aggiuntivi.\nCos\u00ec come accaduto per \"\", il team di sviluppo di \"Mass Effect 2\" fornisce contenuti aggiuntivi scaricabili (DLC) a partire dall'uscita del gioco, a titolo gratuito e non. Tali contenuti comprendono generalmente armi, armature o missioni aggiuntive.\nAccoglienza.\nLa rivista \"Play Generation\" diede alla versione per PlayStation 3 un punteggio di 97/100, apprezzando le convincenti meccaniche tra sparatutto e GdR e la storia eccezionale e come contro la presenza di qualche minimo difetto grafico e la traduzione buona ma non sempre chiara, finendo per trovarlo il miglior GdR visto su PS3, con una delle storie pi\u00f9 belle e profonde di sempre, rendendolo cos\u00ec un gioco assolutamente da non perdere."}
{"id": "2376519", "revid": "83531", "url": "https://it.wikipedia.org/wiki?curid=2376519", "title": "Valle Bronda", "text": "La Valle Bronda \u00e8 una valle della Provincia di Cuneo.\nGeografia.\nLa valle, di dimensioni modeste, \u00e8 totalmente boscosa e si trova ad ovest di Saluzzo, incuneata tra l'inizio della valle Po e l'inizio della valle Varaita.\nLa valle inizia a Castellar e poi prosegue nei comuni di Pagno e di Brondello. Termina al Colletto Basso di Isasca (818 m), passo che la mette in comunicazione con la bassa valle Varaita in corrispondenza del comune di Isasca.\n\u00c8 percorsa dal torrente Bronda, il quale confluisce nel Po.\nStoria.\nFin dall'epoca longobarda vi operarono i monaci della potente abbazia di San Colombano di Bobbio ed al suo ricco feudo reale ed imperiale monastico, cui dipese l', mentre in seguito dall'VIII secolo la gestione delle valli Po, Bronda, Infernotto e Varaita sar\u00e0 poi organizzata dall'abbazia di Pagno.\nEconomia.\nLa val Bronda \u00e8 famosa per la sua agricoltura ed in particolare per le sue vigne. Si pu\u00f2 ricordare il vino DOC Colline Saluzzesi Pelaverga e la produzione della prugna Ramasin."}
{"id": "2376521", "revid": "200568", "url": "https://it.wikipedia.org/wiki?curid=2376521", "title": "Kulik", "text": ""}
{"id": "2376529", "revid": "1564499", "url": "https://it.wikipedia.org/wiki?curid=2376529", "title": "Ramfredo", "text": "Ramfredo fu un cavaliere normanno che comparve nella prima met\u00e0 del secolo XI (1035 ca.) al seguito della casata Altavilla nel territorio della Murgia, in particolare a Minervino (poi Minervino Murge). \nRamfredo fa parte del gruppo di condottieri che partecipa a Melfi al parlamento generale dei baroni longobardi e normanni, al principio del 1043, indetto da Guaimario V, principe Longobardo di Salerno, da Rainulfo Drengot, conte di Aversa, e da Guglielmo I d'Altavilla.\nTutti offrono un omaggio come Vassalli a Guaimario, che riconosce a Guglielmo I d'Altavilla il primo titolo di Conte di Puglia. Nasce, cos\u00ec, il nuovo stato normanno denominato contea di Puglia. \u00c8 un territorio non omogeneo, acquisito dal clan Altavilla a \"macchia di leopardo\". L'intera area, ad eccezione di Melfi, viene suddivisa in dodici baronie, costituite a beneficio dei capi normanni e assegnate nei territori di Capitanata, Apulia e Irpinia, fino al Vulture-Melfese; in effetti Melfi, citt\u00e0 che rimane al di fuori dalla spartizione, diventa sede della contea.\nIl centro della citt\u00e0 di Melfi \u00e8 diviso in dodici quartieri, in ognuno dei quali ciascun conte possiede un palazzo e controlla un settore dell'abitato. I Normanni dividono in dodici diverse baronie le terre conquistate o da conquistare. Il sovrano attribuisce i feudi secondo il rango ed il merito ed ognuno dei condottieri si dedicher\u00e0 alla conquista di quanto concessogli.\nRamfredo diventa signore di Minervino. La baronia comprende il territorio della Murgia, assegnato a Ramfredo, in quanto emerge tra i Capi Normanni legati come Vassalli alla dinastia Altavilla. I Normanni tendono a far coincidere la riorganizzazione religiosa con la giurisdizione amministrativa: Minervino, infatti, \u00e8 sede vescovile.\nNel 1059 al concilio di Melfi I, il pontefice Niccol\u00f2 II, eleva la contea di Puglia a ducato di Puglia e la affida alla casata Altavilla."}
{"id": "2376534", "revid": "125925070", "url": "https://it.wikipedia.org/wiki?curid=2376534", "title": "Wayside (serie animata)", "text": "Wayside School o Wayside \u00e8 un cartone animato canadese-statunitense di John Derevlany prodotta da Nickelodeon e Teletoon. La serie \u00e8 liberamente ispirata dai libri di \"Sideways Stories from Wayside School\" di Louis Sachar.\nTrama.\n\"Wayside\" si svolge nella Wayside School, una bizzarra scuola elementare di trenta piani. La scuola \u00e8 stata accidentalmente costruita al contrario, con una classe per ogni piano anzich\u00e9 trenta classi in un solo piano. La serie \u00e8 incentrata su Todd, un bambino ordinario che, trasferitosi da poco alla Wayside, fatica ad adattarsi alle stranezze di quest'ultima."}
{"id": "2376539", "revid": "653210", "url": "https://it.wikipedia.org/wiki?curid=2376539", "title": "Tomba di Giovanni Crivelli", "text": "La Lastra funeraria di Giovanni Crivelli \u00e8 un'opera in marmo (213,50x88 cm) eseguita durante la tappa romana dello scultore Donatello, a cavallo tra il 1432 e il 1433. \u00c8 alloggiata nella chiesa romana di Santa Maria Aracoeli, in una posizione poco privilegiata, ossia a destra dell'ingresso principale.\nStoria.\nLa lastra funeraria costituisce l'unica opera firmata del soggiorno romano di Donatello, durato all'incirca tre anni (dal 1431 al 1433). L'arcidiacono di Aquileia Giovanni Crivelli l'avrebbe commissionata prima della sua morte, avvenuta nel 1432, imponendo all'artista l'allora comune genere di tomba terragna, ossia da porre sul pavimento di un edificio sacro.\nLa lastra, portata a compimento entro il 1433, anno in cui Donatello abbandon\u00f2 la citt\u00e0 papale, porta ancora i segni dell'inevitabile levigamento, data la sua collocazione pavimentale. Solo recentemente si \u00e8 deciso di posizionare il rilievo in piedi a destra della porta principale nell'Aracoeli. Tale trasferimento ha per\u00f2 impedito una maggiore visibilit\u00e0 dell'opera.\nDescrizione e stile.\nConsunta ma vigorosa, la lastra non \u00e8 concordemente assegnata dai critici al Donatello, a causa della debole composizione e della scarna documentazione. La scelta di una composizione molto pi\u00f9 convenzionale che non, per esempio, nella lastra tombale di Giovanni Pecci a Siena (del 1426 circa) fu forse derivata dai desideri dei committenti e dal tentativo di assecondare il gusto allora dominante nella citt\u00e0 ospitante.\nIl defunto \u00e8 raffigurato disteso in una nicchia con coronazione a conchiglia. La testa, appoggiata su un cuscino, \u00e8 reclinata, le mani incrociate, la figura distesa dal panneggio piuttosto monotono. In alto due angeli volanti tengono un clipeo con lo stemma familiare del defunto, oggi quasi illeggibile. La firma \"Opus Donatelli Florentini\" si trova incisa sul bordo in alto a sinistra."}
{"id": "2376541", "revid": "47767", "url": "https://it.wikipedia.org/wiki?curid=2376541", "title": "Erveo", "text": ". \nOrigine e diffusione.\nDeriva dal nome bretone \"Haerviu\": \u00e8 composto dagli elementi \"haer\" (\"battaglia\") e \"viu\" (o \"vy\", \"degno\"), quindi pu\u00f2 essere interpretato come \"degno della battaglia\". Altre fonti lo considerano invece un composto di \"hoiarn\" (\"ferro\") e \"viu\" (\"brillante\", \"fiammante\").\nNelle fonti latine dell'VIII secolo compare come \"Charivius\", mentre successivamente ricorre nella forma \"Herveus\". Ormai desueto in italiano, il nome conta ancora su una certa diffusione nei paesi inglesi e francesi; per quanto riguarda la forma inglese, il nome raggiunse l'Inghilterra dopo la conquista normanna con i coloni bretoni; godette di una certa popolarit\u00e0 durante il Medioevo, dando origine al cognome inglese \"Harvey\", tuttavia si rarific\u00f2 nel tardo Medioevo. Fu riportato in voga quando inizi\u00f2 la moda di usare i cognomi come nomi: torna ad essere attestato con certezza dal XIX secolo, ma \u00e8 possibile che sia stato ripreso gi\u00e0 nel XVI.\nOnomastico.\nL'onomastico pu\u00f2 essere festeggiato il 17 giugno in memoria di sant'Erveo, eremita bretone del VI secolo, patrono dei ciechi."}
{"id": "2376543", "revid": "287204", "url": "https://it.wikipedia.org/wiki?curid=2376543", "title": "Gabriella Squillante", "text": "Si diploma nel 1967 in danza classica, e nel 1968 in recitazione presso il Centro Sperimentale di Cinematografia di Roma.\nDanza come solista al fianco di Aldo Masella. Partecipa a rifacimenti teatrali tra cui Carmen, Traviata, Rigoletto, Cenerentola, Sogno di una notte di mezza estate, In onore e morte di un capitano del popolo.\nAnnunciatrice RAI nel ..., ha preso parte come attrice a numerose produzioni televisive e radiofoniche. \nHa condotto il Festival di Napoli con Pippo Baudo nel 1966, con Mike Bongiorno nel 1968 e con Daniele Piombi nel 1969.\nNel 1977 fonda \"danza \u00e8\",la sua scuola di danza, ancora oggi con sede a Nola (NA)"}
{"id": "2376551", "revid": "228587", "url": "https://it.wikipedia.org/wiki?curid=2376551", "title": "Codice migrazione", "text": "Il codice migrazione (o detto anche codice di migrazione, codice di trasferimento utenza o, da parte di Telecom Italia, codice segreto) \u00e8 un codice identificativo utilizzato dagli operatori di telefonia fissa (e di accesso Internet) italiani per agevolare la gestione delle procedure di cambio operatore - tra l'incumbent e un OLO (\"Other Licensed Operators\") o tra OLO.\nContesto.\nIn Italia la telefonia fissa \u00e8 fornita per la maggior parte mediante doppino, e di conseguenza l'accesso ad internet \u00e8 fornito tramite ADSL. Il codice di migrazione interessa gli operatori che impiegano tale tecnologia.\nInfatti, il codice di migrazione non occorre solo al trasferimento di linee telefoniche fisiche, ma consente anche di svolgere processi di NP pura, che permettono i trasferimenti di risorse di numerazione interoperatori senza migrazione di linee telefoniche fisiche. D'altro canto, Cloud communications (ex Eutelia) fornisce il codice per i numeri VoIP e Vodafone lo fornisce per le risorse di numerazione geografica attivate su carte SIM, in abbinamento a numeri radiomobili, per l'erogazione di servizi di telefonia fissa su rete cellulare (anche con contratti prepagati). Ci\u00f2 consente le transizioni tra un operatore e l'altro mantenendo il proprio numero telefonico anche in presenza di tecnologie di accesso diverse. Analogamente, Fastweb dovrebbe fornirlo per tutti i tipi di accesso, compresi quelli in fibra ottica, avviando, per tale tipologie di linee, un processo di NP pura (la risorsa importata potr\u00e0 essere poi utilizzata dall'operatore recipient per l'attivazione su altro tipo di accesso sulla base del contratto concluso con il cliente).\nIntroduzione e meccanismo.\n\u00c8 stato introdotto in seguito alla delibera n. 274/07/CONS della AGCOM. Infatti il codice migrazione \u00e8 uno strumento che \u00e8 stato individuato dagli operatori, in seguito ad un tavolo tecnico, con l'obiettivo di semplificare il passaggio di utenti tra operatori OLO, anche in presenza di utenti con configurazioni complesse a livello di risorse di rete. Inoltre, nei casi pi\u00f9 semplici, le risorse possono essere facilmente identificate ed il codice di migrazione rappresenta quindi un accorgimento tecnico, non contemplato dalle procedure definite dall'articolo 18 della delibera n. 274/07/CONS.\nLa stessa delibera ha disposto misure e tempistiche che gli operatori devono rispettare nell'erogazione di tale codice. Quest'ultimo infatti deve poter essere facilmente accessibile attraverso IVR dei call center, tramite interfaccia web e tramite e-mail o fax.\nInoltre, a maggio 2009, l'AGCOM ha deliberato l'obbligo da parte degli operatori di inserire il codice di migrazione nelle bollette degli utenti. Questa soluzione \u00e8 stata introdotta in seguito agli atteggiamenti degli operatori nei confronti dei clienti. Per ragioni anticoncorrenziali, infatti, spesso il codice veniva comunicato dopo lunghe attese, e gli veniva data poca visibilit\u00e0 nei mezzi predisposti.\nPertanto l'operatore telefonico OLO \"donating\" (ossia a cui appartiene il cliente che vuole effettuare la migrazione) \u00e8 obbligato a calcolarlo e fornirlo al cliente finale in caso di sua richiesta. Sar\u00e0 poi il cliente a fornire tale codice migrazione al nuovo operatore telefonico OLO \"recipient\" (ossia a cui intende abbonarsi), nel momento della sottoscrizione del contratto. Ci\u00f2 permette all'operatore subentrante di attivare le procedure per la migrazione delle risorse (numero telefonico del cliente e servizio ADSL).\nIl codice migrazione pu\u00f2 essere doppio nel caso in cui il cliente abbia attivo con il proprio operatore sia un servizio di telefonia fissa che uno di internet ADSL. Questo per\u00f2 non nega la possibilit\u00e0 che tali due codici possano coincidere.\nAd esempio, un cliente Infostrada in ULL con numero telefonico 06/12345678, con attivo un servizio di telefonia fissa e internet ADSL, potrebbe avere un codice migrazione cos\u00ec composto:\ndove il prefisso WIN identifica l'operatore Wind-Infostrada, le cifre successive identificano il numero telefonico della linea, le ultime tre cifre identificano il tipo di servizio associato (nel caso di cui sopra si fa differenza tra voce e internet, ma potrebbe in entrambi i casi essere 001).\nPer quanto riguarda le xDSL il codice di migrazione \u00e8 una stringa alfanumerica composta da 15 a 19 caratteri, suddivisa in 4 parti:\nEs. WIN0612345678006 Z\nnell'esempio: COW=WIN, COR=0612345678, COS=006, Codice controllo=Z"}
{"id": "2376552", "revid": "2519", "url": "https://it.wikipedia.org/wiki?curid=2376552", "title": "Antipolo", "text": "Antipolo \u00e8 una citt\u00e0 componente delle Filippine, capoluogo della Provincia di Rizal, nella Regione di Calabarzon.\nAntipolo \u00e8 formata da 16 barangay:"}
{"id": "2376567", "revid": "767487", "url": "https://it.wikipedia.org/wiki?curid=2376567", "title": "Robur il conquistatore", "text": "Robur il conquistatore (\"Robur le Conqu\u00e9rant\") \u00e8 un romanzo fantascientifico scritto da Jules Verne nel 1886. Il suo seguito verr\u00e0 pubblicato nel 1904 con il titolo \"Padrone del mondo\" (\"Ma\u00eetre du Monde\").\nTrama.\nL'ingegnere Robur cattura Phil Evans e Uncle Prudent, insieme al domestico di colore di quest'ultimo, Frycollin, per dimostrare al mondo le virt\u00f9 degli apparecchi pi\u00f9 pesanti dell'aria. Per dimostrarlo conduce il segretario ed il presidente del Weldon Institute di Filadelfia in un viaggio attorno al mondo, a bordo del suo vascello-aeromobile, l\"'Albatross\".\nAdattamenti.\n\"(elenco parziale)\""}
{"id": "2376568", "revid": "1745361", "url": "https://it.wikipedia.org/wiki?curid=2376568", "title": "\u00bd Wangzi", "text": "\u00bd W\u00e1ngz\u01d0 () \u00e8 una serie di romanzi taiwanese, scritta da Yu Wo. Originariamente nata come romanzo online, pubblicato dal 2003 dall'autrice all'interno di un sito cinese dove chiunque pu\u00f2 pubblicare e condividere romanzi, la serie acquist\u00f2 rapidamente fama a tal punto che prima di finire la serie di romanzi la casa editrice Min-Hsien Cultural Enterprise decise di pubblicarla e venderla anche sotto forma di veri e propri libri dal 4 ottobre 2004 al 15 agosto 2005. Un adattamento a manhua illustrato da Choi Hong Chong \u00e8 stato pubblicato sulla rivista mensile cinese \"Monthly Dragon Youth\"; la storia segue abbastanza fedelmente l'opera originale, tralasciando dettagli meno rilevanti.\nTrama.\nCorre l'anno 2100 d.C. e finalmente lo sviluppo tecnologico ha reso possibile e disponibile a tutti la realt\u00e0 virtuale ad elevato livello di realismo, \u00e8 appena uscito un nuovo videogioco fantasy, \"Second Life\", tanto atteso dai ragazzi, il primo con una qualit\u00e0 del realismo del 99%.\nLa diciannovenne Feng Lan \u00e8 una vivace studentessa universitaria del primo anno, appassionata di videogiochi di ruolo, condivide questa passione col fratello minore Feng Yang Ming e da poco ha comprato insieme a lui una copia del videogioco. Dopo una discussione sul fatto che \"i giocatori di sesso femminile siano ingiustamente avvantaggiati\" decide di interpretare un personaggio maschile per dimostrare a suo fratello di poterlo battere anche senza i benefici del proprio sesso.\nUna volta entrata nel gioco, alla creazione del personaggio scopre che non \u00e8 permesso avere un sesso differente dal proprio, i personaggi sono fatti a immagine dell'utente, ma intestardita si appella ai GM (Game Master) portando alla luce il problema dell'ineguaglianza del gioco dei due sessi (Punti Vita aumentati, regali dagli altri giocatori, level up facilitato). In via del tutto eccezionale le viene consentito di essere il primo personaggio nel gioco di sesso diverso da quello dell'utente reale.\nIl personaggio cos\u00ec creato, Prince, \u00e8 un guerriero-elfo che risulta essere estremamente attraente (il tipico Bish\u014dnen, a causa dell'aspetto originario di ragazza carina), causando situazioni comiche e imbarazzanti all'incontro con altri personaggi nel gioco, specialmente femminili, ma pure maschili il che causa alcuni problemi di conflitto psicologico tra la propria sessualit\u00e0 e la necessit\u00e0 di interpretare il personaggio di sesso opposto.\nLa GM che aveva assistito alla creazione del personaggio, incuriosita dalla faccenda decide di crearsi un personaggio, l'elfa ladra LoliDragon e seguire da vicino Prince con l'intenzione di formare una squadra, mentre sono ad allenarsi insieme Prince trova un \"Meatbun\" un famiglio molto simpatico, il cui aspetto pare quello di un raviolo al vapore cinese.\nA seguito reclutano altri membri, il saggio chierico-lupo Ugly_Wolf, l'elfo-bardo Gui apparentemente infatuato di Prince (che non apprezza le avance risultando in numerosissime scenette comiche), la necromante Doll un po' pasticciona ed infine la maga Yu Lian innamorata di Ugly Wolf, e formano il team \"Odd Squad\".\nFeng Lan \u00e8 un'audace giocatrice, e si impegna in imprese rischiose per aumentare il livello pi\u00f9 velocemente possibile. Nel gioco, nonostante sia dalla parte del bene, si lascia completamente andare e tende ad essere una macchina da guerra, violenta e spietata, guadagnandosi il soprannome di \"Blood Elf\".\nIl problema nasce per\u00f2 quando scopre che moltissimi dei personaggi che conosce nel gioco (persino all'interno del suo team) sono persone che incontra nella realt\u00e0, quindi decide di tenere segreta la sua identit\u00e0 di Prince, persino da suo fratello che coltiva un odio profondo nei confronti del personaggio.\nMolto rapidamente Prince e la sua Odd Squad mostrano incredibile abilit\u00e0 combattiva e ottime capacit\u00e0 strategiche, vincendo il torneo e guadagnando grande fama, assieme ad un enorme castello e tanti nuovi seguaci."}
{"id": "2376571", "revid": "271336", "url": "https://it.wikipedia.org/wiki?curid=2376571", "title": "Jaanilinn", "text": ""}
{"id": "2376572", "revid": "72811", "url": "https://it.wikipedia.org/wiki?curid=2376572", "title": "1/2 Prince", "text": ""}
{"id": "2376573", "revid": "767487", "url": "https://it.wikipedia.org/wiki?curid=2376573", "title": "Stadtbezirk", "text": "Stadtbezirk \u00e8 un vocabolo tedesco (al plurale: \"Stadtbezirke\", letteralmente settore di citt\u00e0) che pu\u00f2 essere tradotto in italiano con \"distretto urbano\".\nUno Stadtbezirk \u00e8 una suddivisione amministrativa di una grande citt\u00e0. In Germania, le citt\u00e0 che hanno queste suddivisioni sono di solito quelle con pi\u00f9 di 150 000 abitanti. Uno Stadtbezirk contiene in genere pi\u00f9 quartieri (in tedesco: \"Ortsteil\" o \"Stadtteil\").\nTalora una citt\u00e0 autonoma entra a far parte di un raggruppamento metropolitano pi\u00f9 ampio, come Stadtbezirk. Per esempio, Wattenscheid, citt\u00e0 autonoma (in tedesco: \"Stadt\") fino al 1974, \u00e8 ora uno Stadtbezirk contenuto all'interno della citt\u00e0 di Bochum, nella regione della Ruhr, nello stato federale Renania Settentrionale-Vestfalia."}
{"id": "2376575", "revid": "1305772", "url": "https://it.wikipedia.org/wiki?curid=2376575", "title": "Petseri", "text": "Petseri"}
{"id": "2376576", "revid": "63727", "url": "https://it.wikipedia.org/wiki?curid=2376576", "title": "Bugatti Type 50", "text": ""}
{"id": "2376581", "revid": "767487", "url": "https://it.wikipedia.org/wiki?curid=2376581", "title": "Angono", "text": "Angono \u00e8 una municipalit\u00e0 di Prima classe delle Filippine, situata nella Provincia di Rizal, nella regione di CALABARZON.\nAngono \u00e8 formata da 10 baranggay:"}
{"id": "2376582", "revid": "1522738", "url": "https://it.wikipedia.org/wiki?curid=2376582", "title": "Repubblica di Estonia", "text": "Repubblica di Estonia"}
{"id": "2376587", "revid": "810736", "url": "https://it.wikipedia.org/wiki?curid=2376587", "title": "CWA Ian Fleming Steel Dagger", "text": "Il CWA Ian Fleming Steel Dagger \u00e8 un premio letterario assegnato annualmente dalla Crime Writers' Association al miglior romanzo thriller, d'avventura o di spionaggio nella tradizione della serie di James Bond di Ian Fleming, autore a cui \u00e8 appunto intitolato il premio.\n\u00c8 stato fondato nel 2002, esattamente a cinquant'anni di distanza dalla stesura del primo romanzo della serie di James Bond, \"Casino Royale\", poi pubblicato nel 1953.\n\u00c8 sponsorizzato dalla Ian Fleming Publications Ltd.\nVincitori e candidati.\nI vincitori sono indicati in grassetto. A seguire la \"short-list\" dei finalisti."}
{"id": "2376593", "revid": "767487", "url": "https://it.wikipedia.org/wiki?curid=2376593", "title": "Baras (Rizal)", "text": "Baras \u00e8 una municipalit\u00e0 di Quarta classe delle Filippine, situata nella Provincia di Rizal, nella regione di CALABARZON.\nBaras \u00e8 formata da 10 baranggay:"}
{"id": "2376598", "revid": "1573940", "url": "https://it.wikipedia.org/wiki?curid=2376598", "title": "Dracovenator regenti", "text": "Dracovenator regenti \u00e8 una specie di dinosauro carnivoro vissuto nel Giurassico inferiore. \u00c8 stato scoperto dal paleontologo Adam Yates nel 2005 nella Uppers Elliot formations, in Sud Africa.\nEtimologia.\nIl nome \"Dracovenator\" deriva dal latino e vuol dire letteralmente \"Drago cacciatore\" (dal nome del vicino e famoso monte Drakensburg, \"montagna dei draghi\").\nResti fossili.\nIl Dracovenator \u00e8 conosciuto soltanto per l'olotipo BP/1/5243, ovvero un cranio frammentario trovato in Sud Africa. Inizialmente, i paleontologi avevano confuso il \"Dracovenator\" con esemplare di \"Syntarsus\" cresciuto a dismisura, poich\u00e9 era l'unico teropode conosciuto nella \"Elliot formation\" fino ad allora.\nDescrizione.\nIl dracovenator era molto simile ad alcuni dinosauri della famiglia Dilophosauridae, ovvero il Dilophosaurus wetherilli e Zupaysaurus rougieri: tuttavia non si \u00e8 ancora sicuri della famiglia di appartenenza, anche se la favorita \u00e8 proprio la Dilophosauridae. Cacciava con tutta probabilit\u00e0 i Prosauropodi della sua zona. Si pensa che la sua lunghezza fosse compresa tra i 5.5 e i 6.5 metri."}
{"id": "2376600", "revid": "55935", "url": "https://it.wikipedia.org/wiki?curid=2376600", "title": "Stadtbezirke", "text": ""}
{"id": "2376603", "revid": "125153837", "url": "https://it.wikipedia.org/wiki?curid=2376603", "title": "Governo provvisorio delle Hawaii", "text": "Il governo provvisorio delle Hawaii fu un regno esistito nelle Hawaii dal 17 gennaio 1893 al 4 luglio 1894.\nStoria.\nIl governo provvisorio delle Hawaii \u00e8 stato proclamato il 17 gennaio 1893 da 13 membri del comitato di sicurezza sotto la guida di A. Thurston Lorrin e Sanford B. Dole. Ha governato per un anno il Regno delle Hawaii, dopo il rovesciamento della Regina Liliuokalani fino alla proclamazione della Repubblica delle Hawaii il 4 luglio 1894."}
{"id": "2376605", "revid": "287204", "url": "https://it.wikipedia.org/wiki?curid=2376605", "title": "Nahe (fiume)", "text": ""}
{"id": "2376608", "revid": "3115", "url": "https://it.wikipedia.org/wiki?curid=2376608", "title": "Pb-free", "text": ""}
{"id": "2376617", "revid": "767487", "url": "https://it.wikipedia.org/wiki?curid=2376617", "title": "Binangonan", "text": "Binangonan \u00e8 una municipalit\u00e0 di Prima classe delle Filippine, situata nella Provincia di Rizal, nella regione di CALABARZON.\nBinangonan \u00e8 formata da 40 baranggay:"}
{"id": "2376618", "revid": "1543377", "url": "https://it.wikipedia.org/wiki?curid=2376618", "title": "Tarazed", "text": "Tarazed (a volte Reda; / \u03b3 Aql / Gamma Aquilae) \u00e8 la seconda stella pi\u00f9 brillante della costellazione dell'Aquila (data la magnitudine apparente di 2,72), dopo Altair (). Il suo nome sembra derivare dal persiano \u0634\u0627\u0647\u064a\u0646 \u062a\u0631\u0627\u0632\u0648 \"\u0161\u0101hin tar\u0101zu\" il \"giogo della bilancia\", riferendosi a un asterismo detto la \"Bilancia\" e formato da \u03b1, \u03b2 e \u03b3 Aquilae. Dal persiano \"\u0161\u0101h\u012bn\", che significa \"falco reale\", \"raggio\" e \"bacchetta\", \u00e8 derivato il nome (\"falco\") di .\nOsservazione.\nSi tratta di una stella situata nell'emisfero celeste boreale; grazie alla sua posizione non fortemente boreale, pu\u00f2 essere osservata dalla gran parte delle regioni della Terra, sebbene gli osservatori dell'emisfero nord siano pi\u00f9 avvantaggiati. Nei pressi del circolo polare artico appare circumpolare, mentre resta sempre invisibile solo in prossimit\u00e0 dell'Antartide. La sua magnitudine pari a 2,72 fa s\u00ec che possa essere scorta anche dai piccoli centri urbani moderatamente affetti dall'inquinamento luminoso.\nIl periodo migliore per la sua osservazione nel cielo serale ricade nei mesi compresi fra fine giugno e novembre; da entrambi gli emisferi il periodo di visibilit\u00e0 rimane indicativamente lo stesso, grazie alla posizione della stella non lontana dall'equatore celeste.\nCaratteristiche fisiche.\nSi tratta di una stella gigante brillante di classe spettrale K3, che le conferisce una colorazione arancio-giallastra per via della temperatura effettiva piuttosto \"bassa\", circa 4100 K. Il suo diametro \u00e8 approssimativamente pari a 0,5 UA, se fosse al posto del Sole si estenderebbe al di l\u00e0 dell'orbita di Venere ed occuperebbe 60\u00ba del cielo visto dalla Terra. Il suo diametro angolare rilevabile misura 0,0075 arcosecondi e si trova approssimativamente, dopo la riduzione dei dati del satellite Hipparcos, a 394 anni luce dalla Terra.\nNonostante sia una stella di et\u00e0 inferiore a quella del Sole (ha infatti circa 100 milioni di anni), Gamma Aquilae si trova in una fase avanzata della sua esistenza, in quanto nel suo nucleo ha luogo la fusione dell'elio in carbonio.\nTarazed \u00e8 una stella doppia; la sua compagna, denominata \u03b3 Aquilae B, ha magnitudine 10,7 ed \u00e8 separata dalla primaria di 133\"."}
{"id": "2376620", "revid": "36426", "url": "https://it.wikipedia.org/wiki?curid=2376620", "title": "Volte a vela", "text": ""}
{"id": "2376630", "revid": "104458", "url": "https://it.wikipedia.org/wiki?curid=2376630", "title": "Olga Piljova", "text": ""}
{"id": "2376634", "revid": "647919", "url": "https://it.wikipedia.org/wiki?curid=2376634", "title": "Timuridi", "text": ""}
{"id": "2376640", "revid": "1598666", "url": "https://it.wikipedia.org/wiki?curid=2376640", "title": "John Mackinnon Robertson", "text": "Fu uomo di grande cultura e ateo convinto, esponente del Razionalismo e del Secolarismo, difensore della teoria dell'inesistenza storica di Ges\u00f9: lui stesso amava definirsi un \"libero pensatore\". \nBiografia.\nNato in un'isola del Nord della Scozia, interruppe gli studi appena tredicenne per lavorare come impiegato e poi giornalista ad Edimburgo. Nel 1878 conobbe Charles Bradlaugh, leader dei Secolaristi scozzesi, e, affascinato dalle sue teorie sulla religione, divenne anch'egli seguace di quel movimento culturale e politico; Bradlaugh, che probabilmente aveva avuto un'impressione positiva di lui, gli offr\u00ec il posto di assistente editore presso il suo giornale, il \"National Reformer\". Morto Bradlaugh nel 1891, Robertson divenne il suo successore alla guida del \"Reformer\"; tuttavia, il giornale chiuse i battenti poco tempo dopo, nel 1893. Negli ultimi anni del XX secolo intraprese la carriera politica e nel 1895, eletto a Northampton, fece la sua prima comparsa in Parlamento come \"radicale indipendente\". Tenne diverse conferenze presso la South Place Ethical Society di Finsbury, un distretto a sud della City, dal 1899 agli anni venti.\nRobertson ha scritto diversi saggi volti soprattutto alla dimostrazione dell'inesistenza storica di Ges\u00f9 Cristo, spesso attaccando duramente i \"Vangeli\", le \"Lettere di Paolo\" e gli altri scritti del \"Nuovo Testamento\", accusati di aver ripreso in lui l'antico dio Sole. Frederick Cornwallis Conybeare, accademico di Oxford, scrisse in risposta il saggio \"The Historical Christ\". Si \u00e8 tuttavia occupato anche delle antiche religioni politeiste, in particolare del culto degli d\u00e8i dell'Olimpo."}
{"id": "2376642", "revid": "339392", "url": "https://it.wikipedia.org/wiki?curid=2376642", "title": "Alexander Efimkin", "text": ""}
{"id": "2376645", "revid": "767487", "url": "https://it.wikipedia.org/wiki?curid=2376645", "title": "Ciconia maguari", "text": "La cicogna maguari (Ciconia maguari, Gmelin 1789) \u00e8 un uccello della famiglia dei Ciconiidae dell'ordine dei Ciconiiformi.\nSistematica.\n\"Ciconia maguari\" non ha sottospecie, \u00e8 monotipica.\nDistribuzione e habitat.\nVive in Argentina, Bolivia, Brasile, Colombia, Guyana francese, Guyana, Paraguay, Suriname, Uruguay e Venezuela. \u00c8 una visitatrice occasionale di Cile, Trinidad, Isole Falkland e, forse, del Per\u00f9. I suoi habitat sono le praterie inondate temperate e tropicali, le paludi e le aree da pascolo.\nDescrizione.\nPi\u00f9 grande della cicogna bianca (\"Ciconia ciconia\"), \u00e8 lunga 110\u2013120\u00a0cm e il maschio pu\u00f2 raggiungere i 4,2\u00a0kg di peso; le femmine, pi\u00f9 piccole, pesano 3,8\u00a0kg."}
{"id": "2376652", "revid": "266222", "url": "https://it.wikipedia.org/wiki?curid=2376652", "title": "J. M. Robertson", "text": ""}
{"id": "2376653", "revid": "266222", "url": "https://it.wikipedia.org/wiki?curid=2376653", "title": "John M. Robertson", "text": ""}
{"id": "2376666", "revid": "2115838", "url": "https://it.wikipedia.org/wiki?curid=2376666", "title": "Paolo Possamai", "text": "Biografia.\nCarriera.\nInizia la carriera giornalistica nel 1984 al settimanale locale \"Nuova Vicenza\" (fucina di grandi firme come Gian Antonio Stella, Ilvo Diamanti, Paolo Madron) e ne diventa caporedattore.\nViene assunto nel 1989 al gruppo L'Espresso, lavorando sotto la direzione di Maurizio De Luca per \"Il Mattino di Padova\", \"La Nuova di Venezia e Mestre\" e \"La Tribuna di Treviso\", divenendo in seguito il cronista di punta della squadra di Alberto Statera sui versanti della politica e dell'economia a Nordest.\nNel 1998, sotto la direzione di Franco Barbieri, riceve l'incarico di inviato speciale dei quotidiani locali del Nordest del gruppo. Dallo stesso anno diventa stabilmente collaboratore delle pagine economiche de \"la Repubblica\", scrivendo in particolare sul dorso economico Affari e Finanza. Fra i libri e saggi pubblicati \"Rapporto sulla societ\u00e0 e l'economia\", \"Caff\u00e8 Pedrocchi\" e \"Il Nordest sono io\", libro-intervista al governatore veneto Giancarlo Galan che mette in subbuglio la politica veneta e che poneva molte delle questioni poi emerse, in particolare, con lo scandalo Mose. \u00c8 curatore di \"L' inguaribile riformista. Giorgio Lago e la parabola del Nordest\", libro che raccoglie alcuni articoli dello storico direttore de \"Il Gazzettino\". Insieme ad Omar Monestier raccoglie in \"A colpi di penna. Il Nordest secondo Fabio Barbieri\" una selezione degli articoli e degli editoriali pi\u00f9 brillanti del grande direttore dei quotidiani nordestini del gruppo L'Espresso, scomparso nel 2005. \u00c8 collaboratore della Fondazione Nordest dalla sua fondazione.\n\u00c8 direttore del \"La Nuova di Venezia e Mestre\" dal giugno 2005 fino all'ottobre 2008.\nLa direzione a \"Il Piccolo\".\nDa novembre 2008 succede a Sergio Baraldi come direttore de \"Il Piccolo\" di Trieste, dove lo seguir\u00e0 Alberto Bollis come vice. Nel febbraio 2011 guida il passaggio dello storico giornale triestino al formato tabloid.\nLa direzione dei quotidiani veneti.\nNell'aprile del 2016 lascia \"Il Piccolo\", dopo sette anni di direzione, e passa alla guida dei quattro giornali veneti del gruppo Finegil: \"Il Mattino di Padova\", \"La Tribuna di Treviso\", \"La Nuova di Venezia e Mestre\" (che aveva gi\u00e0 diretto tra il 2005 e il 2008) e il \"Corriere delle Alpi\".\nIl passaggio a Nordest Economia.\nNel Gennaio del 2021 Paolo Possamai lascia la direzione dei quattro quotidiani veneti (Mattino di Padova, Tribuna di Treviso, Nuova Venezia e Corriere delle Alpi) sostituito da Fabrizio Brancoli, ex direttore del Tirreno, perch\u00e9 chiamato dall\u2019editore a guidare il progetto Nordest Economia, in sinergia e con la collaborazione delle testate del gruppo.\nRadio e televisione.\n\u00c8 collaboratore del canale tv Rai Storia per \u201cIl giorno e la storia\u201d e di Rai Radio 3 per il programma \"Prima Pagina\"."}
{"id": "2376668", "revid": "204012", "url": "https://it.wikipedia.org/wiki?curid=2376668", "title": "Arteriosi", "text": ""}
{"id": "2376670", "revid": "204012", "url": "https://it.wikipedia.org/wiki?curid=2376670", "title": "Atriale", "text": ""}
{"id": "2376673", "revid": "1543377", "url": "https://it.wikipedia.org/wiki?curid=2376673", "title": "San Francisco Symphony", "text": "La San Francisco Symphony (SFS) \u00e8 un'orchestra, fra le pi\u00f9 importanti degli Stati Uniti, con sede a San Francisco. L'attuale suo direttore \u00e8 Michael Tilson Thomas, che ne ha assunto la direzione nel settembre 1995.\nStoria.\nL'orchestra ha una parte preponderante nella vita sociale e culturale della citt\u00e0 di San Francisco. Il suo primo concerto venne dato da Henry Hadley, che aveva diretto l'Orchestra Sinfonica di Seattle dal 1909 al 1911. Allora l'orchestra era composta soltanto da 60 elementi. Il concerto propose musiche di Wagner, \u010cajkovskij, Haydn e Liszt. La prima stagione consistette in tredici concerti, cinque dei quali di musiche pop.\nA Hadley nel 1915 succedette Alfred Hertz, che aveva diretto per molti anni al Metropolitan Opera ed era gi\u00e0 stato a San Francisco in occasione dello storico concerto dell'aprile 1906, poco prima del terremoto e del successivo disastroso incendio della citt\u00e0. Hertz si adoper\u00f2 per completare l'orchestra e convinse la \"Victor Talking Machine Company\" a registrare nel loro nuovo studio di Oakland agli inizi del 1925. \nDopo il ritiro di Hertz nel 1930, l'orchestra venne affidata a due direttori, Basil Cameron e Issay Dobrowen. Durante la grande depressione, quando l'esistenza dell'orchestra venne messa in dubbio dalla bancarotta e la stagione 1934-35 venne cancellata, i cittadini di San Francisco sottoscrissero delle obbligazioni per consentire il reperimento di fondi che consentissero il mantenimento dell'orchestra. Venne allora chiamato a dirigere l'orchestra il famoso direttore francese Pierre Monteux (1875-1964), che aveva diretto la prima mondiale de \"La sagra della primavera\" di Igor' F\u00ebdorovi\u010d Stravinskij. Monteux ebbe cos\u00ec grande successo nel rivitalizzare l'orchestra che la NBC inizi\u00f2 a radiotrasmettere i concerti e la RCA Victor offr\u00ec all'orchestra un nuovo contratto per la registrazione di dischi. Nel 1949, Monteux invit\u00f2 Arthur Fiedler a dirigere la stagione estiva di concerti \"pops\" al \"Civic Auditorium\". Fiedler diresse l'orchestra anche nei concerti gratuiti al \"Sigmund Stern Recreation Grove\" e al \"Frost Amphitheater\" alla Stanford University. La collaborazione di Fiedler con l'orchestra and\u00f2 avanti fino alla met\u00e0 degli anni settanta.\nQuando Monteux lasci\u00f2 l'orchestra nel 1952, diversi direttori si alternarono alla sua guida fra i quali si ricordano Leopold Stokowski, Georg Solti, Erich Leinsdorf, Karl M\u00fcnchinger, George Szell, Bruno Walter, Ferenc Fricsay e William Steinberg. Stokowski fece anche una serie di registrazioni per la RCA Victor.\nCi vollero due anni prima che il board decidesse di affidare l'orchestra al giovane direttore spagnolo Enrique Jord\u00e1 che fu il successore di Monteux. Secondo quanto dicono i giornali e coloro che assistettero ai primi concerti, Jord\u00e1 inizi\u00f2 con grandi propositi. Egli era giovane, pieno di entusiasmo, energia e carisma. Durante un concerto, dirigeva cos\u00ec impetuosamente che la bacchetta gli sfugg\u00ec dalle mani. Con il passare degli anni, Jord\u00e1 non riusc\u00ec a mantenere la disciplina fra gli orchestrali e l'orchestra si sfald\u00f2. Il problema maggiore fu l'incapacit\u00e0 di Jord\u00e1 di realizzare adeguate prove d'orchestra. George Szell (1897-1970), il direttore della Cleveland Orchestra, direttore ospite nel 1962, fu talmente urtato dall'indisciplina dell'orchestra che condann\u00f2 pubblicamente l'operato di Jord\u00e1 e stigmatizz\u00f2 la critica favorevole apparsa sul \"San Francisco Chronicle\" a firma del critico musicale Alfred Frankenstein, convincendo il pubblico ed il management ad un cambio di direttore. \nNell'autunno del 1963, divenne direttore l'austriaco Josef Krips (1902-1974). Egli si rivel\u00f2 rapidamente un autocrate benevolo, ma che non tollerava alcuna sciatteria. Lavor\u00f2 sui musicisti, e presto ottenne un sensibile miglioramento nella resa dell'orchestra, particolarmente nel repertorio tedesco-austriaco. Una delle sue innovazioni fu quella di introdurre un concerto di inizio anno, \"Una notte nella vecchia Vienna\", con l'esecuzione di musiche di Johann Strauss e degli altri maestri viennesi del XIX secolo. Questa tradizione \u00e8 rimasta poi fino ai nostri giorni, anche se il programma \u00e8 mutato negli ultimi anni. Krips non fece incisioni con l'orchestra, sostenendo che essa non era ancora pronta per questo impiego, mentre fu d'accordo alla trasmissione di concerti per radio il venerd\u00ec sera. Inizi\u00f2 anche a predisporre la sua successione invitando il giovane direttore giapponese Seiji Ozawa come direttore ospite; Ozawa entusiasm\u00f2 rapidamente i critici e il pubblico con il suo ardente stile direttoriale simil Bernstein, particolarmente nell'esecuzione dell'opera di Mussorgsky - Ravel \"Quadri di un'esposizione\", il \u010cajkovskij della IV sinfonia, e della \"Sinfonia fantastica\" di Hector Berlioz. Krips lasci\u00f2 l'incarico alla fine della stagione 1969-70 e ritorn\u00f2 soltanto una volta, a dirigere l'orchestra in \"Stern Grove\", prima di morire nel 1974.\nL'era di Ozawa ebbe inizio alla fine del 1970 con grandi aspettative. La sua apparizione come direttore ospite aveva generato grandi entusiasmi. Improvvisamente divenne difficile trovare posti ai suoi concerti. Miglior\u00f2 subito la qualit\u00e0 dell'orchestra e convinse la Deutsche Grammophon (DG) a registrare nel 1972. Una serie speciale di concerti dal tema \"Romeo e Giulietta\" vide l'esecuzione delle opere omonime di Hector Berlioz, \u010cajkovskij e Sergei Prokofiev assieme alle danze sinfoniche da \"West Side Story\" di Leonard Bernstein, indussero la DG a registrare il programma con Ozawa. Egli fu noto per le grandi innovazioni realizzate, come la presentazione di una versione ridotta de \"La vida breve\" di Manuel de Falla e \"Beatrice and Benedict\" di Berlioz. Volle anche dei ballerini sul palcoscenico durante l'esecuzione di balletti moderni eseguiti dalla sua orchestra. Per alcune stagioni Ozawa continu\u00f2 ad utilizzare cori universitari in caso di necessit\u00e0. Dopo alcuni anni decise di costituire il \"San Francisco Symphony Chorus\" per assicurarsi risultati professionali anche nelle masse corali. Ozawa decise di fermarsi a lungo in citt\u00e0, specialmente dopo aver acquistato una casa a San Francisco. Poi accett\u00f2 anche l'incarico di direttore principale della Boston Symphony Orchestra. Egli mantenne i due incarichi fino a quando non decise, probabilmente a causa di diversit\u00e0 di opinioni con il management sul mantenimento di due bravi strumentisti nell'organico orchestrale, di optare per Boston. Dopo aver lasciato la citt\u00e0, vi torn\u00f2 soltanto altre due volte come direttore ospite. \nOzawa venne sostituito da Edo de Waart, il giovane direttore olandese, che cambi\u00f2 completamente il volto dell'orchestra. Egli non fu un impetuoso come Ozawa. Comunque, de Waart mantenne l'alto livello qualitativo dell'orchestra, dirigendo molte incisioni, comprese le primissime registrazioni in digitale. Diresse l'orchestra nel primo concerto alla \"Davies Symphony Hall\" nel settembre 1980. Egli ampli\u00f2 notevolmente la stagione dei concerti portandola a durare da settembre a maggio e gli orchestrali dovettero optare per suonare nell'orchestra sinfonica o nella stagione dell'opera e dei balletti. Venne installato un monumentale organo nella nuova sala, costruito dalla Fratelli Ruffatti, con 5 manuali, 147 registri, e 9235 canne. Questo organo venne usato per l'esecuzione spettacolare della Terza sinfonia di Saint-Sa\u00ebns con Michael Murray come solista. La Philips registr\u00f2 anche la \"Symphonie Concertante\" di Joseph Jongen e la \"Fantaisie in La\" di C\u00e9sar Franck. Il capolavoro di de Waart, per il finale della stagione 1984-85, fu costituito da quattro esecuzioni, con il tutto esaurito, della monumentale Ottava sinfonia di Mahler, utilizzando il \"Symphony Chorus\", la \"Masterworks Chorale\", il \"San Francisco Boys Chorus\" e il \"San Francisco Girls Chorus\".\nHerbert Blomstedt, direttore svedese-statunitense, giunse nell'autunno del 1985. Egli aveva avuto un'offerta mentre era direttore ospite per due settimane nel 1984, quando ricopriva l'incarico di direttore della Staatskapelle Dresden. Egli fin\u00ec di perfezionare l'orchestra, apportandole grande precisione e fiducia nei propri mezzi, sensibilit\u00e0, calore e sentimento. Diede inizio a sistematiche tourn\u00e9e in Europa ed Asia e riprese la trasmissione dei concerti settimanali alla radio. Chiese anche l'eliminazione dei problemi di acustica della sala con lavori che vennero completati nel 1992. Quando lasci\u00f2 la direzione, rimase come direttore emerito continuando a dirigere per alcune settimane ogni stagione. \nMichael Tilson Thomas divenne direttore nel 1995, provenendo dalla London Symphony Orchestra. Thomas era gi\u00e0 stato direttore ospite sin dal 1974, ed aveva un buon rapporto con gli orchestrali. Cos\u00ec come Ozawa, Thomas fece in modo che l'orchestra eseguisse pi\u00f9 musica americana e che questa venisse registrata, con la RCA/BMG e per la propria etichetta. Pose poi il suo interesse sulla musica russa, particolarmente quella di Stravinsky, oltre che sul ciclo delle sinfonie di Mahler. Maestro nella comunicazione, Thomas fece in modo di educare il pubblico all'ascolto ragionato della musica. Ha portato la reputazione dell'orchestra a imporsi come una delle pi\u00f9 importanti al mondo. Il suo cambio pi\u00f9 significativo \u00e8 stato quello di inserire Alexander Barantschik come primo violino dell'orchestra. Il grande carisma di Thomas ha consentito all'orchestra di essere nota come mai in precedenza. Poster giganti affissi in tutta la citt\u00e0 testimoniano della popolarit\u00e0 raggiunta dall'orchestra. In un periodo di instabilit\u00e0 finanziaria per molte orchestre statunitensi, la San Francisco Symphony \u00e8 sensibilmente cresciuta, sotto la guida di Michael Tilson Thomas, sia finanziariamente che artisticamente. Dopo pi\u00f9 di dieci anni di direzione alla guida della SFS, solo il periodo di 17 anni di Pierre Monteux \u00e8 superiore a quello di Thomas.\nDirettori ospiti.\nFra i direttori ospiti alternatisi sul podio della SFS vi sono alcuni direttori leggendari come Artur Rodzi\u0144ski, Walter Damrosch, Sir Thomas Beecham, John Barbirolli, Andr\u00e9 Kostelanetz, Lorin Maazel, Leonard Bernstein, Guido Cantelli, Victor de Sabata, Dimitri Mitropoulos, Erich Leinsdorf, George Szell, Charles M\u00fcnch, Paul Paray, Rafael Kubel\u00edk, Daniel Barenboim, Istv\u00e1n Kert\u00e9sz, Karl Richter, Antal Dor\u00e1ti, Leonard Slatkin, Andrew Davis, Nikolaus Harnoncourt, Evgenij F\u0451dorovi\u010d Svetlanov, Simon Rattle, Kurt Masur, Neeme J\u00e4rvi, Kirill Petrovi\u010d Kondra\u0161in, Eugene Ormandy, Georg Solti, Michael Kamen e Christopher Hogwood.\nFra i solisti pi\u00f9 rappresentativi si ricordano Jascha Heifetz, Fritz Kreisler, Yehudi Menuhin, Midori, Itzhak Perlman, Isaac Stern, Efrem Zimbalist, Vladimir de Pachmann, Peter Serkin, Rudolf Serkin e Andr\u00e9 Watts."}
{"id": "2376677", "revid": "830939", "url": "https://it.wikipedia.org/wiki?curid=2376677", "title": "Viaggio nel mondo che non c'\u00e8", "text": "Viaggio nel mondo che non c'\u00e8 (\"A Wrinkle in Time\") \u00e8 un film per la televisione del 2003 per la regia di John Kent Harrison prodotto dalla Disney, basato sul romanzo per ragazzi di Madeleine L'Engle \"Nelle pieghe del tempo\" (\"A Wrinkle in Time\"). \u00c8 stato diretto da John Kent Harrison, con un soggetto scritto da Susan Shilliday.\nTrama.\nMeg Murry sta avendo un momento difficile. Suo padre, l'astrofisico dott. Jack Murry, \u00e8 misteriosamente scomparso. Il suo giovane fratello, Charles Wallace, un genio, \u00e8 infastidito e sminuito ed \u00e8 considerato uno stupido perch\u00e9 non rivolge la parola a nessuno al di fuori della sua famiglia. Meg non va d'accordo con i suoi coetanei, con gli insegnanti, con i suoi fratelli gemelli di 10 anni, e persino con se stessa.\nIn questa situazione infelice giunge una sconosciuta, la misteriosa Signora Cos\u00e8, che veste in un modo molto strano, e le sue amiche la Signora Chi e la signora Quale. Esse portano Meg, Charles Wallace e il loro nuovo amico Calvin O'Keefe via \"tesseract\" su altri pianeti, preparando i ragazzi per una missione il cui obiettivo \u00e8 salvare il dott. Murry dal malevolo \"IT\" sul pianeta Camazotz. Lungo il percorso essi cavalcano una bellissima creatura alata (che \u00e8 la signora Cos\u00e8 trasformata), e vengono a conoscenza di un'ombra di un male tangibile conosciuto come la Cosa Nera, e visitano la Medium Felice.\nUna volta giunti a Camazotz, tuttavia, sta a Meg, Calvin e Charles Wallace affrontare i pericoli della CENTRALE dell'Intelligenza Centrale, aiutati solamente l'un l'altro e da un paio di occhiali della signora Chi. Essi trovano e salvano il Dr. Murry, ma Charles Wallace \u00e8 attirato via dalla sua famiglia da un agente di IT, l'Uomo con gli Occhi Rossi, e cos\u00ec cade sotto il controllo di IT. Il dott. Murry cerca di portare via da Camazotz se stesso, Meg e Calvin con un TESP-ACT, ma Charles Wallace \u00e8 lasciato indietro, intrappolato nella mente di IT. Arrabbiata con suo padre, Calvin Meg stessa per il fatto di abbandonare Charles Wallace, Meg viene curata dalla Zia Bestia che \u00e8 cieca in modo materno sul pianeta Ixchel, e discute con la Signora Quale per tornare sul pianeta Camazotz per salvare il fratello. Ritornata da sola a Camazotz, Meg deve trovare una qualit\u00e0 in s\u00e9 stessa \u2014 l'amore \u2014 per liberare Charles Wallace, e eventualmente liberare anche il pianeta Camazotz allo stesso modo.\nProduzione.\nOriginariamente prodotto come miniserie televisiva, \"Viaggio nel mondo che non c'\u00e8\" a un certo punto \u00e8 stato interrotto nel febbraio 2002. \u00c8 stato rinviata, invece, riprogrammata per il mese di febbraio 2003, rinviato ancora una volta, ridotto a 128 minuti, in onda in un unico blocco di tre ore il 10 maggio del 2004.\nDistribuzione.\nIl film \u00e8 stato successivamente distribuito in DVD il 16 novembre 2004, ISBN 0-7888-4336-2. I contenuti speciali includono scene tagliate, un segmento \"dietro le quinte\", e un'intervista \"molto rara\" con Madeleine L'Engle che parla del libro.\nAccoglienza.\nIn un botta e risposta con la reporter Melinda Henneberger della MSNBC/Newsweek Entertainment, L'Engle ha detto del film: \"Oh s\u00ec [L'ho visto]... mi aspettavo che fosse brutto, e lo \u00e8.\"\n\"Viaggio nel mondo che non c'\u00e8\" \u00e8 stato premiato al Toronto Children's Film Festival nel 2003. Qui vinse il Premio Miglior Film (Best Feature Film Award) per il festival del 2003, poich\u00e9 scelto \"dal pubblico Sprockets\"."}
{"id": "2376680", "revid": "767487", "url": "https://it.wikipedia.org/wiki?curid=2376680", "title": "Jiro Wang", "text": "Soprannominato Da Dong, \u00e8 membro della boy band \"Fahrenheit\", ed \u00e8 ampiamente conosciuto come attore principale nelle serie Drama taiwanese \"KO One\" (\u7d42\u6975\u4e00\u73ed) ed il suo sequel The X-Family, nel ruolo di Ah Jin in \"It Started With a Kiss\" e nel suo sequel, e nel ruolo di \"Jin Xiu Yi\" nel drama taiwanese live-action, Hana-Kimi (\u82b1\u6a23\u5c11\u5e74\u5c11\u5973).\nBiografia.\nJiro Wang \u00e8 nato il 24 agosto 1981 a Taiwan, in una famiglia di umili origini. Si \u00e8 diplomato al Fu Shin Trade and Arts College con un attestato in Design Pubblicitario. Dopo il diploma, ha dedicato la sua vita all'industria dello spettacolo. All'inizio gli era stato chiesto di entrare nell'industria dello spettacolo a causa del suo bell'aspetto e del talento come cantante che mostr\u00f2 in una gara. La BMG, l'etichetta con cui ha firmato, aveva in mente di unirlo a Jay Chou e Jordan Chan per formare una boyband con il nome di 3J, ma il 9 novembre la BMG \u00e8 andata in fallimento e il piano per la formazione dei 3J fu abolito. Alla fine Jiro decise di continuare la sua carriera nello spettacolo lavorando nel backstage, occupandosi soprattutto del fashion design ed in generale di altre necessit\u00e0 riguardanti il design; inoltre, era fotomodello. \u00c8 stato portato di nuovo sotto le luci della ribalta intorno al 2004, quando \u00e8 iniziata la sua carriera di attore.\nParla fluentemente il taiwanese e il cinese cinese, e comprende conversazioni in cantonese e inglese. \u00c8 alto 182\u00a0cm.\nIn passato suonava e cantava in una band underground chiamata Karma. La band ha pubblicato una canzone intitolata \u4eba\u9593\u9003\u4ea1\u8a18, il cui testo \u00e8 stato composto da Jiro stesso. Dopo questa canzone, il nome della band \u00e8 cambiato in Dong Cheng Wei (\u6771\u57ce\u885b). Comunque, i membri della band sono sempre gli stessi.\nQuando aveva 18 anni suo padre mor\u00ec, lasciandolo con una madre vedova che doveva pagare tutti i debiti della famiglia. Questo fu il motivo che lo spinse ad affrontare una carriera da modello nell'industria commerciale. Alcuni spot pubblicitari in cui \u00e8 apparso includono quelli per Mengniu (un tipo di yogurt). Inoltre appare in Suan Tian con la band femminile taiwanese S.H.E.\n\"A causa della sua salute cagionevole, [Jiro] perde spesso la voce. A causa della Xeroftalmia una volta non \u00e8 riuscito a concludere le riprese, perch\u00e9 non riusciva ad aprire gli occhi. Ha anche la Rinite, ed \u00e8 per questo che quando canta sembra che la sua voce venga dal naso.\"\nCarriera musicale.\nJiro Wang \u00e8 stato il primo membro dei Fahrenheit. Nel gruppo, ha il ruolo di tenore baritonale. La temperatura a cui appartiene \u00e8 quella della calda estate, a 95 gradi Fahrenheit. Rappresenta anche il \"fico\". (Cinese: \u9177; pinyin: ku)\nApparizioni da ospite.\nWang ha anche partecipato a numerosi video musicali e spot pubblicitari prima di salire alla ribalta. \u00c8 apparso nel video della canzone (\u6881\u975c\u8339) \u5206\u624b\u5feb\u6a02 di Fish Leong quando aveva 19 anni. Dopo il debutto con i Fahrenheit, ha recitato insieme ad un'altra artista della HIM International Music, Liu Li Yang, nel suo video musicale \"Smiling Tears\" (cinese semplificato: \u773c\u6cea\u7b11\u4e86; cinese tradizionale: \u773c\u6dda\u7b11\u4e86)"}
{"id": "2376684", "revid": "1543377", "url": "https://it.wikipedia.org/wiki?curid=2376684", "title": "Nana di ghiaccio", "text": "L'espressione nana di ghiaccio \u00e8 stata introdotta negli anni novanta per designare oggetti del sistema solare caratterizzati da dimensioni molto maggiori rispetto a quelle tipiche delle comete ma inferiori a quelle dei corpi planetari, e da un quantitativo di ghiaccio superiore rispetto a quello comunemente presente negli asteroidi. Tale classificazione non \u00e8 stata accolta dall'Unione Astronomica Internazionale ed \u00e8 in uso soltanto tra alcuni studiosi.\nProbabilmente \u00e8 appropriato considerarli nuclei di comete grandissime, del diametro di centinaia di chilometri, che popolano in numero elevatissimo la fascia di Kuiper e la Nube di Oort. Chirone \u00e8 un tipico rappresentante di questi oggetti del nostro sistema solare scoperti da un tempo relativamente breve. Alcuni scienziati considerano Plutone una nana di ghiaccio, pi\u00f9 che un pianeta nano.\n\u00c8 stato ipotizzato che, di tanto in tanto, una nana di ghiaccio, perturbata nella sua orbita, scenda fin nella parte interna del sistema solare, dove pu\u00f2 spezzarsi in vari frammenti ed entrare in collisione con i pianeti terrestri.\nSecondo Alan Stern del Southwest Research Institute ci sarebbero miliardi di nane di ghiaccio oltre Nettuno e i pianeti esterni sembrano mostrare segni di collisione con oggetti di questo tipo aventi dimensioni di 1000\u20132000\u00a0km di diametro. L'asse di rotazione di Urano potrebbe essere stato inclinato dall'incontro con una nana di ghiaccio e Tritone, il pi\u00f9 grande satellite di Nettuno, potrebbe essere una nana di ghiaccio proveniente dalla fascia di Kuiper e catturata dal pianeta."}
{"id": "2376690", "revid": "1086846", "url": "https://it.wikipedia.org/wiki?curid=2376690", "title": "Parma Associazione Calcio 1995-1996", "text": "Questa voce raccoglie le informazioni riguardanti il Parma Associazione Calcio nelle competizioni ufficiali della stagione 1995-1996.\nStagione.\nNell'ultima stagione di Scala in panchina, il Parma arriv\u00f2 sesto in campionato. L'annata si era aperta per\u00f2 con belle speranze, anche grazie all' acquisto dell' ex Pallone d'oro Hristo Stoichkov dal Barcellona. Il 19 novembre 1995, il portiere Buffon esord\u00ec in A all'et\u00e0 di 17 anni nel pareggio contro il Milan. Un altro futuro campione del mondo con l'Italia nel 2006 fece il suo esordio quella stagione con la maglia del parma, ovvero Fabio Cannavaro, acquistato in quell'estate dal Napoli. L'operazione fu compiuta per sanare la situazione finanziaria del club partenopeo.\nIn Coppa Italia il cammino dei ducali si concluse gi\u00e0 al secondo turno per mano del Palermo.\nIn Coppa delle Coppe i ducali uscirono nei quarti di finale contro il Paris Saint-Germain."}
{"id": "2376691", "revid": "339392", "url": "https://it.wikipedia.org/wiki?curid=2376691", "title": "Inoichi Yamanaka", "text": ""}
{"id": "2376704", "revid": "62748", "url": "https://it.wikipedia.org/wiki?curid=2376704", "title": "Terracotta invetriata", "text": "La tecnica della terracotta invetriata venne messa a punto verso il 1440 da Luca della Robbia a partire da altri esperimenti di verniciatura. Essa, tramite un processo che assomiglia a quello della fossilizzazione, garantisce una straordinaria resistenza nel tempo indipendentemente dagli agenti atmosferici, che ne fecero uno dei supporti artistici pi\u00f9 apprezzati fin dal Rinascimento. Essa \u00e8 inoltre uno dei pi\u00f9 duraturi metodi per dare policromia alla scultura, e permise la realizzazione anche di vere e proprie pitture \"imprigionate\" nella ceramica, nonostante l'iniziale limitatezza dei colori disponibili. I prodotti con tale tecnica vengono spesso chiamati robbiane.\nTecnica.\nLa tecnica dei Della Robbia consisteva nel creare un rilievo di terracotta che veniva poi dotata di un rivestimento ceramico policromo e lucente, simile a quello della maiolica, ma molto pi\u00f9 sofisticato. \nSi usava uno smalto \"stannifero\", cio\u00e8 a base di ossido di stagno, ossido di piombo e sabbie silicee (responsabili dell'effetto vitreo), con un elemento alcalino e vari ossidi metallici per ottenere i diversi colori.\nI colori di base sono l'azzurro e il bianco, rispettivamente usati nella forma pi\u00f9 tradizionale per gli sfondi e per le figure. A questi colori si aggiungono il giallo, il verde turchese, il bruno, il nero.\nUso artistico.\nLa terracotta invetriata, come gi\u00e0 detto, era molto adatta per l'uso esterno a causa della sua resistenza, ma era molto apprezzata anche per gli interni poco luminosi grazie alla brillantezza della superficie smaltata. Dalla met\u00e0 del Quattrocento la tecnica riscosse uno straordinario successo verso tutti gli strati della committenza: dall'alta borghesia, ai grandi ordini monastici, dalle confraternite agli ospedali, fino anche al ceto \"popolare\", con prodotti relativamente a buon mercato creati con l'uso di stampi e spesso destinati alla devozione popolare, come i tabernacoli. Grande successo e diffusione ebbero soprattutto le \"Madonne col Bambino\".\nIl primo artista a usare questa tecnica fu Luca della Robbia, che era di formazione uno scultore, perci\u00f2 la sfrutt\u00f2 sia su rilievi, sia su statue a tutto tondo. Pi\u00f9 legato alla pittura era suo nipote Andrea della Robbia. Entrambi collaborarono con i grandi architetti fiorentini dell'epoca come Filippo Brunelleschi e Michelozzo, fornendo le decorazioni complementari ad alcune delle loro pi\u00f9 famose opere architettoniche.\nAlle soglie del Cinquecento fu erede della bottega familiare Giovanni della Robbia, figlio di Andrea, e i suoi quattro fratelli: Mattia, Girolamo, Luca il Giovane e Ambrogio.\nNel frattempo per\u00f2 apr\u00ec anche una bottega rivale, quella di Benedetto e Santi Buglioni, che si aggiudicarono alcune importanti commissioni, come quella del fregio esterno dell'Ospedale del Ceppo a Pistoia. Dalla fine del secolo la tecnica pass\u00f2 di moda, restando marginalmente in uso. Oggi \u00e8 ancora praticata da alcune botteghe artigiane e da manifatture storiche, come la Manifattura Cantagalli e la Richard-Ginori, che ha spesso prodotto nel XX secolo copie di opere antiche sottoposte a restauro o musealizzazione, come il fregio del frontone della villa di Poggio a Caiano."}
{"id": "2376705", "revid": "767487", "url": "https://it.wikipedia.org/wiki?curid=2376705", "title": "Caleb Quaye", "text": "Biografia.\n\u00c8 noto soprattutto per le varie collaborazioni illustri che ha intrattenuto con artisti come Elton John, Mick Jagger, Pete Townshend, Paul McCartney e Hall &amp; Oates. Nato in una famiglia afro-europea di musicisti (il padre Cab era un polistrumentista jazz, cos\u00ec come la sorella Terri; anche il fratello minore Finley entrer\u00e0 a far parte del mondo della musica), impar\u00f2 presto a suonare la chitarra, il pianoforte e la batteria.\nInizi\u00f2 la sua carriera entrando a far parte dei Bluesology; tastierista del gruppo era il timido Reginald Kenneth Dwight (poi noto come Elton John). Quando la formazione si sciolse (1967), Quaye distribu\u00ec un singolo per la \"Philips Records\" (\"Baby Your Phrasing is Bad\"/\"Woman of Distinction\") ed ebbe modo subito di collaborare con il futuro Elton, essendo stato assunto come ingegnere del suono alla \"Dick James Records\". Nello studio di New Oxford Street furono registrati molti brani, la quasi totalit\u00e0 dei quali mai pubblicati ufficialmente. Nel 1968, Caleb fu il primo musicista ad accompagnare Elton in tour, insieme al bassista Rod \"Boots\" Slade e al batterista Malcom Tomlinson. Presenza fondamentale alla chitarra nell'album \"Empty Sky\" (1969), nell'aprile del 1970 form\u00f2 il gruppo degli \"Hookfoot\" insieme a Ian Duck, Roger Pope e David Glover; la band, che support\u00f2 spesso Elton nei suoi primi lavori, pubblic\u00f2 quattro album (\"Hookfoot\", \"Good times a comin\"', \"Communications\" e \" Roarin' \") prima di sciogliersi nel 1974 (nel 1975 verr\u00e0 comunque pubblicata la raccolta \"Headlines\", mentre nel 1990 verr\u00e0 distribuito il live del 1973 \"Hookfoot live in Memphis\"). Nel maggio del 1975 fu chiamato nella Elton John Band come chitarrista: \u00e8 presente negli album \"Rock of the Westies\" (1975) e \"Blue Moves\" (1976), ed \u00e8 accreditato come coautore di alcuni brani, ad esempio di \"Between Seventeen and Twenty\". \u00c8 totalmente sua la strumentale \"Your Starter For...\", prima traccia di \"Blue Moves\".\nNel 1978, Caleb inizi\u00f2 ad esibirsi con Hall &amp; Oates (con Kenny Passarelli e Roger Pope, anch'essi ex-membri della Elton John Band); suon\u00f2 anche nel primo album da solista di Daryl Hall, insieme ad artisti come George Harrison, Steve Lukather, Robert Fripp, Rick Nielsen, Jay Graydon, Todd Rundgren e Dick Wagner (membro della band di Lou Reed).\nNel 1982 abbandon\u00f2 la scena musicale mondiale, dedicandosi alla religione e diventando pastore evangelico. Nel 2006 ha autorizzato la pubblicazione della sua autobiografia (\"A Voice Louder Than Rock &amp; Roll\"), mentre nel 2008 \u00e8 stato pubblicato il CD \"One Night in San Dimas\".\nAlcune voci lo accreditano come produttore di \"Sergeant Zippo\", presunto album di Elton John (precedente ad \"Empty Sky\") che doveva essere distribuito dalla \"Philips Records\"."}
{"id": "2376706", "revid": "36426", "url": "https://it.wikipedia.org/wiki?curid=2376706", "title": "Terracotta policroma invetriata", "text": ""}
{"id": "2376711", "revid": "2034231", "url": "https://it.wikipedia.org/wiki?curid=2376711", "title": "Liverpool Football Club 2008-2009", "text": "Risultati.\nPremier League.\nSunderland Liverpool 1-0\nTorres"}
{"id": "2376716", "revid": "1494169", "url": "https://it.wikipedia.org/wiki?curid=2376716", "title": "Scambi capillari", "text": "Gli scambi capillari sono gli scambi di liquidi e sostanze fra il sangue e il liquido interstiziale che avvengono attraverso la parete dei capillari.\nFisiologia.\nIl passaggio, definito filtrazione, riguarda le componenti solubili del sangue: acqua, ioni, metaboliti, ormoni, ossigeno, anidride carbonica, albumina e, in minor misura, altre proteine plasmatiche.\nGli scambi sono regolati dalla permeabilit\u00e0 della parete capillare e dalle differenze di pressioni idrostatica e colloido-osmotica esistenti tra sangue e liquido interstiziale. In corrispondenza dell'estremit\u00e0 arteriosa del capillare queste forze provocano la fuoriuscita dei fluidi dai capillari verso gli spazi interstiziali, mentre a livello della loro estremit\u00e0 venosa esse determinano il riassorbimento del 90% del volume filtrato; il restante 10% \u00e8 riportato in circolo dai vasi linfatici. La risultante delle forze agenti attraverso la parete capillare \u00e8 chiamata \"pressione netta di filtrazion\"e, ha un valore di 0.3 mmHg ed \u00e8 diretta dal capillare allo spazio interstiziale; questa forza \u00e8 stata determinata da Ernest Starling (equazione di Starling).\nPatologie correlate.\nQuando si ha un'eccedenza di liquido interstiziale, che superi le capacit\u00e0 di drenaggio del sistema linfatico, si pu\u00f2 andare incontro all'edema.\nIn presenza di infiammazione, il passaggio di componenti del sangue viene detto essudazione. In questo caso la permeabilit\u00e0 della parete delle venule post-capillari \u00e8 aumentata e le proteine ad alto peso molecolare (voluminose) e le cellule ematiche, in particolare leucociti, si riversano nel fluido interstiziale, che si trasforma cos\u00ec in essudato."}
{"id": "2376718", "revid": "36426", "url": "https://it.wikipedia.org/wiki?curid=2376718", "title": "Tabernacoli", "text": ""}
{"id": "2376719", "revid": "677779", "url": "https://it.wikipedia.org/wiki?curid=2376719", "title": "Arcano (personaggio)", "text": "L'Arcano (\"Beyonder\") \u00e8 un personaggio dei fumetti creato da Jim Shooter (testi) e Mike Zeck (disegni), pubblicato dalla Marvel Comics. La sua prima apparizione avviene in \"Marvel Super-Heroes: Secret Wars\" n. 1 (maggio 1984). In seguito \u00e8 riapparso in \"Secret Wars II\" n. 1 (luglio 1985), creato da Jim Shooter (testi) e Al Milgrom (disegni).\nStoria editoriale.\nL'Arcano \u00e8 stato un personaggio controverso tra gli autori dell'epoca. Alcuni di loro ritengono che Jim Shooter avesse abusato del suo ruolo di Editor in Chief, e costretto l'utilizzo di un personaggio onnipotente a scrittori e supervisori. Alcuni critici ritenevano che gli albi collegati a \"Secret Wars\" non avrebbero avuto un buon livello qualitativo.\nApparentemente, Steve Englehart voleva collegare l'Arcano a dei vecchi personaggi conosciuti come Arcani (visti per la prima volta in \"Marvel Two-in-One\" n. 63, esseri potentissimi in grado di collezionare dei pianeti) per la sua \"Secret Wars III\" in \"Fantastic Four\" nn. 318-319. Secondo Englehart, un editor odiava il personaggio e chiese che l'Arcano fosse rimosso dall'universo Marvel. Englehart fece come chiesto ma cerc\u00f2 di esiliare il personaggio con dignit\u00e0. L'Arcano fu soggetto a un'operazione di \"retcon\" che lo rese meno potente di quanto fosse in origine. In \"Secret Wars III\" fu spiegato che l'Arcano era in realt\u00e0 un Cubo Cosmico. Durante la prima Guerra Segreta, l'Arcano dichiar\u00f2 di essere la trasfigurazione dell'intero universo. Quando divenne conscio di se stesso riconobbe se stesso come la sola persona nell'universo. In \"Secret Wars III\", fu rivelato che l'Arcano era un Cubo Cosmico ribelle che viveva nella sua propria dimensione, poich\u00e9 non c'erano matrici per contenere la sua energia. L'Arcano prese il suo nome dai potentissimi Arcani che stavano manipolando il suo destino.\nBiografia del personaggio.\nGuerre Segrete.\nL'Arcano \u00e8 la somma totale di una dimensione tascabile detta Reame dell'Arcano o semplicemente \u201cL'Arcano\u201d. Questa dimensione \u00e8 stata scoperta dal tecnico di laboratorio Owen Reece. Parte dell'energia di questa dimensione fuoriusc\u00ec e invest\u00ec Reece donandogli poteri incredibili, che lui us\u00f2 come il supercriminale Molecola, uno dei pi\u00f9 potenti criminali dell'Universo Marvel. L'energia della dimensione tascabile che rimaneva divenne potenzialmente senziente e bramosa di sapere. Usando i suoi vasti poteri, l'Arcano cre\u00f2 un pianeta chiamato \"Battleworld\", che era formato da diverse parti di vari pianeti (di cui uno di essi era un sobborgo di Denver), e vi condusse un gruppo di supereroi e uno di supercriminali terrestri per osservare l'infinita battaglia tra bene e male che da sempre affligge l'umanit\u00e0.\nQuando l'Arcano spieg\u00f2 la natura del suo esperimento agli involontari partecipanti, l'entit\u00e0 si identific\u00f2 solo come \u00abIo provengo da un luogo arcano\u00bb. Il nome \"Arcano\" \u00e8 presto applicato da Galactus e adottato da tutti i presenti. Galactus, sentendo che l'Arcano poteva eliminare una volta per tutte la sua fame senza fine, in maniera aggressiva si precipit\u00f2 nel regno dell'Arcano attraverso una frattura dimensionale, seguito dal Dottor Destino, che cercava potere per i propri scopi. Entrambi furono respinti, ma le informazioni raccolte da Destino in seguito gli permisero di usare il corpo formato da suono del criminale Klaw, come filtro per rubare le energie della nave spaziale di Galactus e il potere dell'Arcano stesso. Con questo potere, Destino costru\u00ec una torre alta 200 miglia fatta di gemme dorate da utilizzare come base, e sostenne che aveva abbandonato le sue ambizioni di conquista, ma di essere ancora interessato a liberare la madre dal controllo di Mefisto. La coscienza dell'Arcano entr\u00f2 in possesso della mente danneggiata di Klaw e manipol\u00f2 Destino nello spendere il suo potere contro gli eroi, distraendolo abbastanza per poter tornare in possesso dei suoi poteri.\nQuesta storia forma le basi della prima Guerra Segreta, una saga di dodici numeri. La serie vendette incredibilmente bene, con circa 750,000 copie vendute per numero, cifre simili a quelle della Golden Age.\nGuerre Segrete II.\nDato che la prima Guerre Segrete aveva venduto bene, ci fu un seguito. \"Guerre Segrete II\" \u00e8 composta di nove numeri e diverse serie Marvel dell'epoca si intrecciano con la trama principale.\nIncuriosito da ci\u00f2 che ha visto su \"Battleworld\", l'Arcano raggiunge la Terra per camminare in mezzo agli esseri umani e studiarli. Crea un corpo per se stesso, che in origine \u00e8 una mix di parti di diversi superesseri. In seguito lo cambia in un duplicato di quello di Capitan America. L'Arcano trasforma un uomo in \"Thundersword\", e pi\u00f9 tardi imita lo stile di Michael Jackson soprannominandosi \"Capitan EO\". All'inizio l'Arcano capisce poco della biologia e della societ\u00e0 umana, e questo lo conduce in situazioni che vanno dal difficile all'imbarazzante. Per esempio, negli episodi in cui cerca di apprendere la differenza tra oggetti costruibili e non, o quando si fa spiegare da Spider-Man l'uso corretto della toilette. Quando l'Arcano scopre il funzionamento del sistema monetario da un senzatetto e da Luke Cage, trasforma l'edificio che ospitava gli uffici del gruppo Eroi in Vendita in oro per ringraziarli di quanto appreso (facendo crollare l'edificio sotto il proprio peso). Successivamente l'Arcano cade sotto l'influenza di un criminale di nome \"Vinnie\" e diviene il capo di un cartello criminale; in un altro caso, utilizza i suoi poteri mentali per assumere il controllo della Terra intera, solo per liberarla una volta annoiato dalla mancanza di libero arbitrio. In un altro episodio trasforma l'elfo Algrim in Kurse, quindi ha una breve relazione con la mutante Dazzler. Il suo corpo viene ferito e addirittura distrutto diverse volte, ma ogni volta riesce a ripararlo o a ricostruirlo grazie ai suoi poteri.\nSu un treno a New York, l'Arcano incontra la mutante Tabitha Smith, conosciuta come Boom Boom. Ritenendolo un mutante Boom Boom lo accompagna, e in seguito l'Arcano la rintraccia allo Xavier Institute. Qui Tabitha si spaventa alla vista di una battaglia tra gli X-Men e l'Arcano, e in seguito questi la porta sul pianeta dove vivono i Celestiali. Qui, minacciando di distruggere l'universo, l'Arcano combatte e sembra sconfiggere diversi Celestiali. Impaurita dalla battaglia in corso, Tabitha chiede all'Arcano di ritornare sulla Terra, dove avverte i Vendicatori della minaccia che l'Arcano rappresenta. Tabitha conduce l'Arcano in una trappola imbastita dai Vendicatori e dai Fantastici Quattro. L'Arcano si lascia sconfiggere dai Vendicatori e successivamente se ne va, per compiacere Boom Boom.\nL'Arcano in seguito agisce per cercare di \u201cpreservare la vita\u201d attraverso l'universo eliminando e facendo resuscitare le manifestazione della Morte. Mefisto cerca di rubare i suoi poteri o di distruggerlo per compiacere Morte. Dopo aver combattuto contro di lui e aver tentato di distruggere l'universo viene ucciso da Molecola, e le sue energie ritornano al \u201cRegno dell'Arcano\u201d, dove forma un big bang che crea un nuovo universo.\nKosmos &amp; Creatore.\nLa storia dell'Arcano continua molti anni dopo quando viene rivelato che l'energia che forma l'Arcano e quella che d\u00e0 a Molecola i suoi poteri necessitano di combinarsi per creare le basi per un essere mentalmente stabile, adulto e quasi onnipotente. L'Arcano si fonde cos\u00ec con Molecola e dalla loro fusione nasce Kosmos, che espelle Molecola che ritorna sulla Terra. A sua volta Kosmos cambia forma in un essere femminile ed \u00e8 guidato da 11598 Kub\u00edk con cui esplora l'universo. Quando la compagna di Molecola, Volcana, lo lascia, Reece cerca e assale Kosmos dividendolo dall'Arcano, ma l'intervento di Kubik interrompe la battaglia.\nA un certo punto, Kosmos impazzisce e assume forma mortale, ribattezzandosi il Creatore. Dopo aver attaccato e distrutto una colonia Shi'ar, la Guardia Imperiale Shi'ar riesce a imprigionarlo nella prigione interstellare chiamata le Kyln. La follia del Creatore prende il controllo di diversi prigionieri, ma Thanos riesce a mantenere la situazione sotto controllo, affrontando il Creatore consigliando ai carcerieri di tenere la mente dell'avversario spenta e il suo corpo in vita per impedire altre ribellioni.\nProbabilmente Thanos aveva gi\u00e0 incontrato l'Arcano in passato, ma questo non \u00e8 mai stato raccontato, poich\u00e9 nel periodo delle Guerre Segrete II, Thanos era morto.\nBeyond! &amp; Annihilation.\nL'Arcano \u00e8 apparso successivamente nella miniserie \"Beyond!\". Questo \"Arcano\" controlla una Battleworld fittizia, dove viene rivelato che egli sta collezionando diversi superumani per metterli l'uno conto l'altro. Alla fine, il gruppo di eroi e criminali protagonista della storia scopre che l'Arcano \u00e8 in realt\u00e0 lo Straniero, che stava conducendo degli studi sui superumani attraverso una ricostruzione delle Guerre Segrete.\nNella saga \"Annihilation\" l'ex araldo di Galactus conosciuto come il Caduto, ora sotto il controllo di Thanos, \u00e8 incaricato di scoprire cosa sia successo all'Arcano dopo la distruzione della prigione delle Kyln ad opera dell'onda Annihilation. Il Caduto scopre un Kosmos privo di vita, ma data la strana natura della sua esistenza come Cubo Cosmico, cos\u00ec come il fatto che sia stata uccisa gi\u00e0 una volta in Guerre Segrete II senza gravi effetti (l'energia del Cubo Cosmico che era l'originale Arcano riemp\u00ec semplicemente una dimensione tascabile vuota dove inizi\u00f2 una nuova esistenza). Non \u00e8 dato sapere se Kosmos sia veramente morta, o sia libera come predetto da Thanos.\nI Nuovi Vendicatori: Illuminati.\nIn \"Nuovi Vendicatori: Illuminati\" n. 3 vengono narrati nuovamente gli eventi della prima Guerra Segreta, e Charles Xavier rivela che aveva inizialmente pianificato di usare i suoi poteri per far perdere coscienza a tutti coloro che partecipavano alla Guerra, cos\u00ec da permettere a lui e a Reed Richards di formulare un piano di fuga ma temette l'ira dell'Arcano. Comunque, Xavier percependo una strana presenza mentale e tentando di scansionare la mente dell'Arcano, scopr\u00ec che questi era un Inumano. L'apparente segreto dietro le abilit\u00e0 semi divine dell'Arcano furono spiegate da Xavier come una reazione senza precedenti all'uso delle Nebbie Terrigene da parte degli Inumani, poich\u00e9 l'Arcano era un Inumano mutato e le Nebbie gli donarono degli stupefacenti poteri e una conoscenza maggiore di qualsiasi altro Inumano.\nQuesta rivelazione condusse a un confronto con l'Arcano durante gli eventi della seconda Guerra Segreta, dove Freccia Nera espresse il suo dispiacere per le attivit\u00e0 dell'Arcano, che stava vivendo in un simulacro dell'isola di Manhattan sul minuscolo pianeta Ceres.\nLa storia stessa \u00e8 deliberatamente ambigua, infatti Freccia Nera non ricorda di un mutante Inumano che scompar\u00ec, rendendo questa rivelazione nient'altro che un gioco mentale dello stesso Arcano, quindi ancora vivo e pronto all'azione.\nPoteri e abilit\u00e0.\nNella saga Guerre Segrete, si considerava il tutto e la fine di tutto del suo Universo di appartenenza e prese forma corporea per meglio comprendere la natura degli esseri umani. In quel periodo si autodefiniva milioni di volte pi\u00f9 potente dell'intero multiverso combinato ed era superiore persino al Tribunale Vivente. Arriv\u00f2 a distruggere l'intero multiverso per capriccio e uccise (e successivamente resuscit\u00f2) la Morte stessa. Forse la storia del cubo cosmico ribelle \u00e8 stata solamente una menzogna organizzata dall'Arcano per rabbonire gli eroi terrestri e probabilmente il suo potere \u00e8 inferiore solo a quello del Supremo, ammesso che l'Arcano stesso non sia che una manifestazione di quest\u2019ultimo."}
{"id": "2376721", "revid": "131145", "url": "https://it.wikipedia.org/wiki?curid=2376721", "title": "Il detective Monk", "text": ""}
{"id": "2376724", "revid": "110157", "url": "https://it.wikipedia.org/wiki?curid=2376724", "title": "Nokia 2115i", "text": "I Nokia 2115i, 2116i, comunemente conosciuti come Nokia Shorty sono dei telefonini in stile candybar. Il 2115i \u00e8 un modello discontinuo che veniva venduto dalla MetroPCS, un operatore telefonico statunitense, il 2116i \u00e8 una piccola variante del 2115i venduto anch'esso dalla MetroPCS. Gli Shorty erano venduti in comodato d'uso dalla Virgin Mobile."}
{"id": "2376726", "revid": "380654", "url": "https://it.wikipedia.org/wiki?curid=2376726", "title": "Karen Lynn Gorney", "text": "Ha debuttato nei primi anni sessanta e nel 1977 \u00e8 stata coprotagonista con John Travolta del film musicale \"La febbre del sabato sera\", in cui interpretava il ruolo di Stephanie Mangano.\nBiografia.\nFiglia del compositore Jay Gorney, autore della musica di un brano celebre che ricorda il periodo della Grande depressione, \"Brother, Can You Spare a Dime?\" (traducibile, in maniera indicativa, con \"Fratello, dividiamo un centesimo?\"), ha studiato alla Carnegie Mellon University e alla Brandeis University. \u00c8 sorella di Rod Gorney, noto medico ed autore di testi nonch\u00e9 insegnante a lungo alla UCLA.\nCarriera.\nDal 1970 al 1974 Gorney ha interpretato il ruolo di Tara Martin nella soap opera \"La valle dei pini\". Lasci\u00f2 successivamente il \"serial\" per farvi ritorno poi nuovamente a partire dalla stagione 1976-1977 dopo l'abbandono dell'attrice Stephanie Braxton, che l'aveva sostituita.\nDopo un periodo di assenza dal mondo dello spettacolo, come manager di una galleria d'arte a Brooklin, protrattosi per quasi tutti gli anni ottanta, \u00e8 tornata dalla decade successiva a lavorare, partecipando sia pure con ruoli minori a film come \"Insieme per forza\" (1991) e \"Il prezzo della libert\u00e0\" (1999).\n\u00c8 stata \"guest star\" nelle serie \"I Soprano\", \"Six Degrees - Sei gradi di separazione\" e \"Law &amp; Order\" e ha preso parte a produzioni indipendenti tanto in campo cinematografico quanto in produzioni teatrali off-Broadway.\nAttivit\u00e0 da musicista.\nAccanto a quella di attrice, grazie anche al ruolo interpretato ne \"La febbre del sabato sera\" e alla sua esperienza con la musica dance, Gorney ha sviluppato anche una carriera musicale che si \u00e8 concretizzata nella pubblicazione di tre album: \"Used to Love You Madly\", \"Hot Moonlight!\" e \"The Dance of the Deadly's\". Parallelamente, ha pubblicato diversi documentari sulla musica disco ed anche \"special show\", incluso \"Get Down Tonight: The Disco Explosion\", condotto con il coreografo Deney Terrio, lo stesso di \"Saturday Night Fever\". Nello show Gorney e Terrio danzano sulle note dell\"'hit\" \"More Than a Woman\" dei Tavares (ball\u00f2 il medesimo brano con Travolta nel film del 1977)\nL'attrice-cantante \u00e8 poi apparsa sul canale satellitare VH1 in \"When Disco Ruled The World\", nel videodocumentario \"Disco: Spinning the Story\". Il 28 settembre 2007 ha preso parte al programma televisivo della ITV \"Loose Women\", che si occupa di tematiche prettamente femminili, per promuovere il 30\u00ba anniversario de \"La febbre del sabato sera\" e del \"Greatest Hits\" dei Bee Gees.\nGorney ha tenuto concerti in vari jazz club e \"cafes\" e la sua musica viene commercializzata nei music store di New York City, dove trascorre gran parte del suo tempo, cos\u00ec come nel suo sito web o durante le \"convention\" a cui partecipa."}
{"id": "2376727", "revid": "7", "url": "https://it.wikipedia.org/wiki?curid=2376727", "title": "Saturday Night Fever", "text": ""}
{"id": "2376728", "revid": "767487", "url": "https://it.wikipedia.org/wiki?curid=2376728", "title": "Heimat-Los", "text": "Gli Heimat-los (pronunciato anche Heimatlos) sono stati una band hardcore punk francese attiva tra il 29 ottobre 1983 e il 1988.\nIl nome della band \u00e8 formato da una parola tedesca, \" Heimat\" (in italiano \"patria\"), insieme al suffisso '-los', che significa \"senza\". \nIl primo EP fu registrato nel dicembre 1983 a Massy, e conteneva sette tracce.\nInfluenze.\nLa band cita fra le sue influenze Dead Kennedys, Bad Brains, Flag of Democracy, Terveet K\u00e4det, Minor Threat, Anti Cimex, MDC, Raw Power, Toy Dolls, Dirty Rotten Imbeciles, Kaaos, Discharge, M\u00e9tal Urbain, The Freeze, Jerry's Kids, Negazione, Indigesti, Gang Green, Dag Nasty, Victims Family e Red Hot Chili Peppers."}
{"id": "2376729", "revid": "204012", "url": "https://it.wikipedia.org/wiki?curid=2376729", "title": "Secrezione gastrica", "text": ""}
{"id": "2376730", "revid": "486946", "url": "https://it.wikipedia.org/wiki?curid=2376730", "title": "Cantamaggio Ternano", "text": ""}
{"id": "2376731", "revid": "339392", "url": "https://it.wikipedia.org/wiki?curid=2376731", "title": "UNAIDS", "text": ""}
{"id": "2376732", "revid": "466539", "url": "https://it.wikipedia.org/wiki?curid=2376732", "title": "Selz", "text": "Il Selz \u00e8 un fiume che attraversa la Germania. Affluente da sinistra del Reno, ha una lunghezza complessiva di 63 chilometri.\nGeografia.\nLa sorgente del fiume si trova nei pressi di Orbis, sulle Donnersberg. Dopo aver attraversato il circondario della Donnersbergkreis, il Selz segna il circondario Alzey-Worms. Negli ultimi sessanta chilometri del suo corso, attraversando Morschheim, Mauchenheim, Alzey, Alzey-Schafhausen, Framersheim (Weidas si getta nel Selz), Gau-K\u00f6ngernheim, Gau-Odernheim, Bechtolsheim (\"Engelborner Br\u00fcnnelche\" si getta nel Selz), Undenheim, \nK\u00f6ngernheim (Goldbach si getta nel Selz), Selzen, Hahnheim, S\u00f6rgenloch, Nieder-Olm, Stadecken-Elsheim, Bubenheim, Schwabenheim an der Selz e Gro\u00df-Winternheim. Infine a Ingelheim am Rhein si getta nel Reno.\nLa Selz \u00e8 in gran parte canalizzata mai non navigabile. La valle della Selz \u00e8 famosa inoltre per i suoi vini, con la regione Rheinhessen."}
{"id": "2376733", "revid": "36426", "url": "https://it.wikipedia.org/wiki?curid=2376733", "title": "Robbiane", "text": ""}
{"id": "2376740", "revid": "46291", "url": "https://it.wikipedia.org/wiki?curid=2376740", "title": "Carex panormitana", "text": "La carice palermitana (\"Carex panormitana\" ) \u00e8 una pianta della famiglia delle Cyperaceae, diffusa in Sicilia e Sardegna.\nDescrizione.\n\u00c8 una pianta acquatica geofita rizomatosa, stolonifera, con fusti alti 30\u201360\u00a0cm, a sezione triangolare, avvolti da guaine bruno-scure e lucide.\nLe foglie, larghe 4\u20135\u00a0mm e lunghe 20\u201330\u00a0cm, avvolgono il fusto a mo' di guaina. \nL'infiorescenza \u00e8 composta da 5-7 spighe, lunghe 3\u20137\u00a0cm.\nDistribuzione e habitat.\nQuesta specie ha un areale frammentato, limitato ad alcune aree fluviali della Sicilia e della Sardegna.\nIn Sicilia l'unica popolazione nota, che conta circa una cinquantina di esemplari, si trova in ambiente rupestre ombreggiato, ai margini del fiume Oreto (localit\u00e0 Ponte delle Grazie), a quote comprese tra 50 e 90 m s.l.m. Le popolazioni sarde, pi\u00f9 cospicue, si trovano sulle rive di diversi corsi d'acqua a carattere torrentizio, in ambienti aperti e soleggiati; sono note stazioni nel Sarrabus (Rio Picocca e Rio Flumendosa), nel Golfo di Orosei (Rio Codula di Luna) e nel Sassarese (localit\u00e0 Scala di Giocca).\nSi trova prevalentemente in prossimit\u00e0 delle foci, su substrati di natura alluvionale, sabbioso-argillosa, limoso-argillosa od arenacea.\nConservazione.\nLa \"Lista rossa della flora italiana\", considerando la ristrettezza dell'areale e la esiguit\u00e0 delle popolazioni esistenti in Italia, classifica \"C. panormitana\" come specie a rischio di estinzione in natura (\"Endangered\")."}
{"id": "2376742", "revid": "198277", "url": "https://it.wikipedia.org/wiki?curid=2376742", "title": "Coliandro", "text": "Coliandro \u00e8 un personaggio immaginario ideato da Carlo Lucarelli e protagonista di una serie di romanzi e racconti; ha avuto trasposizioni in una serie a fumetti e in una serie televisiva.\nStoria editoriale.\nIl personaggio esord\u00ec nel 1991 nel breve racconto \"Nikita\", presente all'interno della raccolta \"I delitti del Gruppo 13\" (dove Coliandro ci viene presentato come un ispettore della questura di Bologna). A questo segue il romanzo del 1993 \"Falange armata\" e, nel 1994, da \"Il giorno del lupo\"; questi due romanzi (dove Coliandro \u00e8 per\u00f2 presentato come un semplice sovrintendente) si rivelano dei successi, e fanno acquisire al personaggio una certa popolarit\u00e0 \u2013 in particolare, il romanzo \"Falange armata\" ottenne grande risonanza mediatica grazie al fatto che la sua trama \"anticip\u00f2\" inconsapevolmente di un paio d'anni la reale conclusione della vicenda della banda della Uno bianca.\nTrasposizioni in altri media.\nFumetti.\nLa Granata Press pubblic\u00f2 nel 1993 cinque brevi storie a fumetti sceneggiate da Lucarelli e illustrate da Onofrio Catacchio sulla rivista \"Nova Express\" raccolte poi in un volume della collana \"Trame\" nel 1994, ristampato dalle Edizioni BD nel 2003 e, nel 2016, nel volume \"L'ispettore Coliandro\" edito dalla Editoriale Cosmo nella collana \"Cosmo Noir\". \nPersonaggio.\nVersione letteraria.\nMarco Coliandro \u00e8 un giovane sovrintendente in servizio presso la questura di Bologna; tutti lo chiamano sempre e solo per cognome. La sua famiglia, originaria di Lecce, si trasfer\u00ec nel capoluogo emiliano qualche anno prima della sua nascita.\nColiandro proviene da una famiglia di poliziotti. Anche il padre e il nonno lo erano: in particolare, suo padre faceva parte della scorta di un giudice e, insieme a quest'ultimo, mor\u00ec a Palermo a causa dello scoppio di un'autobomba cinque anni prima dell'inizio delle vicende letterarie di Coliandro. \u00c8 single e da anni ormai non ha una storia seria con una donna.\nOltre questo, \u00e8 anche il poliziotto pi\u00f9 imbranato e pasticcione di Bologna. All'inizio era in servizio alla squadra mobile \u2014 il sogno che insegue da sempre \u2014 ma, dopo aver mandato a monte un'importante operazione antidroga arrestando un carabiniere sotto copertura, \u00e8 stato sbattuto a fare da tappabuchi per punizione prima all'ufficio passaporti e in seguito allo spaccio alimentare della questura, dove lavora con l'agente Gargiulo, un simpatico collega che lo aiuta nelle mansioni da svolgere dato che Coliandro, pur avendo un diploma da ragioniere, \u00e8 assolutamente negato con computer e fatture. Nonostante queste sistemazioni, Coliandro cerca sempre di ficcare il naso in qualche nuova indagine per potersi mettere in luce agli occhi del questore Di Giulio (dal quale, per\u00f2, \u00e8 convinto di essere \u00abodiato\u00bb) e ritornare cos\u00ec alla mobile, contando anche sull'amicizia con il collega Trombetti. Sul lavoro finisce sempre, in un modo o nell'altro, per scontrarsi con Nikita, una giovane ragazza punk che lo aiuta nelle sue indagini, soprattutto quando i due si trovano a investigare in ambienti dove la polizia non \u00e8 ben vista. Coliandro ha un debole per lei e, ogni volta che si ritrovano a frequentarsi, finisce inevitabilmente per reinnamorarsene.\nPur dichiarando di odiare gli estremismi politici, siano essi di destra o di sinistra, Coliandro si dimostra spesso vittima dei peggiori luoghi comuni e pregiudizi, che lo portano a essere apparentemente violento, sessista e razzista. Mostra di avere anche una vera e propria avversione nei confronti delle donne in polizia, che non ritiene adatte a un lavoro del genere (fosse per lui, dovrebbero semplicemente \u00abstarsene a casa\u00bb). Si dimostra anche abbastanza intollerante verso gli extracomunitari, prendendosela indistintamente sia con gli zingari lavavetri ai semafori sia con le prostitute che affollano i viali periferici della citt\u00e0. In realt\u00e0, alla luce dei fatti Coliandro \u00e8 decisamente un poliziotto onesto, sempre pronto a dare tutto per il suo lavoro anche a costo di rimetterci in prima persona. Tra le sue passioni ci sono i motori: Coliandro \u00e8 un fan della Formula 1 e ama sfrecciare di notte per la citt\u00e0 a bordo della sua auto sportiva rossa; per contro, odia il calcio. Sul lavoro indossa sempre \u2013 anzi, \u00e8 una sua caratteristica \u2013 una \u00aborribile\u00bb (a detta degli altri) cravatta gialla.\nIl suo mito \u00e8 il classico poliziotto americano dei film d'azione: la sua casa \u00e8 priva di libri (a eccezione di quelli che leggeva ai tempi della scuola) e non manca anche qualche rivista os\u00e9. In compenso \u00e8 piena di videocassette di pellicole come \"Die Hard\" e \"Rambo\", passando per \"Arma letale\" e \"RoboCop\". Sul lavoro molte volte prova a intimidire i sospettati citando qualche celebre battuta di Mel Gibson o Bruce Willis, ma il suo mito assoluto \u00e8 Clint Eastwood con il suo ispettore Harry Callaghan, che cerca sempre di imitare nel parlare e nei modi di fare, anche se con scarsi risultati; prova ne \u00e8 il fatto che, alla vista di una semplice goccia di sangue, Coliandro sviene immancabilmente come un bambino.\nVersione televisiva.\nIl Coliandro protagonista della serie televisiva \"L'ispettore Coliandro\" ricalca per buona parte quello dei romanzi, anche se con alcune marcate differenze e caratterizzazioni.\nA differenza del romanzo, il Coliandro televisivo tradisce origini napoletane cos\u00ec come l'attore che lo interpreta, ovvero Giampaolo Morelli. Sempre nella serie, inoltre, Coliandro non appare come semplice sovrintendente ma gi\u00e0 come ispettore e, pur rivelando comportamenti a volte razzisti, si dimostra apolitico e forse ignaro, disinteressato a qualsiasi forma di politica.\nSul lavoro \u00e8 anch'egli affiancato inizialmente dai colleghi Trombetti e Gargiulo, ma in questo caso i due personaggi sono molto pi\u00f9 dettagliati e pi\u00f9 importanti ai fini della trama, mentre nei romanzi assumevano un ruolo marginale. In particolare, Trombetti affianca Coliandro solo nella prima stagione della serie; successivamente l'ispettore si ritrova a collaborare con il nuovo collega Gamberini, un ispettore che \u2013 pur tra saltuari scherzi e prese in giro \u2013 lo considera come un fratello, e con l'agente Balboni e la sovrintendente Bertaccini, due giovani ragazze molto decise che non si fanno mettere i piedi in testa. Rimane costante invece il rapporto con l'agente (poi a sua volta ispettore e ispettore capo) Gargiulo, il quale \u00e8 uno dei pochi amici fidati di Coliandro all'interno della questura e che spesso viene coinvolto dall'ispettore nelle sue indagini \"personali\".\nPurtroppo per Coliandro, le sue investigazioni vengono periodicamente ostacolate dal suo capo, il commissario De Zan, e dal sostituto procuratore Longhi (ispirata all'omonimo personaggio che appare brevemente nel romanzo \"Il giorno del lupo\"). De Zan, a capo della squadra mobile, considera Coliandro un vero e proprio incompetente, cercando sempre di levarselo di torno. Cos\u00ec lo assegna a incarichi non investigativi \u2014 all'ufficio scomparsi, all'ufficio passaporti o allo spaccio alimentare \u2014 ma senza successo, dato che l'ispettore, desideroso di tornare in servizio alla squadra mobile, non perde occasione per intrufolarsi nelle sue indagini. La dottoressa Longhi, donna affascinante ma fredda, condivide appieno il pensiero di De Zan nei confronti di Coliandro, dato che sovente si \u00e8 vista compromettere un'inchiesta a causa di alcuni comportamenti poco professionali tenuto dall'ispettore verso l'indagato di turno; nonostante ci\u00f2, tra loro due \u00e8 percepibile per tutta la serie una leggera e reciproca attrazione sessuale, che per\u00f2 non viene mai del tutto a galla.\nCome accennato, anche nella serie televisiva Coliandro si ritrova a indagare per proprio conto e contro il volere dei suoi superiori ma non ha in Nikita la sua partner abituale (la ragazza \u00e8 infatti protagonista solo nel primo episodio della prima stagione, \"Il giorno del lupo\"); l'ispettore si ritrova a confrontarsi in ogni episodio con una presenza femminile diversa, in qualche modo legata al caso, e insieme investigano cercando di arrivare alla verit\u00e0. Come prevedibile, anche qui Coliandro si innamora follemente della ragazza di turno ma alla fine si ritrova inesorabilmente e malinconicamente solo.\nCome la sua controparte cartacea, \u00e8 un grande appassionato di film polizieschi e d'azione, di cui fa numerose citazioni nel corso delle sue avventure; si rivela inoltre un appassionato lettore di fumetti bonelliani, in particolare \"Tex\" e \"Zagor\", e un fedele ascoltatore del \u00abmagico sax di Fausto Papetti\u00bb, di cui apprezza particolarmente le copertine \"os\u00e9\" dei suoi album."}
{"id": "2376746", "revid": "121716017", "url": "https://it.wikipedia.org/wiki?curid=2376746", "title": "Michael Tilson Thomas", "text": "Egli \u00e8 attualmente il direttore principale della San Francisco Symphony Orchestra.\nBiografia.\nPrimi anni.\nTilson Thomas nacque da Ted e Roberta Thomas, rispettivamente direttore di teatro e insegnante di storia. Egli \u00e8 il nipote di Boris e Bessie Thomashefsky. Studi\u00f2 all'University of Southern California con Ingolf Dahl. Quando studiava al \"Friedelind Wagner\", Tilson Thomas fu assistente musicale e assistente direttore al Festival di Bayreuth.\nCarriera.\nNel 1968 dirige la premi\u00e8re nel Berkshire Music Center di Tanglewood a Lenox (Massachusetts) di \"Elephant Steps\" di Stanley Silverman.\nNel 1969 debutt\u00f2 dirigendo la Boston Symphony Orchestra, sostituendo, a met\u00e0 concerto, William Steinberg. Ricopr\u00ec la posizione di assistente direttore a Boston fino al 1974 e realizz\u00f2 diverse registrazioni con l'orchestra per la Deutsche Grammophon (poi rimasterizzate in CD). Fu direttore musicale della Buffalo Philharmonic Orchestra dal 1971 al 1979 e realizz\u00f2 incisioni per la Columbia Records. Nel periodo che va dal 1971 al 1977, diresse una serie di concerti dedicati ai giovani con la New York Philharmonic. Dal 1981 al 1985 fu direttore ospite principale della Los Angeles Philharmonic Orchestra. Tilson Thomas fond\u00f2 la New World Symphony a Miami nel 1987, la prima orchestra accademica per giovani musicisti il cui scopo \u00e8 \u201c...preparare giovani estremamente specializzati per ricoprire ruoli di direzione d'orchestra in complessi e orchestre in tutto il mondo.\u201d Tilson Thomas rimase nell'ente, ricoprendo attualmente il ruolo di direttore musicale. Dal 1988 al 1995, fu direttore principale della London Symphony Orchestra, e dal 1995 ne \u00e8 divenuto direttore ospite principale. Nel 1995, divenne direttore musicale della San Francisco Symphony Orchestra.\nTilson Thomas ha diretto una grande variet\u00e0 di composizioni, ed \u00e8 un estimatore della musica dei moderni compositori statunitensi, avendo registrato il ciclo completo delle sinfonie di Charles Ives e la prima esecuzione dell'opera di Steve Reich, \"The Desert Music\" (1984). La composizione di Reich, \"The Four Sections\" (1987) venne commissionata dalla San Francisco Symphony Orchestra e dedicata a Tilson Thomas. Il pezzo venne eseguito in prima mondiale da Tilson Thomas a San Francisco e poi registrato con la London Symphony Orchestra. Egli \u00e8 altres\u00ec noto per le esecuzioni delle opere di Gustav Mahler, e sin dalla morte di Leonard Bernstein viene considerato il principale interprete mondiale delle opere di Aaron Copland. Tilson Thomas ha inciso il ciclo completo delle nove sinfonie di Gustav Mahler con la San Francisco Symphony. Queste registrazioni sono state effettuate con il sistema ad alta risoluzione Super Audio CD sulla etichetta discografica dell'orchestra. In particolare, l'opera \" \" \u00e8 stata premiata nel 2010 con un Grammy Award come \"Miglior album di musica classica\".\nAll'Opera di Santa Fe (Nuovo Messico) nel 1979 dirige Lulu (opera).\nAll'Opera di Chicago nella stagione 1986/1987 dirige La boh\u00e8me con Renato Capecchi.\nA Salisburgo dirige nel 1988 un concerto con la London Symphony Orchestra, nel 1990 due concerti e nel 1991 il Requiem (Mozart) con Barbara Hendricks.\nNel 1992 ha diretto un concerto al Teatro alla Scala di Milano con Anne-Sophie Mutter e la London Symphony Orchestra."}
{"id": "2376748", "revid": "122904665", "url": "https://it.wikipedia.org/wiki?curid=2376748", "title": "Nokia 2760", "text": "Il Nokia 2760 \u00e8 un telefonino in stile flip creato dalla Nokia."}
{"id": "2376750", "revid": "93617276", "url": "https://it.wikipedia.org/wiki?curid=2376750", "title": "Bergholz (disambigua)", "text": ""}
{"id": "2376753", "revid": "1154737", "url": "https://it.wikipedia.org/wiki?curid=2376753", "title": "Teiro", "text": "Il torrente Teiro \u00e8 un corso d'acqua che scorre in Liguria e sfocia a Varazze, in provincia di Savona.\nPercorso.\nIl Teiro nasce sulle pendici occidentali del Monte Beigua con un ramo sorgentizio chiamato \"Rio Frassinelle\". Scorre inizialmente verso ovest quindi, aggirato il Bric Aliberti (924\u00a0m), devia verso sud-est; in questo tratto il corso d'acqua segna il confine tra i comuni di Stella e Varazze.\nDopo aver bagnato Alpicella, dove riceve da sinistra le acque del Rio dell'Uomo morto, riceve da destra, nei pressi della frazione Pero, la confluenza del Torrente Malacqua.\nAttraversa quindi l'abitato di Varazze dove, poco dopo aver ricevuto da sinistra l'apporto del Rio Arzocco, percorre il suo ultimo tratto coperto da Viale Nazioni Unite, costruito nel 1960 per volont\u00e0 del sindaco Cesare Damele, per poi sfociare nel Mar Ligure.\nPer un certo tratto \u00e8 costeggiato dalla strada che da Varazze sale verso il Monte Beigua e Stella San Martino.\nRegime idrologico e stato ambientale.\nIl Teiro \u00e8 caratterizzato da un regime torrentizio di tipo appenninico, con magre estive che possono lasciare del tutto in secca il corso d'acqua e piene autunnali e primaverili.\nL'indice SACA (Stato Ambientale del Corso d'Acqua) \u00e8 stato classificato nel 2001 come \"BUONO\" alla stazione di campionamento di Alpicella, ma questo dato non pu\u00f2 essere ritenuto significativo dello stato ambientale del torrente nel tratto pi\u00f9 antropizzato che si incontra scendendo verso la foce. Nella stessa stazione di campionamento le acque del Teiro risultavano idonee alla vita dei salmonidi. "}
{"id": "2376768", "revid": "204391", "url": "https://it.wikipedia.org/wiki?curid=2376768", "title": "Long Term Potentiation", "text": ""}
{"id": "2376769", "revid": "204391", "url": "https://it.wikipedia.org/wiki?curid=2376769", "title": "Long Term Depression", "text": ""}
{"id": "2376770", "revid": "287204", "url": "https://it.wikipedia.org/wiki?curid=2376770", "title": "I misteri di Pittsburgh", "text": "I misteri di Pittsburgh \u00e8 un romanzo del 1988 dello scrittore statunitense Michael Chabon. \u00c8 un romanzo di formazione ambientato a Pittsburgh negli anni ottanta.\nQuesto \u00e8 il primo romanzo di Chabon, presentato nel 1988 come tesi alla conclusione di un master di scrittura creativa durante gli studi alla University of Pittsburgh, tra il 1985 e il 1987. Il romanzo divenne un best seller.\nDal romanzo \u00e8 stato realizzato un adattamento cinematografico, interpretato da Jon Foster, Sienna Miller, Peter Sarsgaard e Nick Nolte.\nTrama.\nArt Bechstein, giovane appena laureatosi in economia presso l'Universit\u00e0 di Pittsburgh, \u00e8 l'assennato figlio perbene d'un riciclatore di denaro ebreo al servizio della mala, che vorrebbe per lui una vita pulita e lontana dalla pervasivit\u00e0 del mondo del crimine.\nDal momento in cui ha concluso i propri studi, Art \u00e8 totalmente assorto dal pensiero di ci\u00f2 che il futuro da l\u00ec in poi gli serber\u00e0 e pertanto cerca di vivere un'ultima grande avventura estiva prima del suo inevitabile ingresso nel mondo degli adulti. Poco tempo dopo, fa la fortuita conoscenza dell'affascinante e carismatico Arthur Lecomte, omosessuale dichiarato, e del ribelle Cleveland Arning, riottoso \"biker\" dalla per\u00f2 sconcertante cultura, con i quali stringe amicizia e viene coinvolto nelle loro bizzarre scorribande. Nel mentre, Art conosce pure una ragazza - tanto bella quanto insicura -, Phlox Lombardi, con la quale inizia una relazione sentimentale.\nCol passare del tempo, Art incomincia a provare qualcosa, sia a livello fisico sia a quello sentimentale, per l'amico Arthur, cosa che complicher\u00e0 non poco la sua relazione con Phlox (oltrech\u00e9, naturalmente, portarlo a riflettere seriamente su una sua presunta bisessualit\u00e0), mentre la sua amicizia col turbolento Cleveland, sempre pi\u00f9 invischiato nel corso della narrazione in attivit\u00e0 illecite, lo porter\u00e0 ad entrare in contatto con i pericolosi ambienti del crimine organizzato frequentati dal suo stesso padre. Dall'intricato evolversi dei suoi rapporti con la famiglia, i suoi amici e persino il suo cane, Art imparer\u00e0 qualcosa d'importante su se stesso, che lo cambier\u00e0 per sempre.\nInformazioni.\nA causa del modo semplice e giocoso di rappresentare gli amori gay e la bisessualit\u00e0, Chabon \u00e8 stato inizialmente identificato come uno scrittore gay.\nAlcuni critici hanno accostato il personaggio di Art Bechstein ad altri noti personaggi letterari come Huck Finn, Tom Sawyer e Holden Caulfield."}
{"id": "2376771", "revid": "174925", "url": "https://it.wikipedia.org/wiki?curid=2376771", "title": "Library di cDNA", "text": ""}
{"id": "2376779", "revid": "767487", "url": "https://it.wikipedia.org/wiki?curid=2376779", "title": "I misteri di Pittsburgh (film)", "text": "I misteri di Pittsburgh \u00e8 un film del 2008 scritto e diretto da Rawson Marshall Thurber, basato sull'omonimo romanzo di Michael Chabon.\nLa pellicola \u00e8 stata presentata al Sundance Film Festival nel gennaio 2008.\nTrama.\nArt Bechstein \u00e8 neo-laureato in economia, figlio di un gangster ebreo che opera nella citt\u00e0 di Pittsburgh. Dopo la fine degli studi Art si appresta a trascorrere l'estate che gli cambier\u00e0 la vita, grazie all'incontro con Jane e il fidanzato Cleveland, con i quali instaura un bizzarro ed intenso triangolo amoroso.\nArt scoprir\u00e0 la propria sessualit\u00e0 nel delicato passaggio tra l'adolescenza e la maturit\u00e0.\nProduzione.\nI precedenti tentativi di adattare per il grande schermo il romanzo sono falliti. Nei primi mesi del 2000, regista indipendente Jon Sherman ha adattato il romanzo in una sceneggiatura, pensando a Jason Schwartzman nel ruolo di Art Bechstein, ma il progetto \u00e8 fallito.\nIl regista Rawson Marshall Thurber prese in mano il progetto nel 2006, dopo aver scritto una sceneggiatura ed aver ottenuto l'approvazione di Chabon, diede il via alla produzione. Inizialmente per ruolo di Art Bechstein era stato pensato Max Minghella, ma infine il ruolo fi affidato a Jon Foster. Thurber apport\u00f2 diversi cambiamenti rispetto al romanzo, diede pi\u00f9 rilievo al personaggio minore di Jane ed rimosse dalla trama il personaggio di Arthur Lecomte, aggiungendo vari elementi di Arthur nel personaggio di Cleveland.\nQuesti cambiamenti furono apportati per dare maggior concretezza e scorrevolezza alla trama, prediligendo un tema efficace nella cinematografia come il triangolo amoroso. Il film \u00e8 stato girato interamente a Pittsburgh in Pennsylvania.\nControversia.\nLa protagonista del film, l'attrice Sienna Miller, ha creato un piccolo dissidio a Pittsburgh quando nel 2006, in un'intervista a \"Rolling Stone\", si \u00e8 riferita alla citt\u00e0 come a \"Shitsburgh\", dichiarando: \"potete credere che questa \u00e8 la mia vita? Avrete piet\u00e0 di me quando voi sarete di nuovo nel vostro delizioso appartamento a New York e io ancora qui a Pittsburgh? Non vedo l'ora di fare film pi\u00f9 affascinanti e chiudere col mio anno indie\".\nCritica.\nIl film ha riscosso recensioni generalmente negative. Su Rotten Tomatoes, \"I misteri di Pittsburgh\" ha ricevuto una recensione positiva dal 12% dei 42 critici, con un voto medio di 3,91 su 10. Sul sito web Metacritic, ha ricevuto invece un rating medio di 38 su 100, basato su 15 recensioni.\nCBC News ha stroncato il film e il regista firmando una recensione severa nei confronti di Thurber perch\u00e9 non ha \u00abnulla della profondit\u00e0\u00bb del romanzo.\nDistribuzione.\nIl film \u00e8 presentato in anteprima mondiale al Sundance Film Festival il 20 gennaio 2008, successivamente \u00e8 stato presentato in altri festival fino all'uscita nelle sale cinematografiche, con un numero limitato di copie, il 10 aprile 2009.\nIn Italia il film ha avuto una distribuzione televisiva, venendo trasmesso da Sky Cinema a fine settembre 2009."}
{"id": "2376783", "revid": "122904644", "url": "https://it.wikipedia.org/wiki?curid=2376783", "title": "Nokia 3120 classic", "text": "Il Nokia 3120 classic \u00e8 un telefonino quadri-band 3G costruito dalla Nokia. Fu annunciato nel 2008. Il telefono possiede uno strumento per effettuare video conferenze, un lettore multimediale per i formati musicali pi\u00f9 comuni (MP3, MP4, AAC, AAC+, eAAC+, etc.), memoria espandibile con MicroSD fino a 8 GB, un client e-mail, un servizio di instant messaging e un browser web. Il telefono \u00e8 venduto in varie varianti di colore quali: grafite, rosso scuro e bianco."}
{"id": "2376784", "revid": "834", "url": "https://it.wikipedia.org/wiki?curid=2376784", "title": "The Mysteries of Pittsburgh", "text": ""}
{"id": "2376785", "revid": "122246", "url": "https://it.wikipedia.org/wiki?curid=2376785", "title": "Nazionale di pallavolo maschile della Slovacchia", "text": "La nazionale di pallavolo maschile della Slovacchia \u00e8 una squadra europea composta dai migliori giocatori di pallavolo della Slovacchia ed \u00e8 posta sotto l'egida della Federazione pallavolistica della Slovacchia.\nRosa.\nSegue la rosa dei giocatori convocati per il campionato europeo 2021."}
{"id": "2376788", "revid": "1305772", "url": "https://it.wikipedia.org/wiki?curid=2376788", "title": "Jimmy Lanza", "text": "Lanza era un \"uomo d'onore\" della famiglia mafiosa sin dalla fine degli anni venti, quando a capo della cosca c'era suo padre Francesco \"Frank\" Lanza.\nBiografia.\nLanza nasce a Palermo il 25 ottobre del 1902, e arriva in America, a San Francisco, con i suoi genitori agli inizi del secolo, quando \u00e8 ancora un bambino. Suo padre infatti era il mafioso Francesco \"Frank\" Lanza, capo della mafia di San Francisco dal 1932 al 1937, anno della sua morte.\nJimmy fu \"combinato\" come \"uomo d'onore\" proprio alla fine degli anni venti. Nel 1953 il nuovo boss della famiglia Michael Abati nomin\u00f2 il cinquantenne Lanza suo braccio destro e vicecapo della cosca. Nel 1957 Lanza fu presente alla riunione di Apalachin, in rappresentanza della famiglia di San Francisco. Nel 1961, con il rimpatrio di Michael Abati in Sicilia, nuovo padrino della \"famiglia\" divenne proprio Lanza.\nJimmy Lanza diventer\u00e0 il boss pi\u00f9 importante della storia della mafia di San Francisco, uno dei boss mafiosi pi\u00f9 temuti e rispettati d'America, e importante membro della commissione. Lanza era molto vicino ai boss Joseph Civello della famiglia di Dallas, Joseph Cerrito e Angelo Marino della famiglia di San Jose, Dominic Brooklier della famiglia di Los Angeles. Per lungo tempo il suo vicecapo fu Gaspare Sciortino, cugino di primo grado di Samuel Sciortino, pezzo grosso della mafia di Los Angeles. Nel corso degli anni Lanza ebbe pochissimi procedimenti giudiziari a suo carico. Il 14 febbraio 2006 Lanza muore di cause naturali all'et\u00e0 di 103 anni."}
{"id": "2376789", "revid": "762538", "url": "https://it.wikipedia.org/wiki?curid=2376789", "title": "Biblioteca del Ministero degli affari esteri", "text": "La Biblioteca del Ministero degli affari esteri, specializzata in diritto internazionale, storia contemporanea e storia diplomatica, si trova nel Palazzo della Farnesina a Roma.\nStoria.\nEbbe la sua prima sede in piazza Castello, a Torino, da un primo fondo creato dal conte di Cavour.\nSegu\u00ec naturalmente i vari spostamenti della capitale del regno, prima a Firenze nel palazzo della Signoria, e quindi, a partire dal 1870, nel Palazzo della Consulta a Roma.\nNel 1922 il ministero si trasfer\u00ec a Palazzo Chigi, e la Biblioteca venne divisa tra la vecchia e la nuova sede fino al 1932. Nel 1940 sar\u00e0 sistemata a via dei Crociferi e l\u00ec vi rimarr\u00e0 fino al 1959. Alla fine di quell'anno il Ministero degli affari esteri, e con esso la sua raccolta libraria, pass\u00f2 definitivamente al nuovo edificio della Farnesina.\nPatrimonio.\nLa Biblioteca, specie dopo la prima guerra mondiale, ha acquisito pubblicazioni italiane e straniere specialmente di argomento diplomatico e memorialistico. Di notevole interesse sono le raccolte a stampa dei documenti diplomatici italiani e di numerosi paesi e i documenti presentati al Parlamento dai ministri degli Esteri in occasione di avvenimenti di rilievo nei rapporti internazionali.\nNel 1959 la consistenza delle raccolte ammontava a circa 80.000 volumi.\nAttualmente il numero di volumi della biblioteca \u00e8 stimato in 200.000 unit\u00e0. Il settore periodici comprende 1.500 testate di periodici italiani e stranieri."}
{"id": "2376792", "revid": "1812835", "url": "https://it.wikipedia.org/wiki?curid=2376792", "title": "Enrico Molinari", "text": "Biografia.\nStudi\u00f2 all'Istituto Musicale Benedetto Marcello a Venezia, esordendo come basso a Vicenza ne \"Il trovatore\" e continuando ad esibirsi regolarmente nella chiave inferiore in vari teatri italiani, per lo pi\u00f9 di provincia, fino al 1915. Nel 1916 debutt\u00f2 come baritono a Palermo ne \"La Favorita\", iniziando una brillante e lunghissima carriera, prolungatasi per 47 anni, fino ai primi anni cinquanta.\nPer alcuni anni fu presente in impegnativi teatri \"di tradizione\" in tutta Italia, con sporadiche apparizioni anche in sedi pi\u00f9 importanti, come Bologna, Torino, Genova e, all'estero, a Madrid, Barcellona e Lisbona. Nel 1924 fece gli importanti debutti alla Scala (\"Andrea Chenier\") e al Teatro dell'Opera di Roma (\"Il crepuscolo degli dei\"), dove apparve ripetutamente nel decennio successivo, accanto a presenze negli altri maggiori teatri italiani, tra cui il San Carlo di Napoli.\nIl repertorio fu rivolto ai classici titoli dell'Ottocento italiano (\"Il barbiere di Siviglia\", \"Guglielmo Tell\", \"Lucia di Lammermoor\", \"Rigoletto\", \"Il trovatore\", \"La traviata\", \"Otello\" ecc.), con alcune puntate nel repertorio wagneriano (oltre al \"Crepuscolo\", \"Parsifal\", \"Lohengrin\"). Negli ultimi anni di carriera ritorn\u00f2 ad alcuni ruoli di basso buffo, tra cui Don Bartolo e Melitone, e affront\u00f2 lavori del Novecento, come \"I quatro rusteghi\" e \"La vedova scaltra\" di Ermanno Wolf Ferrari, \"Arlecchino\" di Ferruccio Busoni, \"Monte Ivnor\" di Lodovico Rocca."}
{"id": "2376796", "revid": "174925", "url": "https://it.wikipedia.org/wiki?curid=2376796", "title": "M.B.C.", "text": ""}
{"id": "2376800", "revid": "21880", "url": "https://it.wikipedia.org/wiki?curid=2376800", "title": "Bolboschoenus marittimus", "text": ""}
{"id": "2376803", "revid": "104458", "url": "https://it.wikipedia.org/wiki?curid=2376803", "title": "Olga Medvedtseva", "text": ""}
{"id": "2376804", "revid": "1793900", "url": "https://it.wikipedia.org/wiki?curid=2376804", "title": "Herbert Blomstedt", "text": "Biografia.\nDue anni dopo la sua nascita i genitori decisero di far ritorno al loro paese d'origine, la Svezia. Studi\u00f2 al conservatorio di Stoccolma e all'Universit\u00e0 di Uppsala, proseguendo poi gli studi di musica contemporanea a Darmstadt nel 1949, di musica barocca con Paul Sacher alla Schola Cantorum Basiliensis, e quindi direzione d'orchestra con Igor Markevitch, Jean Morel alla Juilliard School, e Leonard Bernstein a \"Tanglewood\" al \"Berkshire Music Center\".\nVinse il \"Koussevitzky Conducting Prize\" nel 1953 e la \"Salzburg Conducting Competition\" nel 1955.\nBlomstedt \u00e8 noto per le sue esecuzioni di musica tedesca e austriaca, e di compositori come Beethoven, Felix Mendelssohn, Franz Schubert, Anton Bruckner, Richard Strauss e Gustav Mahler, ma anche nordici come Edvard Grieg, Jean Sibelius e Carl Nielsen.\nAppartenente alla Chiesa Avventista del Settimo Giorno, Blomstedt non fece mai prove il sabato, ma diede dei concerti in quanto non riteneva che questo fosse un lavoro.\nFu direttore principale della Norrk\u00f6ping Symphony Orchestra (1954-1962), Oslo Philharmonic Orchestra (1962-1968), Danish Radio Symphony (1967-1977) and Swedish Radio Symphony (1977-1982). Dal 1975 al 1985, fu direttore principale della Dresden Staatskapelle, con la quale realizz\u00f2 diverse incisioni, di alcune oper di Richard Strauss e del ciclio completo delle sinfonie di Beethoven e Schubert.\nBlomstedt fu direttore principale della San Francisco Symphony Orchestra dal 1985 al 1995. Diresse l'orchestra in regolari tourn\u00e9e in Europa ed Asia, e fece numerose incisioni per London/Decca, vincendo due Grammy Awards, un Gramophone Award ed un Grand Prix du Disque. Lasciata San Francisco, Blomstedt divenne direttore della North German Radio Symphony Orchestra (1996-1998) e della Gewandhausorchester (1998-2005).\nBlomstedt \u00e8 attualmente direttore onorario della San Francisco Symphony e della Bamberg Symphony, Danish National Symphony Orchestra, NHK Symphony, Swedish Radio Symphony e Leipzig Gewandhaus Orchestra.\nNel 1992 vince il Ditson Conductor's Award. Nel 2014 vince il premio Premio Schock Laureati in arti musicali."}
{"id": "2376805", "revid": "709565", "url": "https://it.wikipedia.org/wiki?curid=2376805", "title": "Zora Neale Hurston", "text": "Fece parte del movimento dell'Harlem Renaissance, scrisse quattro romanzi e pubblic\u00f2 pi\u00f9 di cinquanta racconti, sceneggiature teatrali e saggi, ed \u00e8 nota soprattutto per il suo romanzo del 1937 \"I loro occhi guardavano Dio\". Nel 2002 lo studioso Molefi Kete Asante l'ha inclusa nella lista dei 100 pi\u00f9 grandi afroamericani.\nVita.\nL'infanzia e gli studi.\nZora Neale Hurston era la sesta degli otto figli di John e Lucy Ann Hurston (nata Potts). Suo padre era un reverendo battista, agricoltore affittuario e carpentiere, mentre sua madre era un'insegnante. Bench\u00e9 la Hurston dicesse di essere nata a Eatonville, in Florida, nel 1901, in realt\u00e0 nacque nel 1891 a Notasulga, in Alabama, dove crebbe suo padre; la sua famiglia si trasfer\u00ec a Eatonville, una delle prime citt\u00e0 degli Stati Uniti abitata solamente da afroamericani, quando lei aveva tre anni. Pi\u00f9 tardi suo padre divenne sindaco della citt\u00e0, la quale venne glorificata nelle storie della Hurston come un posto in cui i neri americani potevano vivere come volevano, indipendenti dalla societ\u00e0 bianca. La Hurston pass\u00f2 il resto dell'infanzia a Eatonville, e descrisse quegli anni nel suo saggio del 1928 \"How It Feels to Be Colored Me\".\nNel 1904 sua madre mor\u00ec e suo padre si rispos\u00f2 quasi subito. Il padre e la matrigna la mandarono a studiare a Jacksonville, in Florida. Qualche tempo pi\u00f9 tardi fece alcuni lavori umili per poi essere assunta come cameriera della voce solista della compagnia teatrale itinerante Gilbert &amp; Sullivan. Nel 1917 si iscrisse alla Morgan Academy, la scuola superiore che faceva parte della Morgan State University, a Baltimora, nel Maryland. Fu in questo periodo che la ventiseienne Hurston, probabilmente per avere i requisiti necessari a conseguire la qualifica, dichiar\u00f2 di essere nata nel 1901, togliendosi cos\u00ec dieci anni. Si diplom\u00f2 nel 1918.\nLo stesso anno inizi\u00f2 gli studi universitari alla Howard University, dove fu una delle prime iniziate della confraternita femminile Zeta Phi Beta e fu cofondatrice del giornale dell'universit\u00e0, il \"The Hilltop\". Nel 1924 lasci\u00f2 l'universit\u00e0 e l'anno successivo le venne offerta una borsa di studio per il Barnard College, dove sarebbe stata l'unica studente nera. Hurston si laure\u00f2 in antropologia nel 1927. Mentre era al Barnard College, condusse ricerche etnologiche con il noto antropologo della Columbia University Franz Boas. Lavor\u00f2 anche con Ruth Benedict e con la compagna di studi Margaret Mead. Dopo essersi laureata Hurston pass\u00f2 due anni come studente laureato in antropologia alla Columbia University.\nDopo gli studi.\nFiniti gli studi comp\u00ec molti viaggi nei Caraibi e in America del Sud per immergersi nelle culture locali e condurre ricerche antropologiche. Nel 1927 spos\u00f2 Herbert Sheen, un musicista jazz gi\u00e0 suo compagno di classe all'Howard College dal quale si separ\u00f2 nel 1931. Nel 1939, mentre stava lavorando per la Works Project Administration, un'agenzia governativa, spos\u00f2 Albert Price, un ventitreenne anch'esso impiegato alla WPA, ma il matrimonio fin\u00ec pochi mesi dopo.Anni pi\u00f9 tardi, in aggiunta alla sua carriera letteraria, lavor\u00f2 alla North Carolina Central University, allora conosciuta come North Carolina College for Negroes.\nNel 1948 la Hurston venne accusata di molestie ad un bambino di dieci anni. Bench\u00e9 il caso venisse chiuso e lei fosse stata scagionata perch\u00e9 si trovava in Honduras nel momento del presunto crimine, e il bambino fosse stato dichiarato disturbato mentalmente, la sua vita personale venne seriamente turbata dallo scandalo.\nLa Hurston pass\u00f2 gli ultimi dieci anni della sua vita come scrittrice freelance per riviste e giornali. Lavor\u00f2 in una biblioteca di Cape Canaveral, in Florida, e come supplente e cameriera a Fort Pierce.\nDurante un periodo di difficolt\u00e0 finanziarie e di salute precaria, la Hurston venne costretta al ricovero nel St. Lucie County Welfare Home, dove ebbe un infarto e mor\u00ec di cardiopatia causata dall'ipertensione. Venne seppellita in una tomba senza nome nel cimitero Garden of Heavenly a Fort Pierce. Nel 1973 la scrittrice afroamericana Alice Walker e la studiosa letteraria Charlotte Hunt trovarono una tomba senza nome nell'area del cimitero in cui era stata seppellita la Hurston e decisero di scrivervi il suo nome.\nCarriera letteraria.\nAnni '20.\nQuando la Hurston arriv\u00f2 a New York, nel 1925, l'Harlem Renaissance era al suo picco e presto divenne una delle scrittrici pi\u00f9 importanti. Poco dopo essere entrata al Barnard College, il racconto \"Spunk\" venne scelto per \"The New Negro\", una antologia di narrativa, poesia e saggi considerata una pietra miliare per l'arte e letteratura africana e afroamericana. Nel 1926 un gruppo di giovani scrittori neri tra cui la stessa Hurston, Langston Hughes e Wallace Thurman, si defin\u00ec come i Niggerati, e fond\u00f2 una rivista letteraria chiamata \"Fire!!\", la quale aveva come protagonisti giovani artisti e scrittori dell'Harlem Renaissance.\nAnni '30.\nDalla met\u00e0 degli anni trenta la Hurston pubblic\u00f2 alcuni racconti e \"Mules and Men\" (1935), che venne salutato con favore dalla critica e fu un'innovazione della letteratura antropologica relativa al folclore afroamericano. Nel 1930 collabor\u00f2 con Langston Hughes a \"Mule Bone: A Comedy of Negro Life in Three Acts\", una commedia che non venne mai terminata e venne data alle stampe nel 1991.\nNel 1937 la Hurston venne premiata con la prestigiosa Guggenheim Fellowship per aver condotto ricerche etnografiche in Giamaica e ad Haiti. \"Tell Me Horse\", pubblicato nel 1938, documenta le sue ricerche sui rituali africani in Giamaica e sul vud\u00f9 haitiano. La Hurston tradusse le sue ricerche antropologiche nel teatro e il suo variet\u00e0 \"The Great Day\" venne premiato al John Golden Theatre di New York nel 1932.\nNegli anni trenta pubblic\u00f2 i primi tre romanzi: \"Jonah's Gourd Vine\" (1934), \"I loro occhi guardavano Dio\" (1937), scritto durante il soggiorno ad Haiti e considerato il suo capolavoro, e \"Mose, l'uomo della montagna\" (1939).\nAnni '40 e '50.\nNegli anni quaranta le opere della Hurston vennero pubblicate in periodici come \"The American Mercury\" e \"The Saturday Evening Post\". Il suo ultimo romanzo pubblicato, \"Seaph on the Suwantee\", importante soprattutto perch\u00e9 focalizzato su personaggi bianchi, venne pubblicato nel 1948.\nNel 1954 il \"Pittsbourgh Courier\" le assegn\u00f2 il compito di seguire il processo per l'omicidio di Ruby McCollum, la moglie di un malvivente locale, uccisa dal suo amante, un medico bianco. Contribu\u00ec anche a \"Woman in the Suwanee County Jail\", un libro di Willam Bradford Huie, sostenitore dei diritti civili.\nOscuramento pubblico.\nLe opere della Hurston vennero dimenticate per decenni, per ragioni sia culturali che politiche.\nMolti lettori disapprovavano il modo in cui la Hurston nei suoi romanzi si serviva del dialetto afroamericano, dal momento che la narrativa dialettale statunitense storicamente aveva sempre avuto una marcata caratterizzazione razziale. Le sue scelte stilistiche riguardo ai dialoghi erano influenzate dalle sue esperienze accademiche. Pensando come una folclorista, la Hurston si sforz\u00f2 di rappresentare il linguaggio in uso nel periodo riguardo a cui si era documentata attraverso le sue ricerche etnografiche.\nMolti dei contemporanei della Hurston criticarono l'uso del dialetto considerandolo una caricatura della cultura afroamericana che trovava le sue radici nella tradizione razzista; pi\u00f9 recentemente i critici hanno invece lodato la Hurston per il suo uso del linguaggio idiomatico. In particolare, alcuni scrittori associati con l'Harlem Renaissance erano critici nei confronti degli ultimi lavori perch\u00e9 erano in disaccordo con le posizioni generali del movimento. Una critica in particolare venne da Richard Wright nella sua recensione de \"I loro occhi guardavano Dio\":\nIl carattere libertario delle opere della Hurston fu un altro ostacolo all'accettazione dei suoi libri da parte del pubblico. Negli anni trenta e quaranta, quando le sue opere furono pubblicate, il principale autore afroamericano era Richard Wright. A differenza della Hurston, Wright scriveva in termini esplicitamente politici, disincantati nei confronti del comunismo, utilizzando la lotta degli afroamericani per i diritti e il progresso economico come sfondo per le sue opere. Altri popolari autori afroamericani del tempo, come Ralph Waldo Ellison, erano in linea con le opinioni di Wright, mentre le opere della Hurston non affrontano la politica n\u00e9 le lotte ad essa connesse.\nPolitica.\nZora era una repubblicana che simpatizzava per la \"Old Right\" ed era favorevole alla politica di auto-aiuto di Booker T. Washington. Era in disaccordo con le filosofie (inclusi comunismo e New Deal) sostenute invece dalla maggior parte degli artisti del Harlem Renaissance, come Langston Hughes, che negli anni trenta era un sostenitore dell'Unione Sovietica, lodata da molti per la sua poesia. A dispetto delle posizioni pi\u00f9 comuni della \"Old Right\" nei confronti della politica nazionale ed estera, la Hurston non era una conservatrice sociale. Aveva essenzialmente una filosofia libertaria. Dai suoi scritti emerge scetticismo verso la religione tradizionale ed affinit\u00e0 nei confronti dell'individualismo femminista. Rispetto a questo, le sue posizioni erano simili a quelle di altre due scrittrici libertarie, Rose Wilder Lane e Isabel Paterson.\nNel 1952 la Hurston sostenne la campagna presidenziale del senatore Robert A. Taft. Come Taft, era contro la politica del New Deal di Roosevelt. Era anche contraria alla politica estera interventista di Roosevelt e Truman. Nella stesura originale della sua autobiografia, \"Dust Tracks on a Road\", la Hurston paragona il governo degli Stati Uniti ad un recinto di beni rubati e ad un sistema di protezione delle attivit\u00e0 illegali simile a quello mafioso. La Hurston pensava ironicamente che le stesse \"persone che dicono che \u00e8 una cosa nobile morire per la democrazia e la libert\u00e0... si arrabbiano inutilmente se qualcuno fa notare l'inconsistenza della loro morale... Noi, inoltre, consideriamo i proiettili delle mitragliatrici dei buoni lassativi per quegli infedeli costipati con idee tossiche su un paese di loro propriet\u00e0.\" Roosevelt \"\"pu\u00f2 insultare qualcuno attraverso un oceano\" per le sue quattro libert\u00e0, ma non ha \"il coraggio di parlare a bassa voce in casa\"\". Quando Truman sganci\u00f2 le bombe atomiche sul Giappone, lei lo defin\u00ec \"il macellaio dell'Asia\".\nLa Hurston si oppose alla decisione della corte suprema nel caso Brown contro Board of Education del 1954, la quale rendeva incostituzionale la segregazione razziale nelle scuole. Credeva che se le scuole separate erano veramente di pari livello (e credeva che lo stessero diventando) l'educazione di studenti bianchi e neri nella stessa classe non era migliore dell'educazione in classi separate. In pi\u00f9, era preoccupata dalla scomparsa di scuole ed insegnanti neri perch\u00e9 riteneva fossero un mezzo per trasmettere la cultura afroamericana alle generazioni pi\u00f9 giovani. Diede voce alla sua opposizione in una lettera, \"Court Order Can't Make the Races Mix\", che venne pubblicata nell\"'Orlando Sentine\" nell'agosto del 1955. Nonostante queste idee, la Hurston si \u00e8 sempre opposta alla segregazione. Piuttosto era spaventata che la decisione della corte potesse diventare un precedente per un governo federale con pieno potere di minare la libert\u00e0 individuale nel futuro.\nRiconoscimento postumo.\nUn articolo dal titolo \"In Search of Zora Neale Hurston\", scritto da Alice Walker e pubblicato nel marzo 1975 dalla rivista \"Ms. Magazine\", ridest\u00f2 l'interesse per le sue opere, la riscoperta delle quali coincise con l'emergere di nuovi autori come Toni Morrison, Maya Angelou e della stessa Walker, le cui opere erano incentrate sul mondo afroamericano e includevano le lotte razziali, anche se non erano necessariamente incentrate su di esse.\nLa citt\u00e0 di Eatonville, che la ispir\u00f2 nelle sue opere, celebra la sua vita in un festival annuale, il \"Zora Neale Hurston Festival of the Arts and Humanities\" e la casa della Hurston \u00e8 un National Historic Landmark. A Fort Pierce si tengono annualmente celebrazioni in onore della Hurston come \"Hattitudes\", l'anniversario della nascita e un festival della durata di alcuni giorni alla fine di aprile chiamato Zora Fest."}
{"id": "2376806", "revid": "110157", "url": "https://it.wikipedia.org/wiki?curid=2376806", "title": "Nokia 5070", "text": "Il Nokia 5070 \u00e8 un telefonino tri-band creato dalla Nokia."}
{"id": "2376808", "revid": "125087052", "url": "https://it.wikipedia.org/wiki?curid=2376808", "title": "Jacinto Canek", "text": "Contesto storico.\nLa conquista spagnola dello Yucat\u00e1n termin\u00f2 alla fine del XVII secolo con la caduta degli Itza, l'ultimo gruppo di Maya in grado di resistere ai conquistadores. I Maya proseguirono per\u00f2 la rivolta nel XVIII secolo e, dopo una pausa, all'inizio del XX secolo.\nLe terre appartenenti alla societ\u00e0 Maya furono confiscate e concesse sotto forma di hacienda alla Chiesa cattolica o alla nobilt\u00e0 spagnola, togliendo alle popolazioni indigene il loro mezzo di sostentamento. I Maya furono obbligati a lavorare come schiavi per conto degli spagnoli, mentre tutte le tracce della loro cultura, in particolare riguarda a templi e scrittura, venivano sistematicamente distrutte dagli invasori. Il regno Itza fu l'ultimo stato indipendente Maya, sottomessosi agli spagnoli in Guatemala solo nel 1697.\nJacinto Canek nacque a met\u00e0 del XVIII secolo, circa trenta anni dopo la caduta dello Yucat\u00e1n e degli Itza. Canek nacque col nome di \"Jacinto Uc\", ma assunse apparentemente il nome \"Canek\" per mostrare una relazione coi passati omonimi re degli Itza. Studi\u00f2 latino e storia presso il monastero francescano di M\u00e9rida chiamato Convento Grande, ma fu espulso a causa del suo spirito ribelle. Per alcuni anni lavor\u00f2 come fornaio.\nLa rivolta.\nCanek giunse a Cisteil, un villaggio nei pressi di Sotuta ed a 24 leghe da M\u00e9rida, il 3 o 4 novembre 1761. L'8 novembre ebbe una discussione col prete di Tixcacaltuyub, che si trovava a Cisteil per parlare alla folla. Canek minacci\u00f2 di uccidere il prete, il quale si rivolse alle autorit\u00e0. Il giorno seguente, mentre il prete stava tenendo il proprio discorso, Canek lanci\u00f2 un falso allarme d'incendio, apparentemente con l'obbiettivo di svuotare la chiesa per poter uccidere il sacerdote. Il prete, per\u00f2, non fu ucciso.\nDal 12 novembre Canek fu accettato come capo da quasi tutta la popolazione di Cisteil. Secondo una successiva dichiarazione di Lu\u00eds Cauich, uno di coloro che non accettavano Canek, e che in seguito aiut\u00f2 gli spagnoli, la popolazione baci\u00f2 mani e piedi di Canek in segno di obbedienza.\nIl 19 o 20 novembre 1761, dopo una cerimonia religiosa in chiesa, Canek parl\u00f2 all'assemblea in lingua maya, dicendo:\nIl 19 novembre Diego Pacheco, mercante spagnolo, giunse a Cisteil deciso a recuperare alcuni crediti. Non sapeva nulla del cambiamento della situazione. Quando Canek seppe dell'arrivo di Pacheco riun\u00ec i capi del villaggio, ed insieme si diressero verso la taverna in cui Pacheco soggiornava. Erano armati con tre fucili ed alcune lance. Dopo un breve dialogo tra Canek e Pacheco, il mercante fu ucciso.\nLo stesso giorno Canek fu incoronato re dai suoi seguaci. Il popolo si diresse in chiesa rimuovendo la statua della Nostra Signora di Guadalupe ed altri oggetti sacri. Tutte queste cose furono consegnate a Canek, e sulla testa gli fu posta la corona della Vergine, e gli furono dati un manto ed uno scettro. Per ispirare la lealt\u00e0 tra i suoi uomini, Canek disse loro che gli erano stati concessi poteri magici e l'aiuto di cinque \"brujos\" (maghi). Questa cerimonia gli permise di ottenere lo status di re con poteri terreni e soprannaturali, garantendosi cos\u00ec ancora pi\u00f9 seguaci.\nFine della rivolta.\nIl 20 novembre 1761 il capitano Tiburcio Cosgaya giunse a Cisteil deciso a sedare la rivolta. Gli indiani lo stavano aspettando. Negli scontri che seguirono Cosgaya, cinque dei suoi soldati ed otto indiani furono uccisi. Canek disse a suoi seguaci che la vittoria maya era gi\u00e0 scritta nei manoscritti \"Chilam Balam\".\nIl governatore dello Yucatan chiam\u00f2 altre milizie, ordinando che gli indios di tutte le province fossero disarmati.\nUn gruppo guidato da Estanislao del Puerto e da Crist\u00f3bal Calder\u00f3n fu inviato a circondare il villaggio per evitare che Canek ricevesse rinforzi. Nel frattempo i ribelli stavano preparando la propria difesa tentando di coinvolgere i villaggi vicini nella rivolta.\nI 500 soldati spagnoli incontrarono Canek ed i suoi uomini il 26 novembre 1761 nella piazza di Cisteil, dove Maya erano disposti su due file. Il combattimento corpo a corpo fu vinto dagli spagnoli, meglio armati degli avversari. Il villaggio fu dato alle fiamme, e si dice che 500 indiani morirono nell'incendio, compresi otto sacerdoti o capi della ribellione.\nCanek fugg\u00ec con una piccola guardia, scappando a Huntulchac. Qui mise insieme un gruppo di circa 300 uomini fuggiti da Cisteil. Canek e circa 125 ribelli furono catturati a Sibac. Canek fu condannato a morte, \"torturato, il suo corpo smembrato, e quindi arso e le ceneri buttate al vento\".\nConseguenze.\nLa sentenza fu eseguita nella piazza principale di M\u00e9rida il 14 dicembre 1761, a meno di un mese dall'inizio della rivolta. Otto confederati furono impiccati. Nei giorni seguenti 200 partecipanti alla ribellione furono condannati a 200 frustate ed a mutilazioni (perdita di un orecchio).\nJos\u00e9 Crespo y Honorato, governatore dello Yucat\u00e1n del tempo, attribu\u00ec principalmente la ribellione al fatto che gli spagnoli permettevano agli indigeni di possedere armi per la caccia. Questa cosa era considerata necessaria data la povert\u00e0 in senso agricolo delle terre dei Maya, e per il fatto che molte terre erano state confiscate dai conquistadores. Inoltre il fatto di lasciare le armi agli abitanti dello Yucat\u00e1n non era considerato pericoloso, data la pacifica storia degli abitanti locali. Il governatore prese anche in considerazione la mancata conversione degli indigeni al Cattolicesimo, assieme alla clemenza dimostrata per la cultura Maya. Crespo pensava che le celebrazioni culturali fossero un pericolo per la pace futura della regione, dato che preservavano la memoria di antichi riti della religione maya. Credeva anche che la ribellione contro \"Dio ed il re\" non fosse spontanea, ma cospirata per oltre un anno.\nNel 1847, quando scoppi\u00f2 di nuovo la rivolta (la guerra delle caste), il nome di Jacinto Canek fu un aggregante. Questa volta i Maya erano ben organizzati e determinati a buttare a mare spagnoli e mestizo, i discendenti mezzosangue. Per due anni spinsero contro M\u00e9rida, conquistando citt\u00e0 dopo citt\u00e0, ad assediando infine la stessa capitale. Quest'ultima rivolta prosegu\u00ec fino all'inizio del XX secolo."}
{"id": "2376809", "revid": "15756", "url": "https://it.wikipedia.org/wiki?curid=2376809", "title": "Sulutumana", "text": "I Sulutumana (dal lombardo occidentale \"sul'utum\u00e0na\", \"sul divano\") sono un gruppo musicale italiano (precisamente di Canzo), che si allaccia alla tradizione della musica popolare e dei cantautori.\nNelle loro canzoni raccontano piccole storie di vita quotidiana, un minimalismo che ricorda quello dello scrittore statunitense Raymond Carver.\nBiografia.\nLe origini del gruppo risalgono al 1989 quando il gruppo era solo un duo formato da Gian Battista Galli e Michele Bosisio, interpreti di cover di cantautori e canzoni popolari.\nMa solo nove anni dopo divenne un vero e proprio gruppo con l'inserimento di Francesco Andreotti (piano, fisarmonica), Angelo \"Pich\" Galli (flauto, cori), Nadir Giori (basso e contrabbasso), Antonello Matzutzi (batteria) ed Andrea Aloisi (violino). Nel 2000 pubblic\u00f2 il primo CD-single composto da 2 canzoni (\"Carlina Rinascente\" e \"La danza\" prodotto da Alabianca per I dischi del Club Tenco). Il gruppo venne invitato a Sanremo al Premio Tenco dove vinsero la targa IMAIE con miglior artista inedito.\nLa danza.\nNel 2001 pubblicarono autoproducendolo il loro primo album \"La danza\", che oltre a contenere i brani del singolo comprendeva altri nove brani tra cui \"L'eclissi\" con una citazione finale di una poesia di Pablo Neruda e \"Vi\u00f6la\" unico brano dell'album cantato in dialetto. Questo primo lavoro si \u00e8 ritagliato nel tempo una fama di album di culto tanto da essere considerato per molti tra i migliori album di musica cantautorale del decennio.\nDopo il secondo CD single del 2002 con 3 brani (\"I Pess\"), nel 2003 il gruppo pubblic\u00f2 il secondo album \"Di segni e di sogni\", disco pi\u00f9 intimista del precedente.\nNel 2004 venne allegato al libro \"Angeli a perdere\" dello scrittore comasco Johnny99 un mini-album contenente: l'inedito \"Donna Lombarda\" (tratto da una canzone popolare) e cinque brani in nuove versioni. Parteciparono al Mantova Musica Festival ed aprirono il concerto dei Modena City Ramblers al Mazdapalace di Milano.\nParteciparono al progetto \"Sport e cultura per la pace\" promosso dal Ministero dei Beni Culturali in occasione delle Olimpiadi di Atene con il brano \"Antemare\", suonando ad Alessandria d'Egitto. Dopo quest'intensa annata il batterista Matzutzi usc\u00ec dal gruppo, rimpiazzato da Samuel Elazar Cereghini.\nDecanter.\nIl 2005 fu l'anno di un nuovo disco \"Decanter\", il disco \u00e8 meno legato a suoni tradizionali e pi\u00f9 sperimentale con echi di musiche etniche. Il brano \"Anam-Ji\" \u00e8 ispirato da Tiziano Terzani. Sempre nel 2005 parteciparono, curando gli arrangiamenti, allo spettacolo teatrale \"L'incredibile meravigliosa storia di Prinsi Raimund\" scritto da Giuseppe Adduci e messo in scena dal Teatrogruppo Popolare, pubblicato in seguito su CD. Raccontando la storia di una gara canora tra gli abitanti della collina e della valle i Sulutumana rivisitano una grande variet\u00e0 di musiche popolari italiane, il disco sar\u00e0 successivamente riunito a \"Decanter\" in un doppio-CD (\"Decanter pi\u00f9\").\nNel 2006 usc\u00ec il cd-singolo diventato poi mini-album \"Il lago di Como\" frutto dell'intensa attivit\u00e0 presso le scuole e l'anno seguente \"Ciao Piccolo Principe\", album dedicato al famoso racconto di Antoine de Saint-Exup\u00e9ry, canzoni originariamente scritte per l'omonimo spettacolo teatrale del gruppo Teatrogruppo Popolare. In questo periodo il gruppo ha realizzato con Milvia Marigliano lo spettacolo teatrale di parole e musica, \"Volti\", basato sui testi del poeta napoletano Erri De Luca.\nNel 2007 il chitarrista Michele Bosisio, che si alternava al canto con Gian Battista Galli lasci\u00f2 il gruppo. I rimanenti componenti del gruppo continuarono con il nome Semi-Suite.\nArimo.\nNel 2008 recuperarono il nome originario di Sulutumana e nel mese di aprile presentarono un nuovo album, \"Arimo\". Il disco nacque dalla collaborazione con lo scrittore Andrea Vitali. Tra i brani, \"Ogni voce che tace\" \u00e8 ispirato al libro di Paolo Monelli \"Le scarpe al sole\", \"Di pace e di pane\" \u00e8 dedicato a Gabriele Moreno Locatelli colpito a morte da un cecchino durante l'assedio di Sarajevo nel 1993, \"Farfala Sucullo\" invece \u00e8 tratto dall'omonimo spettacolo di Giuseppe Adduci che ha vinto il premio \"Teatro e Sho\u00e0\" 2007.\nNel 2009 la collaborazione con Vitali ha portato al lungo tour \"Canti &amp; racconti\" ed alla pubblicazione dell'audiolibro Salani \"Pianoforte vendesi\" con la lettura integrale del romanzo da parte dell'autore e le musiche (accompagnamento e otto canzoni di cui quattro inedite e quattro ri-arrangiate ed arricchite) dei Sulutumana. Nel 2010 hanno pubblicato un disco di fiabe \"La storia cominci\u00f2\", ispirato alle fiabe tradizionali e alla raccolta Fiabe Italiane di Italo Calvino.\nNel 2012 il gruppo ha partecipato all'iniziativa di eco sensibilizzazione promossa dalla trasmissione Caterpillar \"M'illumino di meno\" con il brano \"Milluminodimeno\". A dicembre \u00e8 uscito l'album \"Oggi non so leggere - 10 canzoni per Pinocchio\", frutto ancora una volta della collaborazione con Giuseppe Adduci.\nNel marzo 2013 il gruppo ha pubblicato l'album raccolta \"Non c'\u00e8 limite al meglio\", prodotto da Euroteam e distribuito da Artist First con la supervisione artistica di Piero Cassano (Matia Bazar) e Fabio Perversi. L'album \u00e8 composto da una selezione di brani storici del gruppo riregistrati per l'occasione e con una formazione ridotta a sei elementi, non fanno pi\u00f9 parte del gruppo Andrea Aloisi e Marco Castiglioni.\nNell'ottobre 2014, dopo diversi anni dall'ultimo album \"per grandi\" \u00e8 uscito (sia in Cd che, per la prima volta per il gruppo, in vinile) il disco di inediti \"Dove tutto ricomincer\u00e0\", prodotto ancora da Piero Cassano e Fabio Perversi, che propone undici canzoni dal tono generalmente pi\u00f9 pop dei lavori precedenti, con l'eccezione di \"La rosa e il coltello\", manifesto contro il femminicidio, e de \"Lo spaventapasseri\", nata dalla lettura di \"Rosso Floyd \"di Michele Mari e dedicata alla memoria del fondatore dei Pink Floyd, Syd Barrett.\nNel frattempo un nuovo avvicendamento alla batteria riporta nel gruppo Marco Castiglioni, in sostituzione di Samuel Elazar Cereghini, che ha comunque partecipato alla registrazione dell'album."}
{"id": "2376811", "revid": "104458", "url": "https://it.wikipedia.org/wiki?curid=2376811", "title": "Vladimir Dratchev", "text": ""}
{"id": "2376818", "revid": "93556", "url": "https://it.wikipedia.org/wiki?curid=2376818", "title": "Ajak (Ungheria)", "text": "Ajak \u00e8 un comune dell'Ungheria di 3952 abitanti (dati 2001). \u00c8 situato nella provincia di Szabolcs-Szatm\u00e1r-Bereg."}
{"id": "2376822", "revid": "110157", "url": "https://it.wikipedia.org/wiki?curid=2376822", "title": "Anarcs", "text": "Anarcs \u00e8 un comune dell'Ungheria di 2010 abitanti (dati 2001). \u00c8 situato nella provincia di Szabolcs-Szatm\u00e1r-Bereg.\nQua nacque l'imprenditore Nicholas Kove."}
{"id": "2376824", "revid": "767487", "url": "https://it.wikipedia.org/wiki?curid=2376824", "title": "Apagy", "text": "Apagy \u00e8 un comune dell'Ungheria di 2341 abitanti (dati 2001). \u00c8 situato nella provincia di Szabolcs-Szatm\u00e1r-Bereg."}
{"id": "2376825", "revid": "34928", "url": "https://it.wikipedia.org/wiki?curid=2376825", "title": "Cheikh", "text": ""}
{"id": "2376826", "revid": "34928", "url": "https://it.wikipedia.org/wiki?curid=2376826", "title": "Sheikh", "text": ""}
{"id": "2376827", "revid": "104458", "url": "https://it.wikipedia.org/wiki?curid=2376827", "title": "Sergei Tchepikov", "text": ""}
{"id": "2376829", "revid": "1305772", "url": "https://it.wikipedia.org/wiki?curid=2376829", "title": "Blue Avenue", "text": "Blue Avenue \u00e8 un brano composto e interpretato dall'artista britannico Elton John; il testo \u00e8 di Bernie Taupin.\nIl brano.\nProveniente dall'album del 1989 \"Sleeping with the Past\" (ne costituisce l'ultima traccia), si presenta come un brano pop, con largo uso di tastiere. Elton John le suona insieme a Fred Mandel e Guy Babylon, ed \u00e8 accompagnato da Romeo Williams al basso, da Jonathan Moffett alla batteria e da Davey Johnstone alla chitarra (quest'ultimo si cimenta anche ai cori). Il testo di Bernie significa \"Viale Della Malinconia\"; nel libretto della versione rimasterizzata dell'album di provenienza (1998) la canzone viene molto elogiata e ci si sofferma anche sul significato delle parole: \"L'album si chiude con la stupendamente nostalgica Blue Avenue\u2026 Un triste, solitario suono di tromba echeggia il pathos di questa elegia dedicata a una relazione d'amore che causa dipendenza ed ossessione, anche molto dopo la sua fine. Nessuno dei due innamorati vuole liberarsi dalla dipendenza, proprio mentre contemplano il relitto dove \u201ccuori di pirati si scontrano\u201d, sapendo di essere in una situazione disperata\".\n\"Blue Avenue\" fu pubblicata come singolo nei Paesi Bassi (dove tocc\u00f2 la Top75)."}
{"id": "2376830", "revid": "4175", "url": "https://it.wikipedia.org/wiki?curid=2376830", "title": "Citt\u00e0 del Minnesota", "text": "Lista delle citt\u00e0 del Minnesota, Stati Uniti d'America, comprendente i comuni (\"city\" e \"town\") e i census-designated place (CDP).\nI dati sono dell'USCB riferiti al censimento del 2000 e ad una stima del 01-07-2007 (tranne che per i CDP)."}
{"id": "2376832", "revid": "339392", "url": "https://it.wikipedia.org/wiki?curid=2376832", "title": "St. Paul (Minnesota)", "text": ""}
{"id": "2376834", "revid": "122904526", "url": "https://it.wikipedia.org/wiki?curid=2376834", "title": "Nokia 5220", "text": "Il Nokia 5220 XpressMusic \u00e8 un telefono cellulare creato dalla Nokia e messo in commercio nel 2008. La particolarit\u00e0 di tale dispositivo consiste in un design asimmetrico di forma trapezoidale."}
{"id": "2376845", "revid": "831312", "url": "https://it.wikipedia.org/wiki?curid=2376845", "title": "Heinrich Haussler", "text": "Negli anni ha messo gradualmente in mostra le sue caratteristiche di velocista; una buona tenuta sulle salite di media difficolt\u00e0 gli permette inoltre di essere competitivo anche nelle grandi classiche. \u00c8 soprannominato \"Racing Kangaroo\".\nCarriera.\nDi famiglia tedesca, Haussler \u00e8 nato e cresciuto nel Nuovo Galles del Sud australiano. Si trasfer\u00ec in Germania all'et\u00e0 di 14 anni, nel 1998, per inseguire il sogno di diventare ciclista professionista. Dopo aver gareggiato per molti anni con licenza tedesca, nel luglio del 2010 ha optato per la nazionalit\u00e0 australiana.\nPass\u00f2 professionista nel 2005, appena ventunenne, con la formazione tedesca Gerolsteiner, e gi\u00e0 al primo anno riusc\u00ec ad aggiudicarsi una tappa alla Vuelta a Espa\u00f1a. Nelle tre stagioni seguenti ottenne altre vittorie, tra cui quella in una frazione al Crit\u00e9rium du Dauphin\u00e9 Lib\u00e9r\u00e9 2007; fece inoltre il suo debutto al Tour de France, nel 2007.\nAll'inizio del 2009, dopo la dismissione della Gerolsteiner, si accas\u00f2 alla Cerv\u00e9lo TestTeam, formazione Professional Continental svizzera. Nella primavera di quell'anno ottenne importanti risultati: si classific\u00f2 secondo alla Milano-Sanremo \u2013 battuto al fotofinish da Mark Cavendish \u2013 e al Giro delle Fiandre, e settimo alla Parigi-Roubaix. Considerati questi piazzamenti, il 12 aprile divenne numero uno della classifica mondiale dell'UCI, difendendo la posizione fino a fine maggio. In luglio si aggiudic\u00f2, dopo una lunga fuga, la tappa di Colmar al Tour de France, e nel settembre dello stesso anno rinnov\u00f2 fino al 2012 il contratto che lo legava alla Cerv\u00e9lo.\nNel 2010 vinse una frazione al Tour de Suisse; dovette poi ritirarsi dalla corsa, causa caduta, e sottoporsi ad un intervento chirurgico al ginocchio, restando a lungo lontano dalle gare. Al termine della stagione, complice la fusione della Cerv\u00e9lo con il team Garmin, venne messo sotto contratto dal nuovo Team Garmin-Cerv\u00e9lo. Nel 2011 ottenne tre successi, tutti in Asia \u2013 si aggiudic\u00f2 infatti una tappa al Tour of Beijing, gara del calendario World Tour, e due tappe al Tour of Qatar. L'anno dopo, sempre tra le file della Garmin, non colse invece alcuna vittoria, pur classificandosi secondo in ben quattro tappe del Tour of California, battuto in tutte e quattro le occasioni da Peter Sagan.\nDal 2013 gareggia per il team Professional Continental svizzero IAM Cycling.\nPer il 2017 viene ingaggiato dal neonato Bahrain-Merida Pro Cycling Team."}
{"id": "2376846", "revid": "110157", "url": "https://it.wikipedia.org/wiki?curid=2376846", "title": "Notre-Dame-des-Ardilliers", "text": "Notre-Dame-des-Ardilliers \u00e8 una chiesa che si trova nella cittadina francese di Saumur, sul lungofiume della Loira.\nStoria.\nNel 1454 un agricoltore, mentre lavorava il suo campo, scopr\u00ec nel terreno ricco di argilla una statuetta in pietra di una trentina di centimetri d'altezza, rappresentante una piet\u00e0. Il contadino la port\u00f2 a casa. Successivamente, e per ben due volte, egli rinvenne la statuetta tornata nel luogo ove fu da lui scoperta, nei pressi di una fontana gi\u00e0 nota per le virt\u00f9 benefiche della sua acqua. Da allora ebbe inizio fra la popolazione un moto di devozione attorno a tale statua, che fu piazzata in una nicchia sotto un arco di pietra.\nLa cappella.\nJean Olivier, vescovo di Angers, fece gettare le fondamenta della cappella di Notre-Dame-des-Ardilliers di Saumur il 1\u00ba agosto 1534, in presenza del sindaco Saumur, Jean de Castagnier, e dello scabino, Guillaume Bourdeau.\nIl vescovo Gabriel Bouvery inaugur\u00f2 la nuova chiesa il 30 luglio 1553.\nQuesta cappella conteneva all'inizio nove arcate ma due di esse furono abbattute nel XVIII secolo per far posto alla costruzione di una rotonda e della sovrastante cupola, completata nel 1695.\nRimangono oggi poche tracce della cappella originale, poich\u00e9 il suo soffitto fu rialzato quando venne allocato il retablo dell'abate Choyer ed essa fu restaurata nel XIX secolo. Ci\u00f2 non di meno esiste ancora in sacrestia un frammento della volta primitiva.\nConvento dell'Oratorio.\nNel 1614 gli oratoriani presero possesso delle \"Ardilliers\" e vi installarono una loro comunit\u00e0 che apr\u00ec le sue porte nel 1619 ed arriver\u00e0 a contare fino a quaranta preti."}
{"id": "2376854", "revid": "729019", "url": "https://it.wikipedia.org/wiki?curid=2376854", "title": "Dux Syriae", "text": "Il Dux Syriae era il comandante di truppe limitanee di un settore del limes orientale, nella diocesi d'Oriente della Siria. Suo diretto superiore era al tempo della \"Notitia dignitatum\" (nel 400 circa), il \"magister militum per Orientem\".\nElenco unit\u00e0.\nEra a capo di ben 18 unit\u00e0 o distaccamenti di unit\u00e0, come risulta dalla Notitia Dignitatum (Orien. XXXIII):"}
{"id": "2376856", "revid": "104458", "url": "https://it.wikipedia.org/wiki?curid=2376856", "title": "Alexander Legkov", "text": ""}
{"id": "2376859", "revid": "1543377", "url": "https://it.wikipedia.org/wiki?curid=2376859", "title": "Gran Premio di Gran Bretagna 1956", "text": "Il Gran Premio di Gran Bretagna 1956 fu la sesta gara della stagione 1956 del Campionato mondiale di Formula 1, disputata il 14 luglio sul Circuito di Silverstone.\nLa corsa vide la vittoria di Juan Manuel Fangio su Ferrari, seguito dalla coppia Alfonso de Portago-Peter Collins e da Jean Behra."}
{"id": "2376862", "revid": "1719883", "url": "https://it.wikipedia.org/wiki?curid=2376862", "title": "Astronomia culturale", "text": "L'astronomia culturale \u00e8 un termine generale usato per descrivere campi interdisciplinari che si relazionano ai sistemi astronomici delle societ\u00e0 e culture attuali e/o antiche.\nTali aree includono:"}
{"id": "2376870", "revid": "729019", "url": "https://it.wikipedia.org/wiki?curid=2376870", "title": "Lisiera", "text": "Lisiera \u00e8 una frazione del comune di Bolzano Vicentino situata a nord-est di Vicenza e lambita dal fiume Tesina, che la divide da Quinto Vicentino.\nOrigini del nome.\nLa localit\u00e0 viene chiamata, nelle vecchie carte, \"Liseria\", forse da \"Luceria\", quindi da \"lucus\", cio\u00e8 luogo boscoso.\nStoria.\nMedioevo.\nIn et\u00e0 medievale un vasto territorio al di fuori della citt\u00e0 di Vicenza era ricoperto dalle acque stagnanti dell'Astico e da fitte boscaglie; documenti posteriori all'anno 1000 parlano del \"bosco della Canonica\" - perch\u00e9 donato ai canonici della cattedrale - che copriva tutta la zona. Infatti i nomi Lisiera (da \"lupus\"), San Pietro in Gu (in \"Wald\") ValProto (\"Wald\" dei Proti) stanno a denotare la natura dei luoghi a quel tempo. Una buona parte di queste terre fu bonificata dai benedettini, provenienti dall'abbazia di San Felice o da quella di San Vito. Nel \"Privilegium\" del 983 il vescovo Rodolfo confermava ai monaci di San Felice \"in Liseria casali duo\" e nel 1118 l'imperatore Enrico V ordinava che fossero restituiti all'abbazia alcuni mandi ingiustamente usurpati.\nSecondo le \"Rationes decimarum\" del 1297, a Lisiera esisteva la cappella di Santa Lucia, che dipendeva dalla pieve di Santa Maria di Bolzano.\nLuoghi d'interesse.\nA Lisiera si trova Villa Valmarana progettata da Andrea Palladio.\nLa chiesa parrocchiale dedicata a Santa Lucia, \u00e8 stata ricostruita \"ex novo\" a partire dal 1853 e restaurata e ampliata tra il 1975 e 1976.\nLungo le vie del paese si trovano alcuni capitelli votivi, tra cui quelli di Padre Pio in via Acque, di San Giuseppe in via Carpaneda, della Madonna della Pace in via Albereria, della Madonna delle Grazie in via Divisione Julia, di San Francesco in via Sottopassaggio e il crocifisso in Via Enrico Fermi.\nInfrastrutture e trasporti.\nNei pressi di Lisiera si trova il casello autostradale Vicenza Nord dell'A31. \u00c8 inoltre presente la fermata ferroviaria della linea Vicenza-Treviso.\nLa frazione \u00e8 collegata alla citt\u00e0 e ai paesi di Bolzano Vicentino, Valproto, Lanz\u00e8 e Quinto Vicentino dalla linea 5 della Societ\u00e0 Vicentina Trasporti.\nEventi.\nIl secondo fine settimana di giugno, in coincidenza con la festa di Sant'Antonio di Padova, ha luogo la 'Sagra di Sant'Antonio', evento annuale simbolo del paese.\nL'ultimo week-end di luglio va in scena il Lisierock, rassegna di gruppi rock organizzata e gestita dai giovani del paese."}
{"id": "2376875", "revid": "1543377", "url": "https://it.wikipedia.org/wiki?curid=2376875", "title": "Gran Premio di Germania 1956", "text": "Il Gran Premio di Germania 1956 fu la settima gara della stagione 1956 del Campionato mondiale di Formula 1, disputata il 5 agosto sul N\u00fcrburgring.\nLa corsa vide la vittoria di Juan Manuel Fangio su Ferrari, seguito da Stirling Moss e da Jean Behra."}
{"id": "2376877", "revid": "112384059", "url": "https://it.wikipedia.org/wiki?curid=2376877", "title": "Gran Premio d'Ungheria 1991", "text": "Il Gran Premio d'Ungheria 1991 \u00e8 stato un Gran Premio di Formula 1 disputato l'11 agosto 1991 allo Hungaroring di Budapest. La gara \u00e8 stata vinta da Ayrton Senna su McLaren.\nQualifiche.\nSenna domina le qualifiche, conquistando la pole position con pi\u00f9 di un secondo di vantaggio su Patrese; seguono Mansell, Prost, Berger, Alesi, Pirro, Modena, Capelli e Brundle.\nGara.\nAlla partenza Senna e Patrese scattano bene, mantenendo la testa della corsa; seguono Mansell, Berger e Alesi. Nonostante Mansell sia bloccato dietro al compagno di squadra, Senna non riesce a guadagnare un margine consistente; nel frattempo, Prost si ritira per un problema al motore. Quando Mansell ha la meglio su Patrese tenta di rimontare nei confronti di Senna, ma lo stretto e tortuoso tracciato ungherese rende impossibile qualsiasi tentativo di sorpasso. Senna vince quindi la gara davanti a Mansell, Patrese, Berger, Alesi e Capelli; il brasiliano porta a dodici punti il suo vantaggio su Mansell nella classifica piloti, dopo che nelle ultime tre gare il pilota della Williams gliene aveva recuperati ben 23; nella classifica costruttori la McLaren si riporta in testa."}
{"id": "2376878", "revid": "110157", "url": "https://it.wikipedia.org/wiki?curid=2376878", "title": "Alistair Blair", "text": "Carriera.\nDopo essersi laureato alla scuola dell'arte \"Saint Martin\" di Londra nel 1978 nel Blair inizia a lavorare nel campo della moda nel 1983, come assistente di Marc Bohan da Dior, in seguito di Hubert de Givenchy ed infine di Karl Lagerfeld da Chlo\u00e9.\nDopo aver trascorso sei anni nella capitale francese, il suo pr\u00eat-\u00e0-porter ha raggiunto i livelli qualitativi della moda continentale, e nel marzo 1989, Alistair Blair \u00e8 finalmente pronto a presentare la prima collazione con il proprio nome. Lo stile Blair si contraddistingue per una rivisitazione della moda del passato, attualizzata con materiali moderni, fra cui spicca l'utilizzo di un cachemire e flanella preziosi.\nNei tardi anni novanta, Blair viene assunto come principale stilista della prestigiosa casa di moda Louis F\u00e9raud, e le sue creazioni ottengono un notevole successo fra le donne dell'aristocrazia francese. In seguito ha lavorato per Laura Ashley sino al 2004."}
{"id": "2376889", "revid": "109453923", "url": "https://it.wikipedia.org/wiki?curid=2376889", "title": "IsoBuster", "text": "IsoBuster \u00e8 un programma che permette di creare un'immagine .iso, .bin o .tao da un disco ottico, recuperare i file da cd danneggiati e di effettuare backup di file."}
{"id": "2376891", "revid": "729019", "url": "https://it.wikipedia.org/wiki?curid=2376891", "title": "Dux Palaestinae", "text": "Il Dux Palaestinae era il comandante delle truppe limitanee di un settore del limes orientale, nella diocesi d'Oriente della Palestina. Suo diretto superiore era al tempo della \"Notitia dignitatum\" (nel 400 circa), il \"magister militum per Orientem\".\n\"Duces Palaestinae\".\nDoroteo ricopr\u00ec la carica di \"comes et dux Palaestinae\" nel 452-453. Nel 452 conduceva le truppe romane contro i Saraceni, quando fu costretto a tornare a Gerusalemme dalla notizia di rivolte fomentate dal monaco monofisita Teodosio; tornato in citt\u00e0, riconobbe Teodosio patriarca di Gerusalemme. L'anno successivo l'imperatore Marciano gli ordin\u00f2 di arrestare Teodosio e di rimettere sul trono patriarcale Giovenale, ma Teodosio riusc\u00ec a sfuggirgli.\nAsclepiado soppresse nel sangue la rivolta dei Samaritani capeggiati da Justa nel 484 circa, durante il regno di Zenone.\nUn Antipatro \u00e8 attestato come \"dux Palaestinae\" tra la fine del V e l'inizio del VI secolo; rilasci\u00f2 un chierico condannato a morte dietro richiesta del vescovo Teognide di Betelia.\nNel 498 du \"dux Palaestinae\" Romano, che in quell'anno sconfisse gli sceicchi arabi Ogaro e Gabala, ricatturando Iotabe. Nel 501 non fu in grado di impedire allo sceicco Badicarimo di attaccare Fenicia, Siria e Palestina.\nL'imperatore Anastasio I volle rimuovere il patriarca di Gerusalemme Elia, il quale si era rifiutato di entrare in comunione col patriarca Severo di Antiochia; a tale scopo invi\u00f2 Olimpo, nuovo \"dux Palaestinae\", il quale depose Elia e install\u00f2 Giovanni il 1\u00ba ottobre di quell'anno. Anastasio fu inviato a sostituire Olimpo come \"dux\" nel 516/517, con l'ordine di far dialogare il patriarca Giovanni col patriarca Severo; Anastasio mise in prigione Giovanni finch\u00e9 questi non obbed\u00ec, ma di fronte all'assembramento di un elevato numero di monaci, Giovanni afferm\u00f2 la propria ortodossia, e Anastasio, spaventato, si rifugi\u00f2 a Cesarea marittima.\nNel 530 fu nominato \"dux\" il generale Ireneo, il quale si occup\u00f2 di sedare le ultime recrudescenze della rivolta dei Samaritani.\nElenco unit\u00e0.\nEra a capo di ben 30 unit\u00e0 o distaccamenti di unit\u00e0, come risulta dalla \"Notitia Dignitatum\" (Orien. XXXIV):"}
{"id": "2376892", "revid": "1718925", "url": "https://it.wikipedia.org/wiki?curid=2376892", "title": "Leonardo Sgavetti", "text": "Musicista.\nSuonare nei Mescalero di Graziano Romani tra il 1992 e il 1997.\nOltre a suonare la fisarmonica, Leo sa suonare il pianoforte, l'organo, l'organo hammond, il clavinet e il vibrafono."}
{"id": "2376899", "revid": "339392", "url": "https://it.wikipedia.org/wiki?curid=2376899", "title": "Roseto comunale (Roma)", "text": ""}
{"id": "2376909", "revid": "827882", "url": "https://it.wikipedia.org/wiki?curid=2376909", "title": "Gran Premio d'Italia 1956", "text": "Il Gran Premio d'Italia 1956 fu l'ottava gara della stagione 1956 del Campionato mondiale di Formula 1, disputata il 2 settembre sull'Autodromo Nazionale Monza.\nLa corsa vide la vittoria di Stirling Moss su Maserati, seguito dalla coppia Peter Collins-Juan Manuel Fangio e da Ron Flockhart."}
{"id": "2376911", "revid": "117083388", "url": "https://it.wikipedia.org/wiki?curid=2376911", "title": "Battaglia dei centauri", "text": "La Battaglia dei centauri o Centauromachia \u00e8 un altorilievo marmoreo (84,5x90,5\u00a0cm) di Michelangelo Buonarroti, databile al 1492 circa e conservato nella casa Buonarroti a Firenze.\nStoria.\nDi poco posteriore alla \"Madonna della Scala\", la \"Battaglia dei centauri\" \u00e8 databile agli anni della formazione al giardino di San Marco dello scultore adolescente. Secondo Condivi e Vasari l'opera, la prima di una lunga serie di incompiuti, fu eseguita per Lorenzo il Magnifico su un soggetto proposto da Angelo Poliziano. I due biografi non concordano sull'identificazione di questo soggetto, che per il Condivi sarebbe il \"Ratto de Deianira e la zuffa de Centauri\" mentre per il Vasari \u00e8 la \"Battaglia di Ercole coi Centauri\". L'ipotesi pi\u00f9 probabile, nonostante il titolo ormai usato in tutta la letteratura, sembra essere il primo, poich\u00e9 qua e l\u00e0 si scorge anche qualche donna: in alto a sinistra e a destra, dietro l'uomo dal torso ben tornito.\nAltri studiosi hanno ipotizzato che il rilievo, nel dettaglio, rappresentasse le favole di Igino, Teseo in Dante, Teseo contro i centauri, o il ratto di Ippodamia da parte del centauro Eurito durante le sue nozze con Piritoo, che diede origine alla battaglia fra Centauri e Lapiti, come descritto nelle \"Metamorfosi\" di Ovidio (libro XII).\nL'opera \u00e8 da sempre ricordata nel palazzo dei Buonarroti.\nDescrizione.\nLa lastra, inquadrata da una fascia irregolare, mostra una massa di figure impegnate in una confusa lotta. Al centro spicca un giovane con il braccio alzato, nella posizione che nei sarcofagi romani era riservata ai generali a cavallo. Attorno a lui si sviluppa un groviglio di corpi che, nelle figure pi\u00f9 sporgenti, crea una sorta di piramide visiva che ha il vertice proprio nella sua testa. Tra questi personaggi pi\u00f9 spiccati della fascia mediana si vedono, da sinistra, un uomo canuto che sta per scagliare una grossa pietra squadrata, un uomo raffigurato interamente mentre compie una torsione verso destra, e una zuffa di almeno cinque personaggi principali le cui braccia compongono un nodo inestricabile: uno di spalle trascina per i capelli un secondo, che \u00e8 tenuto alla vita da un terzo uomo che col braccio destro afferra le spalle di un gruppo di due figure, una donna che strozza col braccio un uomo che tenta di liberarsi. Pi\u00f9 isolata la battaglia infuria tra figure dal rilievo meno pronunciato; pi\u00f9 in basso si scorgono i perdenti: un uomo seduto che si ripara la testa, un centauro abbattuto, un uomo che si sta accasciando e due lottatori uno sopra l'altro, in posizione pressoch\u00e9 identica, con quello dietro che si sta avventando su quello davanti armato di un sasso.\nLe figure si confondono le une con le altre, talvolta emergendo con forza dallo sfondo, talvolta appena sporgenti, con una straordinaria abilit\u00e0 nello sfruttare le potenzialit\u00e0 del marmo per creare diversi piani spaziali.\nA parte l'ispirazione mitologico-letteraria \u00e8 chiaro che all'artista interessava soprattutto esplorare il tema del nudo umano, analizzato in pose diverse e in differenti situazioni di tensione muscolare, che divenne in seguito uno dei temi pi\u00f9 peculiari della sua arte, basti pensare al \"Giudizio Universale\".\nPer questo rilievo Michelangelo si rifece sia ai sarcofagi romani, sia alle formelle dei pulpiti di Giovanni Pisano, e guard\u00f2 anche al contemporaneo rilievo bronzeo di Bertoldo di Giovanni, suo maestro al giardino di San Marco con una battaglia di cavalieri (oggi al Bargello), a sua volta ripreso da un sarcofago del Camposanto di Pisa. Ma appare evidente che per Michelangelo i modelli, soprattutto quelli antichi, non sono un repertorio in cui pescare per imitare, bens\u00ec il frutto di miti e passioni umane, la cui espressione, attualizzata con consapevolezza, gli permetteva di ricreare l'antico con stupefacente virtuosismo.\nI riferimenti sono per\u00f2 sorpassati dal giovane artista, che esalta il dinamismo e l'anatomia, con gesti fluidi e una notevole efficacia compositiva."}
{"id": "2376915", "revid": "121453187", "url": "https://it.wikipedia.org/wiki?curid=2376915", "title": "Nissan Cube", "text": "La Nissan Cube \u00e8 una piccola monovolume prodotta dalla casa automobilistica giapponese Nissan Motor tra il 1998 e il 2019. La Cube \u00e8 stata prodotta in tre serie; soltanto l'ultima, per\u00f2, \u00e8 stata importata in Europa (dal 2009 dopo essere stata presentata al Salone dell'automobile di Ginevra fino al 2014).\nPrima serie (1998-2002).\nIl progetto iniziale prevedeva lo sviluppo di una monovolume compatta da posizionare tra la Micra e l'Almera. La linea squadrata \u00e8 stata scelta per donare una maggior personalit\u00e0 alla vettura nel pieno rispetto del nome previsto: Cube. Il debutto avvenne nel 1998, anno in cui inizi\u00f2 la produzione in Giappone, ma non si decise di importare la vettura in Europa a causa dei costi di adeguamento al mercato europeo fin troppo elevati.\nSviluppata sulla piattaforma della Micra seconda generazione utilizza delle sospensioni anteriori di tipo MacPherson e retrotreno con schema a ponte torcente progettate per una guida cittadina e morbida. Il motore era un 1.3 16V benzina da 82 cavalli potenziato a 85 e 100 cavalli nel 2000 in occasione di un facelift.\nIl cambio era un automatico a 4 rapporti con convertitore senza la possibilit\u00e0 di utilizzo manuale molto apprezzato nel mercato asiatico. In alternativa l'automatico a variazione continua \"N-CVT\", sostituito nel novembre 1999 dall\"'Hyper\u00a0CVT\" pi\u00f9 moderno e capace di ridurre leggermente i consumi di carburante.\nLa trazione era disponibile sulle ruote motrici anteriori mentre per le versioni di punta vi era l'integrale permanente. Come da tradizione per le vetture giapponesi la targa anteriore e posizionata verso la destra del frontale.\nLa prima generazione \u00e8 nota come \"Nissan Cube Z10\".\nSeconda serie (2002-2008).\nLa seconda generazione venne presentata nell'autunno 2001 per entrare in produzione nei primi mesi del 2002. Totalmente rinnovata si basa sul telaio \"Space Frame\" utilizzato dall'ultima generazione di Nissan Micra e sar\u00e0 ripreso anche dalle cugine Renault Clio e Modus. La linea abbandona i tratti spigolosi della prima serie per adottare un \"design\" pi\u00f9 arrotondato a cui sono abbinate linee rette e parallele in grado di rendere la vettura ancor pi\u00f9 personale e piacevole. In particolare il posteriore \u00e8 ispirato alla porta di un frigorifero moderno.\nDebuttano i fari anteriori di forma circolare integrati nella mascherina mentre nel posteriore la fanaleria \u00e8 stata spostata verso il basso, al di sotto del portellone per incrementare la capacit\u00e0 di quest'ultimo. La gamma motori era composta da due propulsori sempre benzina: 1.4 16V da 97 cavalli e 1.5 16V da 109 cavalli. Il primo \u00e8 abbinato alla trazione anteriore oppure all'integrale \"e-4WD\" (un motore elettrico sistemato nella zona posteriore del pianale mette in funzione le ruote posteriori in caso di perdita di aderenza), il secondo motore \u00e8 disponibile solo con la trazione sulle ruote anteriori. Il cambio era un automatico a 4 rapporti oppure il classico \"Hyper-CVT\".\nRestyling.\nLa Cube Z11 si rivel\u00f2 un grande successo per questo fu aggiornata ben 2 volte nel suo ciclo vitale. Un primo lifting avvenne nel 2005 con l'introduzione di nuovi fari anteriori sempre circolari, nuova mascherina frontale ed interni migliorati nell'assemblaggio. Il secondo restyling avvenne nel 2006 e coinvolse nuovamente l'anteriore, con i fari anteriori d'inedita forma ovale e la mascherina modificata.\nAltre versioni.\nCon la Z11 vennero introdotte alcune varianti per la carrozzeria come la Cube\u00b3 (versione a 7 posti con passo allungato) e le versioni dotate del kit sportivo denominate Cube Axis con minigonne e dettagli della carrozzeria cromati.\nNel 2008 la Nissan espose la Denki Cube Concept, versione elettrica della Cube Z11 alimentata da sole batterie agli ioni di litio che gli assicuravano, dopo una ricarica di 8 ore, un'autonomia di percorrenza di 160 chilometri ad una velocit\u00e0 massima di 120\u00a0km/h. Le batterie sono state sviluppate dalla NEC.\nTerza serie (2008-2019).\nLa terza generazione debutta al Salone di Los Angeles nel 2008 ed \u00e8 la prima volta che la Cube viene esportata al di fuori dei confini asiatici. I cambiamenti di questa terza serie si concentrano solo in dettagli: la linea \u00e8 un'evoluzione della tanto apprezzata seconda serie mentre il pianale di base risulta il medesimo della Z11 per incrementare l'affidabilit\u00e0 e la qualit\u00e0 costruttiva.\nLeggermente pi\u00f9 lunga, in Giappone la vettura \u00e8 disponibile con una sola motorizzazione benzina da 1,5 litri per 109 cavalli (motore utilizzato anche dalla Z11) mentre per il Nord America la Cube utilizza un motore pi\u00f9 grande 1.8 16V da 122 cavalli condiviso anche dalle sorelle maggiori Versa e Tiida. In Europa la Cube Z12 \u00e8 stata presentata nel 2009 al Salone di Ginevra ed \u00e8 stata annunciata l'importazione per la fine dello stesso anno con propulsori sia benzina (1.6 16V prodotto in Inghilterra) che turbodiesel (1.5 dCi di origine Renault).\nGli interni totalmente rinnovati abbandonano le forme squadrate della Z11 per cedere ad uno stile pi\u00f9 arrotondato in parte ispirato alla Note. \nIl cambio di serie per tutte le versioni \u00e8 un automatico\u00a0CVT, in opzione per il mercato americano vi \u00e8 un manuale a 6 rapporti. Gli esemplari destinati all'Europa saranno equipaggiati con una trasmissione manuale a 5 marce,\nad eccezione di quelli equipaggiati (dal 2010) con il motore turbodiesel - con turbina a geometria continuamente variabile regolata da un motorino passo-passo e con potenza finale di 110 CV - di derivazione Renault (si tratta del diffusissimo 1.461 cc siglato 9K9, adottato anche dalla Mercedes-Benz con modifiche di dettaglio) che \u00e9 invece dotato di un cambio a 6 rapporti, con sesta surmoltiplicata.\nCon la Z12 non verranno pi\u00f9 riproposte le versioni a sette posti mentre per il mercato giapponese e americano saranno sempre disponibili le versioni dotate del pacchetto sportivo rinominate Cube Krom.\nIn Europa non verr\u00e0 pi\u00f9 importata dal 2014 a causa delle basse vendite e dalla concorrenza interna con il modello Note mentre in Giappone continuer\u00e0 ad essere prodotta e venduta fino al 2019."}
{"id": "2376920", "revid": "123640696", "url": "https://it.wikipedia.org/wiki?curid=2376920", "title": "Beautiful (Eminem)", "text": "Beautiful \u00e8 un singolo del rapper statunitense Eminem estratto dall'album \"Relapse\" del 2009.\nIl 28 febbraio 2018, la RIAA lo certifica singolo di multiplatino, avendo venduto oltre tre milioni di copie nel mercato statunitense.\nSecondo la rivista Rolling Stone \u00e8 \"la miglior roba che Eminem ha fatto uscire dopo Lose Yourself\".\nVideo.\nIl video \u00e8 stato girato a Detroit e racconta all'inizio di come la citt\u00e0 nel 1950 possedesse il maggior numero di fabbriche. Di seguito, il video mostra il rapper che si esibisce prima dentro la stazione abbandonata di Detroit (considerata un tempo la pi\u00f9 alta stazione del mondo); poi in un cantiere e poi al centrocampo di uno stadio in demolizione insieme ad alcuni piccoli giocatori di baseball. Quando invece viene riprodotto il brano \"Reaching Out\" cantato da Paul Rodgers, il clip mostra le famiglie dei ghetti neri, che per\u00f2 non sono tristi della loro vita e non vogliono rendersi ipocriti per sentirsi economicamente migliori (quest'ultimo \u00e8 proprio il vero tema della canzone, che parla principalmente dello \"scambiarsi i ruoli\" e di \"sentire il dolore che ci accomuna\"). Oltretutto, il video \u00e8 stato registrato unicamente per l'introduzione, il prologo, i due primi versi e ritornelli della canzone, mentre sono stati saltati il terzo verso e il ritornello finale.\nIl video ha ottenuto la certificazione Vevo."}
{"id": "2376922", "revid": "1711941", "url": "https://it.wikipedia.org/wiki?curid=2376922", "title": "Pozzo di Connla", "text": "Nella mitologia irlandese il Pozzo di Connla (anche detto Pozzo di Coelrind, Pozzo di Nechtan o Pozzo di Seglais) \u00e8 un di quei pozzi soprannaturali variamente definiti \"Pozzo della Saggezza\"o \"Pozzo della Conoscenza\" e la sorgente di alcuni fiumi d'Irlanda.\nCome il Pozzo di Nechtan (alcune fonti li identificano) il Pozzo di Connla \u00e8 sede del Salmone della saggezza e circondato da noccioli (simbolo di conoscenza e saggezza).\nSecondo la leggenda di Cormac mac Airt il pozzo si trova nella sala del re fatato Manannan mac Lir. In una leggenda il pozzo era sede di un Salmone della Saggezza fino a quando fu catturato dal poeta Finn Eces. Nove noccioli sacri circondavano il pozzo. Gli alberi fiorivano e davano frutti alla stessa ora. Mangiando le nocciole cadute nel pozzo, bevendo l'acqua del pozzo quando le nocciole cadevano o mangiando il salmone che si nutriva delle nocciole, si acquisiva conoscenza ed ispirazione poetica. Il pozzo fu dunque cercato da molti poeti e filosofi.\nSolo il dio Nechtan e il suo coppiere potevano avvicinarsi al pozzo. La dea Boann and\u00f2 al pozzo di Nechtan e vi cammin\u00f2 attorno per alcune volte in senso antiorario. Le acque traboccarono e raggiunsero il mare diventando il fiume Boyne. Sette fiumi della conoscenza scorrono dal Pozzo di Connla, tra cui il Boyne, lo Shannon, il Nore, il Barrow e lo Slaney.\nIl Pozzo di Connla \u00e8 un motivo comune nella poesia irlandese: per esempio appare nel \"Le Nocciole della conoscenza o Il Pozzo di Connla\" di George William Russell.\nYeats descrisse il pozzo, che vide mentre era in trance, come pieno delle \u00abacque dell'emozione e passione, in cui tutti gli spiriti purificati sono intrappolati\u00bb."}
{"id": "2376925", "revid": "287204", "url": "https://it.wikipedia.org/wiki?curid=2376925", "title": "Kategoria Superiore 2007-2008", "text": "La Kategoria Superiore fu la 69\u00aa edizione del campionato albanese di calcio. Inizi\u00f2 il 25 agosto 2007 e si concluse il 17 maggio 2008 con la vittoria finale della Dinamo Tirana, al suo diciassettesimo titolo.\nCapocannoniere del torneo fu Vioresin Sinani (Vllaznia) con 20 reti.\nFormula.\nCome nella stagione precedente le squadre partecipanti furono 12 e disputarono un turno di andata-ritorno-andata per un totale di 33 partite.\nLe ultime due classificate furono retrocesse in Kategoria e Par\u00eb mentre terzultima e quartultima giocarono uno spareggio con la terza e quarta classificata della seconda serie.\nLe squadre qualificate alle coppe europee furono quattro: la vincente del campionato fu ammessa alla UEFA Champions League 2008-2009, la seconda classificata e la vincente della Coppa d'Albania alla Coppa UEFA 2008-2009 pi\u00f9 un'ulteriore squadra alla Coppa Intertoto 2008.\nClassifica finale.\nLegenda:\nNote:"}
{"id": "2376929", "revid": "767487", "url": "https://it.wikipedia.org/wiki?curid=2376929", "title": "Eleonora Maria di L\u00f6wenstein-Wertheim-Rochefort", "text": "Biografia.\nNacque a Vienna da Massimiliano Carlo, Conte di L\u00f6wenstein-Wertheim-Rochefort e da sua moglie Maria Polissena Khuen di Lichtenberg. Era la loro sestogenita. Suo padre era entrato al servizio imperiale in giovane et\u00e0, fu un consigliere imperiale dal 1684, quindi da quando Eleonora nacque a Vienna, la capitale del Sacro Romano Impero allora governato da Leopoldo I.\nSua madre era un membro della famiglia che govern\u00f2 la Contea di Lichtenberg und Belasi. I suoi genitori erano cugini di primo grado, lei stessa avrebbe poi sposato un cugino di primo grado; la zia paterna di Eleonora, Maria Anna di L\u00f6wenstein-Wertheim-Rochefort aveva sposato Guglielmo, Langravio d'Assia-Rheinfels-Rotenburg, padre di Ernesto Leopoldo d'Assia-Rotenburg, il figlio ed erede di Guglielmo.\nLa coppia si spos\u00f2 a Francoforte il 9 novembre 1704, la sposa aveva 18 anni e lo sposo 20. Furono genitori di dieci figli, cinque dei quali avrebbero avuto discendenza. Sopravvisse al marito di tre anni.\nLa maggiore delle sue nipoti, Eleonora di Savoia, fu chiamata in suo onore. Il maggiore dei suoi nipoti era Vittorio Amedeo III di Sardegna."}
{"id": "2376931", "revid": "228587", "url": "https://it.wikipedia.org/wiki?curid=2376931", "title": "Sulla mafia", "text": "Sulla mafia. Piccole riflessioni personali \u00e8 un saggio di Dacia Maraini pubblicato nel 2009, nel quale la scrittrice ha raccolto una serie di suoi articoli riguardanti la mafia comparsi su \"Il corriere della sera\" dal 21 giugno 1992 al 16 dicembre 2008.\nL'opera si apre con un breve monologo intitolato \"A piedi nudi\" (pag. 17-22), nel quale l'autrice s'immedesima nei panni della madre di un collaboratore di giustizia che, nonostante le proprie paure, trova la forza di recarsi alla tomba del figlio; nell'ultima parte (pag. 81-91), invece, troviamo un'intervista (\"Dialogo\") fatta dal giornalista Paolo Di Paolo alla scrittrice nel 2009, nella quale la Maraini menziona anche Roberto Saviano, autore di \"Gomorra\". Ha preso parte alla presentazione del libro a Roma nel marzo 2009 in qualit\u00e0 di magistrato e di ex Presidente della Camera Luciano Violante, citato nel libro dalla stessa scrittrice. La scrittrice sostiene pi\u00f9 volte che Giovanni Falcone e Paolo Borsellino sono stati s\u00ec riconosciuti come eroi da tutto il Paese, ma che gli Italiani hanno bisogno di modelli e non di eroi, perch\u00e9 \"un modello \u00e8 diverso da un eroe che si mette su un piedistallo e lo si dimentica l\u00e0 sopra per la gioia dei piccioni che lo usano come cacatoio. Un modello \u00e8 vivo, partecipe, esempio quotidiano che guida i nostri pensieri, le nostre azioni\" (prefazione, pag. 12)."}
{"id": "2376942", "revid": "124642173", "url": "https://it.wikipedia.org/wiki?curid=2376942", "title": "Walter Hooper", "text": "Biografia.\nHooper ottenne un M.A. (Master of Arts) in scienze dell'educazione e fu lettore di inglese presso l'Universit\u00e0 del Kentucky agli inizi degli anni 1960. Durante un suo soggiorno in Inghilterra fu per qualche tempo segretario privato di Lewis (lo scrittore delle Cronache di Narnia). Dopo la morte di Lewis nel novembre del 1963, Hooper si dedic\u00f2 alla memoria di C.S. Lewis e si ritir\u00f2 ad Oxford, in Inghilterra.\nHooper fu ordinato ministro anglicano, lavorando come sacerdote supplente ad Oxford. Nel 1988 si convert\u00ec al cattolicesimo .\nMor\u00ec nel dicembre 2020 all'et\u00e0 di 89 anni, vittima del COVID-19.\nOpere principali.\nInoltre, Hooper ha corretto e scritto introduzioni per quasi 30 libri di manoscritti e studi di Lewis, con molti inediti e curiosit\u00e0.\nQuesta una piccola lista di lavori editi da Hooper:"}
{"id": "2376945", "revid": "1305772", "url": "https://it.wikipedia.org/wiki?curid=2376945", "title": "Jan Evangelista Purkyn\u011b", "text": "Biografia.\nOriginario della Boemia occidentale (attuale Repubblica Ceca), studi\u00f2 medicina all'universit\u00e0 di Praga, laureandosi nel 1819. Rinunci\u00f2 progressivamente all'esercizio della medicina clinica per dedicarsi alla ricerca in neurobiologia, disciplina che a quei tempi muoveva i primi passi. Divenne nel 1823 professore di patologia e fisiologia all'Universit\u00e0 di Breslavia, in Prussia, dove nel 1839 fond\u00f2 il primo laboratorio di fisiologia in senso assoluto. Si trasfer\u00ec in seguito a Praga.\nIl contributo portato alle scienze biomediche da Purkyn\u011b \u00e8 stato straordinario. Purkyn\u011b tuttavia fu un uomo di una grande erudizione: parlava 13 lingue e ha tradotto in lingua ceca anche numerose opere letterarie, come alcune opere di Goethe e di Schiller.\nOpera.\nJan Purkyn\u011b effettu\u00f2 numerosi esperimenti sugli organi di senso, considerati fra i lavori fondamentali della psicologia sperimentale e della neurofisiologia. Le sue ricerche pi\u00f9 note hanno riguardato il sistema nervoso. Gli si deve: "}
{"id": "2376948", "revid": "465169", "url": "https://it.wikipedia.org/wiki?curid=2376948", "title": "Doll Domination-The Mini Collection", "text": ""}
{"id": "2376949", "revid": "767487", "url": "https://it.wikipedia.org/wiki?curid=2376949", "title": "Riverboat Gamblers", "text": "I Riverboat Gamblers sono un gruppo punk rock statunitense composto da cinque membri: Mike Wiebe (voce), Fadi el-Assad (chitarra), Ian MacDougall (chitarra), Rob Marchant (basso) ed Eric Green (batteria)."}
{"id": "2376955", "revid": "1318658", "url": "https://it.wikipedia.org/wiki?curid=2376955", "title": "Guerra serbo-bulgara", "text": "La guerra serbo-bulgara (; ) fu una guerra tra il Regno di Serbia e il Principato di Bulgaria che scoppi\u00f2 il 14 novembre 1885 e dur\u00f2 fino al 28 novembre dello stesso anno. Il trattato di pace finale fu firmato il 19 febbraio del 1886 a Bucarest. Come risultato della guerra, le potenze europee riconobbero l'unificazione della Bulgaria, il \"casus belli\", che era avvenuta il 6 settembre 1885.\nRetroscena.\nIl 6 settembre 1885, il principato di Bulgaria e la provincia semi-autonoma ottomana della Rumelia orientale dichiararono la propria unificazione nella citt\u00e0 di Plovdiv. La Rumelia orientale, la cui popolazione era per la maggior parte di etnia bulgara, era stata una creazione del congresso di Berlino di sette anni prima. L'unificazione ebbe luogo contro il volere delle grandi potenze, incluso l'impero russo. L'impero austro-ungarico stava estendendo la propria influenza sulla penisola balcanica e vi si oppose strenuamente. Anche il vicino occidentale bulgaro, la Serbia temeva che ci\u00f2 avrebbe diminuito la sua posizione nei Balcani. Inoltre al sovrano serbo Milan IV dava seriamente fastidio il fatto che i leader dell'opposizione come Nikola Pa\u0161i\u0107, scampati dalle persecuzioni in seguito alla rivolta di Timok, avessero trovato asilo politico in Bulgaria.\nLusingato dalle promesse austro-ungariche di ampliamenti territoriali a danno della Bulgaria (in compenso di alcune concessioni nei Balcani occidentali), Milan IV dichiar\u00f2 guerra alla Bulgaria il 14 novembre 1885. La strategia militare si basava soprattutto sulla sorpresa, dato che la Bulgaria aveva spostato la maggior parte delle sue truppe vicino al confine con l'impero ottomano, a sud-est.\nConflitto in breve.\nIl pretesto fu una disputa minore di confine, nota come \"Disputa di Bregovo\". Il fiume Timok, che segnava parte del confine tra i due paesi, aveva leggermente cambiato il tracciato del suo corso durante gli anni. Come risultato, una postazione di confine serba vicino al villaggio di Bregovo si era ritrovata sulla riva bulgara del fiume. Dopo che alcune richieste da parte della Bulgaria di evacuare la postazione vennero respinte, le truppe serbe vennero espulse con la forza dai bulgari.\nL'esercito ottomano non intervenne e l'avanzata serba fu fermata dopo la battaglia di Slivnica (17-19 novembre). La maggior parte dell'esercito bulgaro si spost\u00f2 dal confine ottomano nel sud-est al confine serbo nord-occidentale per difendere la capitale Sofia. Dopo le battaglie difensive a Slivnica e Vidin (la difesa dell'ultima battaglia fu organizzata da Atanas Uzunov), i bulgari iniziarono un'offensiva con cui occuparono la citt\u00e0 di Pirot (battaglia di Pirot). A questo punto l'impero austro-ungarico entr\u00f2 nella scena, minacciando di entrare in guerra a fianco della Serbia se le truppe bulgare non si fossero ritirate. Non ci furono modificazioni territoriali da entrambe le parti, ma l'unificazione bulgara fu riconosciuta dalle grandi potenze. Ad ogni modo la relazione di fiducia e di amicizia tra la Serbia e la Bulgaria, costruita durante la lunga lotta comune contro il dominio ottomano, si era ormai inevitabilmente deteriorata.\nEsercito serbo.\nL'ammontare totale delle forze armate serbe che dovevano prendere parte alle operazioni militari era di circa 60.000 unit\u00e0. L'armamento della fanteria serba era quasi al livello dei pi\u00f9 moderni standard del periodo (fucili a carica singola Mauser-Milovanovi\u010d con eccellenti caratteristiche balistiche). Ad ogni modo l'artigliera era malamente equipaggiata, con cannoni a carica frontale del sistema La Hitte. Il re Milan IV divise le sue forze in due armate, la Ni\u0161ava e la Timok. La prima fu incaricata dell'obiettivo principale, cio\u00e8 sopraffare le difese bulgare lungo il confine occidentale, conquistare Sofia ed avanzare verso le alture di Ihtiman. Era qui che si pensava di incontrare e sconfiggere le forze bulgare che provenivano da sud. Il vantaggio principale dei serbi sulla carta erano le migliori armi leggere ed i comandanti ed i soldati con una migliore formazione ed una maggiore esperienza acquisita nelle ultime due guerre contro l'impero ottomano.\nComunque alcuni problemi interni provocati dalla condotta di guerra dello stesso re Milan resero nulli tutti i vantaggi militari. Per accumulare per s\u00e9 tutta la gloria della presunta imminente vittoria, Milan IV non chiam\u00f2 i pi\u00f9 famosi comandanti delle guerre precedenti (il generale Jovan Belimarkovi\u0107, il generale \u0110ura Horvatovi\u0107 e il generale Milojko Le\u0161janin) alla guida dell'esercito. Prese invece egli stesso la posizione di comandante di armata e diede gli ordini di divisione a ufficiali con meno esperienza, come Petar Topalovi\u0107 della divisione Morava.\nInoltre, sottovalutando la forza militare bulgara e temendo diserzioni nel condurre una guerra impopolare (e avendo infatti sperimentato la Rivolta di Timok due anni prima) ordin\u00f2 la mobilitazione della sola prima classe di fanteria (reclute al di sotto dei 30 anni) che significava solo la met\u00e0 della potenziale bellico umano serbo. Agendo in questo modo prov\u00f2 l'esercito serbo dei suoi veterani delle precedenti guerre. Il momento scelto per l'inizio delle ostilit\u00e0 fu pessimo per l'esercito serbo dato che era in piena fase di riarmo. I nuovi cannoni d'acciaio De Bang a carica posteriore erano stati ordinati e pagati, ma non sarebbero arrivati prima del 1886.\nI moderni fucili, anche se tra i migliori in Europa al tempo, davano altri problemi: furono introdotti in un tempo troppo ridotto (due anni) prima dell'inizio della guerra, cos\u00ec molti soldati non erano stati sufficientemente allenati all'uso. Le capacit\u00e0 teoriche del fucile spesso ingannavano gli ufficiali serbi, a cui ancora mancava l'esperienza del loro uso, portandoli ad ordinare raffiche da distanze di pi\u00f9 di mezzo chilometro, sprecando le preziose munizioni per risultati insignificanti. Inoltre le munizioni vennero acquistate in quantit\u00e0 basate sul consumo di pallottole dei precedenti fucili, pi\u00f9 vecchi e pi\u00f9 lenti. La situazione fu peggiorata dalle tattiche militari serbe, che enfatizzavano la potenza di fuoco e minimizzavano il combattimento corpo a corpo, cosa che contribu\u00ec all'alto numero di vittime come nella battaglia di Ne\u0161kov Vis in difesa di Pirot.\nEsercito bulgaro.\nLa Bulgaria fu costretta a fronteggiare la minaccia serba con due pericolosi svantaggi. Il primo svantaggio fu che, quando fu dichiarata l'unificazione, la Russia aveva ritirato i propri ufficiali militari che fino ad allora avevano comandato tutte le maggiori unit\u00e0 del giovane esercito bulgaro. Gli ufficiali bulgari che rimanevano avevano gradi pi\u00f9 bassi e quasi nessuna esperienza di comando di unit\u00e0 pi\u00f9 grandi di un plotone (in questo modo il conflitto fu soprannominato \"La guerra dei capitani\", in bulgaro: \u0432\u043e\u0439\u043d\u0430\u0442\u0430 \u043d\u0430 \u043a\u0430\u043f\u0438\u0442\u0430\u043d\u0438\u0442\u0435, \"vojnata na kapitanite\"). Il secondo fu che, dato che il governo bulgaro si aspettava un attacco da parte della Turchia, la maggior parte delle forze dell'esercito bulgaro si trovavano lungo il confine sud-orientale. Nelle condizioni della Bulgaria del 1885, il loro trasferimento attraverso il paese avrebbe impiegato almeno 5-6 giorni.\nVantaggi dei bulgari.\nIl principale vantaggio bulgaro era il forte spirito e morale patriottica, cos\u00ec come la sensazione tra gli uomini di combattere per una giusta causa. Non si poteva dire lo stesso dei serbi. Il loro re aveva fuorviato nel suo manifesto all'esercito, affermando che i soldati serbi erano stati mandati ad aiutare i bulgari nella guerra contro la Turchia. Cos\u00ec i soldati serbi furono inizialmente sorpresi di essersi ritrovati a combattere invece dei bulgari, finch\u00e9 realizzarono cosa stesse realmente accadendo. Presumibilmente mentire al proprio esercito fu l'unico mezzo di Milan IV per mobilitare e comandare il proprio esercito senza disobeddienze e diserzioni.\nInoltre, mentre le armi leggere dei bulgari erano inferiori a quelle serbe, l'artiglieria era di gran lunga superiore, usando dei cannoni d'acciaio Krupp a carica posteriore.\nPiano strategico bulgaro.\nC'erano due tipi di strategia di difesa: il primo, sostenuto dal principe Alessandro I prevedeva la battaglia generale sulle alture di Ihtiman. L'inconveniente di questo piano era che la capitale Sofia si sarebbe dovuta arrendere senza combattere. Ci\u00f2 avrebbe spinto la Serbia a interrompere l'attacco ed a chiamare in arbitraggio le grandi potenze. Perci\u00f2 venne adottato il secondo piano strategico, che prevedeva lo scontro principale nella zona di Slivnica. Il capitano Olimpi Panov ebbe un ruolo importante in questa decisione finale.\nAttivit\u00e0 militari.\n16-19 novembre.\nIl principe Alessandro I arriv\u00f2 la sera del 16 novembre trovando una posizione difensiva ben preparata, munita di 9 battaglioni, pi\u00f9 2.000 volontari e 32 cannoni, comandati dal maggiore Gu\u010dev. La posizione consisteva di circa 4\u00a0km di trincee e strutture di artiglieri su entrambi i lati della strada principale su una cresta montuosa davanti alla citt\u00e0 di Slivnica. Alla destra si trovava un terreno montuoso scosceso mentre su lato sinistro c'erano le pi\u00f9 facili colline di Visker verso Breznik.\nLe tre divisioni centrali serbe arrivarono anch'esse il 16 novembre e si fermarono per riprendersi dopo la feroce azione di ritardo dei bulgari sul passo di Dragoman. La divisione Morava si trovava a poca distanza dal suo obiettivo, Breznik, che era pi\u00f9 a sud. L'avanzata verso nord si era impaludata lungo il Danubio.\nLa mattina del 17 novembre inizi\u00f2 con pessime condizioni meteo: pioggia e nebbia, e l'attacco serbo non ebbe luogo. Alle 10 Alessandro I ordin\u00f2 a tre battaglioni di avanzare sulla destra. Essi sorpresero la divisione sul Danubio, che infine che strinsero e spinsero indietro. Il principale attacco serbo cominci\u00f2 al centro, in gran parte mal sostenuto dall'insufficiente portata dell'artiglieria. Il fuoco dei bulgari li costrinse a tornare indietro lasciando 1.200 vittime. Una colonna di soccorso guidata dal capitano Benderev riprese le alture sulla destra e costrinse la divisione danubiana a ritirarsi.\nAll'inizio del 18 novembre i serbi attaccarono il fianco destro, pi\u00f9 debole, delle linee bulgare. Appena in tempo due battaglioni del reggimento Preslav arrivarono in sostegno della posizione. Ulteriori attacchi al centro furono respinti con gravi perdite da parte serba e Benderev cattur\u00f2 due ulteriori posizioni sulle montagne.\nIl 19 novembre i serbi concentrarono due divisioni per un attacco sul lato sinistro bulgaro nel tentativo di unirsi alla divisione Morava. Tuttavia tre battaglioni delle truppe bulgare condotti dal capitano Popov da Sofia avevano contenuto la divisione Morava sulle alture del Visker e la manovra di fianco fall\u00ec. Alessandro ordin\u00f2 quindi un contrattacco che respinse i serbi su entrambi i lati anche se l'arrivo della notte imped\u00ec il collasso totale serbo.\n19-28 novembre.\nSlivnica fu la battaglia decisiva della guerra. I serbi fecero solo limitate azioni di retroguardia mentre si ritiravano e per il 24 novembre erano tornati di nuovo in Serbia. La divisione Timok a nord continu\u00f2 l'assedio di Vidin fino al 29 novembre.\nLa maggior parte dell'esercito bulgaro oltrepass\u00f2 il confine diviso in due divisioni (Gu\u010dev e Nikolaev), sostenute da colonne di fianco e convergette su Pirot. L'esercito serbo si trincer\u00f2 sulle colline ad ovest della citt\u00e0. Il 27 novembre l'esercito bulgaro fiancheggi\u00f2 il lato destro delle posizioni serbe con il principe Alessandro I che guidava personalmente l'attacco finale. I serbi abbandonarono Pirot e fuggirono a Ni\u0161.\nFine della guerra e trattato di pace.\nLa sconfitta serba indusse l'Austria-Ungheria a prendere le difese della Serbia. Il 28 novembre, l'ambasciatore viennese a Belgrado, il conte Kevenhueller-Metsch, visit\u00f2 il quartier generale dell'esercito bulgaro e chiese la cessazione delle attivit\u00e0 militari, minacciando l'entrata in guerra delle truppe austro-ungariche. Il cessate il fuoco fu firmato il 7 dicembre anche se ci\u00f2 non imped\u00ec alcuni tentativi falliti serbi di impadronirsi di Vidin, con l'intenzione di usarla in ostaggio durante le negoziazioni, nonostante le attivit\u00e0 militari fossero state sospese anche sul lato serbo su richiesta del suo alleato. Il 19 febbraio 1886 fu firmato il trattato di pace a Bucarest. Secondo i termini non avvenne nessun cambiamento sul confine serbo-bulgaro.\nLa guerra fu un passo importante nel rafforzamento della posizione internazionale della Bulgaria. Su larga scala la vittoria preserv\u00f2 l'unificazione della Bulgaria. La sconfitta lasci\u00f2 una cicatrice duratura sull'apparato militare serbo, ritenuto invincibile dai serbi stessi. Furono introdotte ambiziose riforme dell'esercito (che in seguito, anche se in parte, contribuirono alla fine della casata degli Obrenovi\u0107)."}
{"id": "2376957", "revid": "124246340", "url": "https://it.wikipedia.org/wiki?curid=2376957", "title": "Pygame", "text": "Pygame \u00e8 un insieme di moduli Python progettato per la scrittura di giochi. Si basa sulla libreria SDL.\nLa prima versione \u00e8 uscita il 28 ottobre 2000, \u00e8 completamente Open Source (sotto licenza LGPL) ed \u00e8 in continuo sviluppo.\nEsempi.\nQuesto codice presume che nella stessa directory in cui \u00e8 eseguito ci sia una immagine (di una palla) di nome ball.png che si muover\u00e0 velocemente nella finestra.\nimport sys, time, pygame\npygame.init()\nsize = width, height = 320, 240\nspeed = [2, 2]\nblack = 0, 0, 0\nscreen = pygame.display.set_mode(size)\nball = pygame.image.load(\"ball.png\")\nballrect = ball.get_rect()\nwhile 1:\n for event in pygame.event.get():\n if event.type == pygame.QUIT: sys.exit()\n ballrect = ballrect.move(speed)\n if ballrect.left &lt; 0 or ballrect.right &gt; width:\n speed[0] = -speed[0]\n if ballrect.top &lt; 0 or ballrect.bottom &gt; height:\n speed[1] = -speed[1]\n screen.fill(black)\n screen.blit(ball, ballrect)\n time.sleep(0.01)\n pygame.display.flip()\nLa riga 1 richiama la libreria pygame.py e carica la libreria time. La riga 2 inizializza tutti i moduli (che si possono anche attivare singolarmente).\nIl resto del codice crea una finestra, carica la palla nella finestra e la muove usando un ciclo infinito.\nLa libreria time e la funzione time.sleep(0.01) che servono a rallentare l'animazione di 10 ms, altrimenti troppo veloce, si possono omettere.\nModuli.\nDi seguito sono elencati i moduli integrati nell'ultima versione di PyGame\nArchitettura e caratteristiche.\nPygame utilizza la libreria Simple DirectMedia Layer (SDL), con l'intenzione di consentire lo sviluppo di giochi per computer in tempo reale senza la meccanica di basso livello del linguaggio di programmazione C e dei suoi derivati. Questo si basa sul presupposto che le funzioni pi\u00f9 costose all'interno dei giochi possano essere astratte dalla logica del gioco, rendendo possibile l'utilizzo di un linguaggio di programmazione di alto livello, come Python, per strutturare il gioco.\nAltre funzionalit\u00e0 di SDL includono matematica vettoriale, rilevamento delle collisioni, gestione del grafico di scene sprite 2D, supporto MIDI, fotocamera, manipolazione di pixel-array, trasformazioni, filtri, supporto avanzato per font freetype e disegno.\nLe applicazioni che utilizzano Pygame possono essere eseguite su telefoni e tablet Android con l'uso di Pygame Subset per Android (pgs4a). Suono, vibrazione, tastiera e accelerometro sono supportati su Android."}
{"id": "2376958", "revid": "1528507", "url": "https://it.wikipedia.org/wiki?curid=2376958", "title": "Nokia E50", "text": "Il Nokia E50 \u00e8 uno smartphone quadriband prodotto da Nokia annunciato il 18 maggio 2006 come parte della Eseries.\nIl prodotto \u00e8 pensato principalmente per il mercato aziendale. Include un sofisticato supporto per i sistemi Intellisync Wireless EMail di Nokia, BlackBerry Connect, Visto Mobile, ActiveSync Mail per Exchange e Altexia. Consente di visualizzare allegati Word, PowerPoint ed Excel, oltre che documenti PDF. Non pu\u00f2 tuttavia modificare tali documenti. La sincronizzazione con altri dispositivi \u00e8 possibile tramite applicazioni di trasferimento dati.\nFra le altre caratteristiche del prodotto vi sono il supporto EDGE, Bluetooth 2.0, una fotocamera da 1280x960 pixel (1.3 megapixel), uno slot per schede di memoria MicroSD e un player audio. Il cellulare non supporta UMTS, Wi-Fi o Radio FM.\nIl sistema operativo \u00e8 Symbian OS 9.1 Series60 v3.0 che non \u00e8 compatibile a livello binario con il software sviluppato per le versioni precedenti."}
{"id": "2376960", "revid": "1605525", "url": "https://it.wikipedia.org/wiki?curid=2376960", "title": "White Jazz", "text": "White Jazz \u00e8 un romanzo poliziesco scritto da James Ellroy, pubblicato negli Stati Uniti nel 1992 e nello stesso anno anche in Italia.\nIl libro \u00e8 stato tradotto in quattordici lingue.\nTrama.\nAmbientata a Los Angeles, l'intera storia \u00e8 raccontata in prima persona dal tenente e comandante della Buoncostume David Klein poliziotto non proprio irreprensibile e corrotto, soprannominato anche \"l'Esecutore\" a causa della sua carriera di assassino su commissione. Gi\u00e0 all'inizio del romanzo Klein uccide un testimone chiave per l'inchiesta che l'FBI sta conducendo sul mondo della boxe illegale, e successivamente si impegna per incastrare un politico democratico nella corsa alle elezioni di consigliere comunale di L.A.\nFin dal principio in contrasto con il Capo dell'Ufficio Investigativo, Edmund Exley (gi\u00e0 protagonista in \"L.A. Confidential\"), Klein nutre una profonda complicit\u00e0 con il capitano Dudley Smith (anche lui visto in \"L.A. Confidential\").\nLa storia \u00e8 incentrata sull'indagine che Klein compie a proposito di un'irruzione nella casa della famiglia Kafesijan, noti spacciatori che hanno corrotto una buona parte della Squadra Narcotici del LAPD. J.C., il padre, e Tommy, il figlio, sono spacciatori di stupefacenti in piena regola, mentre Lucille, la figlia \u00e8 una squilibrata che fa la prostituta per puro divertimento; l'unica a salvarsi \u00e8 Marge, la madre, donna sola e disperata. Iniziata come un'inchiesta che deve essere conclusa alla svelta, prende invece un'altra piega a causa di Exley, che incarica Klein di insistere sulla vicenda con il fine di distruggere la famiglia Kafesijan e i suoi traffici.\nKlein viene inoltre assunto da Howard Hughes per controllare un'attrice, Glenda Bledsoe. Il tenente si innamora di Glenda e la scagiona da un'inchiesta di omicidio sottraendo la pistola al suo sottoposto, George Stemmons, il quale si rivela poi essere un tossicodipendente omosessuale e viene ucciso da Marge Kafesijan. \nA tutto questo si aggiunge poi un brutale triplice omicidio contro la famiglia Herrick che ha delle somiglianze con l'irruzione nella casa dei Kafesijan; l'unico sopravvissuto \u00e8 Richie, il figlio minore, che per\u00f2 \u00e8 introvabile e viene quindi accusato dell'omicidio. Nel frattempo Glenda trova lavoro come attrice in un film di serie B prodotto da Mickey Cohen e girato da Sid Frizzell e Wiyle Bullock.\nKlein viene poi incastrato dal capitano Smith per l'omicidio di Johnny Duhamel, giovane agente di polizia e infiltrato di Exley per scoprire i piani di Smith. Una copia del film che mostra Klein commettere l'omicidio viene inviata a Welles Noonan, procuratore federale che vuole incastrare Klein per aver ucciso il testimone dell'inchiesta sulla boxe.\nDopo essere sfuggito a un tentativo di omicidio da parte di alcuni criminali assunti da Smith, Klein scopre che Richie Herrick e Lucille Kafesijan sono morti insieme per un'overdose creata dalla ragazza e, dopo avr raggiunto Marge, scopre la verit\u00e0: Marge aveva tradito J.C. con Philip Herrick, il padre di Richie, e Joan Herrick aveva fatto altrettanto con J.C. Questo aveva portato molta confusione tra i figli: Tommy aveva quindi stuprato Lucille, e Richie, che pur amandola non voleva toccarla in quanto poteva essere sua sorella, aveva giurato di uccidere Tommy.\nKlein scopre quindi che Richie e Wylie Bullock, il cameraman del film di Glenda, sono stati in prigione insieme e che quest'ultimo aveva promesso a Richie di uccidere Tommy. Per questo aveva fatto irruzione in casa dei Kafesijan; poi si era recato anche dagli Herrick e li aveva uccisi sempre per vendicare Richie e s\u00e9 stesso: Wylie, infatti, era rimasto orfano a causa di una partita di alcool nocivo che Philip Herrick e J.C. Kafesijan avevano venduto, con la complicit\u00e0 del capitano Smith, e che aveva causato la cecit\u00e0 ad un operaio che poi aveva ucciso i genitori di Wylie.\nKlein escogita cos\u00ec un modo per mettere fuori gioco il capitano Smith; dopo aver fatto confessare Wylie di fronte a Exley, Klein lo accompagna ad un appuntamento con Smith, durante il quale Wylie tenta di uccidere il capitano e viene a sua volta ucciso da Klein che non riesce a sopportare la vista del capitano dilaniato da Wylie.\nKlein \u00e8 costretto a fuggire e a nascondersi; Howard Hughes riesce per\u00f2 a rintracciarlo e lo fa riempire di botte da uno dei suoi uomini perch\u00e9 si \u00e8 innamorato di Glenda. Klein rimane cos\u00ec incosciente per qualche giorno, e al suo risveglio scopre che Exley gli ha fatto una visita, lasciandogli una .38 con silenziatore e un passaporto in bianco. Klein capisce che cosa significa quel messaggio: si reca dai Kafesijan e uccide J.C. e Tommy e infine lascia gli Stati Uniti per il Brasile dove far\u00e0 una vita da ricco \"gringo\" incapace di dimenticare le sue scorrettezze e, soprattutto, la sua amata Glenda.\nTrasposizione cinematografica.\nIl film con titolo omonimo \u00e8 in preparazione e avrebbe dovuto vedere George Clooney nel ruolo del tenente Klein. Ma a causa di alcuni ritardi la sua partecipazione \u00e8 slittata, cos\u00ec come la data d'uscita del film."}
{"id": "2376962", "revid": "256896", "url": "https://it.wikipedia.org/wiki?curid=2376962", "title": "Istituto per lo Sviluppo Agroalimentare", "text": ""}
{"id": "2376963", "revid": "436907", "url": "https://it.wikipedia.org/wiki?curid=2376963", "title": "When Dream and Day Unite Demos 1987-1989", "text": "When Dream and Day Unite Demos 1987-1989 \u00e8 un bootleg del gruppo musicale statunitense Dream Theater, pubblicato nel 2004 dalla YtseJam Records.\nDescrizione.\nSi tratta della seconda uscita appartenente al catalogo \"Demo Series\" e raccoglie alcune registrazioni, effettuate tra il 1987 e il 1989, dei brani che avrebbero successivamente fatto parte di \"When Dream and Day Unite\".\nLa raccolta \u00e8 costituita da due dischi: il primo contiene brani registrati nel 1987, suddivise in nove tracce strumentali e tre cantate dal futuro membro del gruppo Charlie Dominici, mentre il secondo racchiude brani registrati nel 1988 e contiene la pre-produzione di sette brani successivamente inseriti in \"When Dream and Day Unite\", oltre ad alcune tracce registrate nel Natale 1988."}
{"id": "2376966", "revid": "36426", "url": "https://it.wikipedia.org/wiki?curid=2376966", "title": "Vescovo di Varadino", "text": ""}
{"id": "2376967", "revid": "36426", "url": "https://it.wikipedia.org/wiki?curid=2376967", "title": "Cosimo il Vecchio de' Medici", "text": ""}
{"id": "2376968", "revid": "339392", "url": "https://it.wikipedia.org/wiki?curid=2376968", "title": "I Sulutumana", "text": ""}
{"id": "2376969", "revid": "36426", "url": "https://it.wikipedia.org/wiki?curid=2376969", "title": "Dodici Apostoli", "text": ""}
{"id": "2376975", "revid": "182396", "url": "https://it.wikipedia.org/wiki?curid=2376975", "title": "Praefectus praetorio Galliarum", "text": ""}
{"id": "2376979", "revid": "182396", "url": "https://it.wikipedia.org/wiki?curid=2376979", "title": "Praefectus praetorio Italiae", "text": ""}
{"id": "2376990", "revid": "11959", "url": "https://it.wikipedia.org/wiki?curid=2376990", "title": "Hugh Kennedy", "text": ""}
{"id": "2377004", "revid": "125824257", "url": "https://it.wikipedia.org/wiki?curid=2377004", "title": "San Colombano al Lambro", "text": "San Colombano al Lambro (\"San Culumban al Lamber\" in dialetto lodigiano, \"San Culumban al L\u00e0mbor\" in dialetto banino) \u00e8 un comune italiano di abitanti della citt\u00e0 metropolitana di Milano in Lombardia. Nel 1992, quando venne istituita la nuova\u00a0Provincia di Lodi, il comune di San Colombano al Lambro rimase nella Provincia di Milano, diventandone un'exclave.\nGeografia fisica.\nTerritorio.\nSan Colombano al Lambro \u00e8 un\"'exclave\" (l'unica) della citt\u00e0 metropolitana di Milano fra le province di Lodi e di Pavia, si trova sulla sponda destra del Lambro. Si trova circa 22\u00a0chilometri a sud-est dal resto della predetta citt\u00e0 metropolitana.\nIl comune \u00e8 il principale centro di produzione del vino DOC omonimo, i cui vigneti sono sparsi nelle zone adiacenti al comune, facenti parte della provincia di Lodi, della provincia di Pavia e della citt\u00e0 metropolitana di Milano.\nLa citt\u00e0 dopo la costituzione della provincia di Lodi nel 1992 \u00e8 rimasta nella provincia milanese grazie a un referendum.\nNegli anni 2000, al fine di preservare il territorio, \u00e8 stato istituito il Parco della Collina di San Colombano.\nStoria.\nNumerose tracce e reperti testimoniano un continuo popolamento dell'area fin dall'epoca preistorica.\nIl monaco irlandese san Colombano, protetto da Agilulfo e Teodolinda, sovrani longobardi, durante il suo percorso verso Bobbio, dove fond\u00f2 nel 614 la celebre Abbazia di San Colombano, si ferm\u00f2 qui lasciando una lunga tradizione ed il legame port\u00f2 in seguito all'assunzione del nome alla citt\u00e0.\nIn epoca longobarda con la diffusione del monachesimo il territorio entr\u00f2 a far parte dei possedimenti del grande Feudo monastico di Bobbio come pertinenza dell'abbazia di Bobbio.\nEsistono documenti storici che citano un toponimo denominato \"Brioni\" o \"Blioni\" poi in seguito \"Mombrione\" o \"Mombrone\", ubicato sui declivi delle colline, a Est dell\u2019attuale borgo dove sorse anche l'antichissima pieve di San Germano; la localit\u00e0 di San Germano e la sua pieve compare nel diploma imperiale dell'imperatore Ludovico II del 7 ottobre 860 a favore dell'abate del monastero di Bobbio e vescovo di Como \"Amalrico\", e che conferma i possedimenti e il libero transito delle navi del monastero lungo i fiumi Po e Ticino, mentre la localit\u00e0 di Mombrione (o \"Brioni\" o \"Blioni\") compare in taluni diplomi imperiali e reali che attestano e confermano le propriet\u00e0 dell'abbazia bobbiese, risalenti sempre a Ludovico II (865), Berengario I (888), Guido II di Spoleto (893), Lamberto II di Spoleto (896), Berengario II (903), Ottone I (972) e Ottone III (998)\nUna vera organizzazione abitativa in centri urbani si colloca tuttavia a partire dal Mille, quando si pongono le basi del nuovo insediamento del borgo di San Colombano, dove gi\u00e0 in epoca carolingia era testimoniata la chiesa dedicata a San Colombano e poi sorse il castello.\nL'imperatore Corrado II aveva donato il territorio del feudo di San Colombano e le sue pertinenze a Ariberto d'Intimiano, arcivescovo di Milano, che nel 1034 la don\u00f2 a sua volta alla Chiesa milanese. Da quel momento la citt\u00e0 fu sempre legata ai destini di Milano. Il centro aveva avuto origine dall'insediamento di abitanti trasferitisi da centri vicini e prese successivamente il nome dal monaco irlandese Colombano.\nQuando il centro era ormai urbanisticamente assestato, e dotato di fortificazioni e di un castello, Federico Barbarossa lo distrusse, per poi farlo riedificare seguendo lo stile romano. Nel 1299 territorio e castello furono in possesso dei Visconti: in seguito, Bianca di Savoia, moglie di Galeazzo Visconti, pose la propria residenza nel castello e dot\u00f2 il paese di propri Statuti comunali e la presenza di un console, da come si evince da un documento datato 24 novembre 1299, trascritto negli \u201cAtti del Comune di Milano\u201d.\nGrande peso nella storia della citt\u00e0 ebbe anche la presenza dei Certosini, infatti il 6 ottobre 1396 il borgo di San Colombano fu concesso da Gian Galeazzo Visconti alla Certosa di Pavia che ne ebbe quindi il feudo di San Colombano, Mombrione, Valbissera, Montecolato, Graffignana con San Salvatore (oggi cascina Porchirola) e Vimagano, pieve di San Germano con Montemalo, Castellazzo e Camatta (oggi Lambrinia di Chignolo Po con tutte le pertinenze, assieme a parte del castello, il Ricetto con i suoi palazzi, fornaci, molini, beni circostanti, diritti di pesca nel Lambro e cospicue somme in denaro, ed inoltre porto di Montemalo e la chiesa di San Pietro ed il giuspatronato delle Chiese di San Colombano, di Santo Stefano (di Mombrione), di Santa Maria (di Vimagano), di San Germano, di San Pietro (in Graffignana) e delle altre chiese situate sul territorio; contro di loro nel 1402 si ebbe una rivolta di popolo, esasperato dall'eccessivo peso delle tasse. Agli stessi monaci si devono importanti opere di bonifica del territorio; la loro presenza a San Colombano cess\u00f2 nel 1782 con la loro soppressione da parte di Giuseppe II d'Austria.\nNella nuova riorganizzazione amministrativa dello Stato di Milano del 1757 San Colombano \u00e8 inserito nel Contado di Lodi, che nel 1786 diventa la nuova provincia di Lodi.\nIn seguito in et\u00e0 napoleonica nel 1796 si forma la Repubblica Transpadana, sostituita nel 1797 dalla Repubblica Cisalpina, e San Colombano passa nel Dipartimento del Ticino, creato come suddivisione amministrativa della neonata Repubblica Cisalpina, nel 1798, sciolto il dipartimento del Ticino, passa nel Distretto di Sant'Angelo del nuovo Dipartimento d'Olona. Con le suddivisioni del 1801 San Colombano dapprima passa nel distretto di Lodi nel Dipartimento dell'Alto Po, per poi ritornare nello stesso anno nel Dipartimento d'Olona, ma nel distretto di Pavia. Nel 1805 il comune ritorna nel Dipartimento dell\u2019Alto Po nel nuovo distretto di Lodi, inserito nel Cantone di Borghetto.\nCon la caduta di Napoleone e dopo il Congresso di Vienna nel 1815 venne costituito il Regno Lombardo-Veneto e nel 1816 il comune di San Colombano passa nella nuova Provincia di Lodi e Crema nel distretto di Borghetto fino al 1859.\nNel 1859 la Lombardia entra nel Regno di Sardegna ed il comune di San Colombano passa nella nuova Provincia di Milano, inserito nel Circondario di Lodi nel mandamento di Borghetto.\nNel 1863 il comune di San Colombano assunse la nuova denominazione di \"San Colombano al Lambro\".\nNel 1926, soppresso il Circondario di Lodi, il comune di San Colombano al Lambro \u00e8 temporaneamente inserito nel Circondario di Milano, abolito anch'esso nel 1927, rimane nella Provincia di Milano. Nel 1992, con l'istituzione della nuova Provincia di Lodi, il comune di San Colombano al Lambro rimanendo nella Provincia di Milano ne diventa una sua exclave, che dal 1\u00ba gennaio 2015 fa parte della nuova Citt\u00e0 metropolitana di Milano.\nMonumenti.\nChiesa parrocchiale di S. Colombano.\nLa chiesa parrocchiale ha origini antiche; il primo impianto, probabilmente un oratorio campestre dedicato a S. Colombano, risale all'epoca carolingia come dipendenza dell'antichissima pieve di San Germano, pieve da cui dipendevano le chiese e le terre di Miradolo, San Colombano, Mombrione e Castrohumano, pieve gi\u00e0 appartenente al monastero di Bobbio, come i beni ed il feudo di San Colombano. Esso possedeva, per\u00f2, una diversa ubicazione rispetto all'attuale: era infatti addossato al fossato del castello. Ci\u00f2 dimostra che la chiesa esisteva prima del castello; in caso contrario sarebbe stata costruita a giusta distanza in modo da non ostacolare le operazioni militari.\nNel 1396 la localit\u00e0 di San Colombano fu concessa da Gian Galeazzo Visconti alla Certosa di Pavia, a cui spettava il giuspatronato della chiesa locale, posta nella Diocesi di Lodi. Nel XV secolo la pieve di San Germano perse le prerogative pievane e la chiesa e l\u2019abitato stesso di San Germano in seguito scomparvero.\nL'infelice localizzazione e il fatto che la parrocchiale fosse \"una giesa molto vegia, pizola in modo che no li po stare pur la mitade de lo populo ne le feste\" spinse Bassino de Cipelli, rettore della chiesa e cappellano ducale, a inviare una supplica (conservata nell'Archivio di Stato di Milano), nel 1479, rivolta a Gian Galeazzo Sforza e a sua madre Bona di Savoia, signori del luogo.\nIn essa il rettore, rappresentando anche la volont\u00e0 dei parrocchiani, chiedeva il permesso di poterla demolire per costruirne una pi\u00f9 ampia in un terreno poco distante, laddove sorge l'attuale chiesa parrocchiale.\nIl Cipelli ottenne dagli Sforza il permesso per la costruzione del nuovo edificio ecclesiastico; i lavori ebbero inizio il 18 maggio dell'anno 1479. Per l'occasione, a causa delle scarse risorse economiche della comunit\u00e0 banina, venne smantellato il vecchio edificio e il materiale ricavato fu reimpiegato nella \"nova fabrica\", cosicch\u00e9 della costruzione primitiva non rimase alcuna vestigia. Il nuovo edificio era rivolto a levante.\nNel 1584 la chiesa di San Colombano venne elevata a parrocchiale, cui dipendevano le chiese di San Giovanni Battista, San Germano (pieve), San Rocco e San Francesco, e gli oratori di Santo Spirito, San Fermo, San Bruno e Santa Maria Maddalena al castello. Nel 1619 la parrocchia di San Colombano, officiata da un rettore, divenne sede di vicariato che comprendeva San Colombano al Lambro, Brembio, Orio Litta, Camporinaldo, Miradolo, Graffignana, Ospedaletto Lodigiano, Borghetto Lodigiano e Livraga. La parrocchia nel 1859, sempre sede di vicariato, comprendeva le chiese di San Giovanni Battista, San Francesco, San Rocco e Santo Stefano (di Mombrione) e gli oratori di San Gregorio Magno, Santa Maria della Neve, Immacolata Concezione di Maria Vergine, Spirito Santo, San Filippo Neri e San Bruno. Nel 1786 il vicariato comprendeva le parrocchie di San Colombano, Camporinaldo, Graffignana, Miradolo e Orio Litta; nel 1859 comprendeva San Colombano, Camporinaldo, Graffignana e Miradolo. Nel 1910 appartenevano al vicariato le parrocchie di San Colombano, Graffignana e Miradolo. Nel 1989 il vicariato di San Colombano venne soppresso ed inserito nel vicariato di Sant\u2019Angelo Lodigiano.\nQuando nel 1838 il prevosto Luigi Gallotta fece ampliare la chiesa, trasportando in avanti la facciata, vennero scoperte le fondazioni dell'edificio quattrocentesco, orientato in senso opposto, che dovette subire dunque un'ulteriore ricostruzione in et\u00e0 moderna, prima delle modifiche apportate dal parroco.\nL'erezione del campanile, invece, risale al 1780 circa.\nInternamente la chiesa presenta tre navate e cappelle laterali, fra le quali si pu\u00f2 ammirare la cappella votiva detta \"del Rosario\", eretta dopo la pestilenza del 1630.\nLa chiesa ospita affreschi di Bernardino Campi (eseguiti tra il 1576 e il 1581 per la cappella di S. M. Maddalena, in Castello, e da essa asportati nel 1846), opere di Bernardino Lanzani, di Paolo Caravaggio e dipinti a olio dell'artista contemporaneo Felice Vannelli.\nIl \u00e8 stato costruito nel 2008 dalla Fabbrica d'Organi Franz e Andrea Zanin di Camino al Tagliamento, riutilizzando materiale fonico del precedente organo monumentale del 1842, opera dell'organaro Adeodato Bossi-Urbani di Bergamo (1.189 canne, circa un terzo del totale di cui attualmente l'organo si compone).\nTre tastiere di 58 tasti (Do1-La5) e pedaliera di 30 (Do1-Fa3).\nRegistri azionati da manette ad incastro poste su pi\u00f9 file ai lati dei manuali: a destra G.O. e Pedale; a sinistra Positivo ed Eco. Sotto le manette del Pedale sono presenti altre due manette corrispondenti al Clarone Bassi e al Corno Inglese Soprani appartenenti al G.O.\nTrasmissione integralmente meccanica.\nOratorio di San Rocco.\n\"Ornamento e decoro del Borgo\": cos\u00ec l'ha definita lo storico locale Don Annibale Maestri.\nLa chiesa, edificata nel 1514 appena fuori le mura, sorse sulla direttrice mediana sud-nord, frontalmente alla porta ferrata, sul proseguimento della strada magistra per Lodi. La costruzione \u00e8 attribuita agli architetti Giovanni Battagio e Giovanni Amadeo, ha pianta ottagonale ed \u00e8 stata eretta in stile bramantesco. Interessante risulta la parte alta della fabbrica, di impostazione rinascimentale; internamente \u00e8 sede del matroneo, le cui aperture bifore sono \"impreziosite\" da colonnine binate finemente tornite.\nNel corso di lavori di restauro dell'Oratorio, eseguiti durante gli anni sessanta del Novecento, vennero in luce, nell'altare di destra, sotto gli affreschi raffiguranti scene di vita di S. Rocco, dipinti precedenti di S. Giovanni Battista e di S. Fermo e quattro porte antiche situate sui lati diagonali dell'ottagono (che furono restaurate con mattoni di recupero sagomati a mano.\nNella cappella dell'altare maggiore, poi, fu riaperta una piccola finestra circolare, con ci\u00f2 ripristinando l'aspetto primitivo della piccola abside.\nAl termine dei lavori la chiesa fu riaperta al pubblico nel 1961, nella festa di Pentecoste. La costruzione, anche se incompleta, \u00e8 monumento nazionale. Dal 1700 \u00e8 propriet\u00e0 dei Signori Sterza. Successivamente Sterza-Riccardi. Da circa due secoli l'Oratorio viene aperto al pubblico il 16 di agosto, festa di San Rocco, al mattino per la celebrazione della Messa e la sera per la Benedizione solenne con esposizione della reliquia del Santo.\nChiesa di San Francesco.\nL'opera \u00e8 stata eretta nel 1499 circa sulla sponda sinistra della Rugia Nuova; si trovava in posizione leggermente esterna alle mura del Borgo, immersa nel verde.\nNel 1623 fu ampliata e la parte retrostante adattata per farne un piccolo monastero dei frati Minori Osservanti. Nel 1664 fu trasformata in un complesso di clausura; tale rimase sino al 1811 per poi passare al clero locale.\nL'impostazione architettonica della facciata, con il frontone indicante l'inclinazione del tetto, richiama lo stile lombardo-romanico; il pronao d'ingresso ne completa le caratteristiche rinascimentali.\nChiesa di San Giovanni.\nNel 1510 fu edificato l'ospedale e fu consacrata la chiesa di S.Giovanni Battista.\nIl complesso era lambito dal \"cavo colatore\" o \"sonator\", che alimentava il fossato sul lato est del Borgo bastionato.\nInizialmente fu propriet\u00e0 dei Terziari francescani, poi divenne convento di S. Antonio.\nFra il 1714 e il 1751 si susseguirono lavori di ampliamento.\nNel 1782 la chiesa fu soggetta a espropri e a diverse destinazioni.\nIn quell'anno l'imperatore Giuseppe II d\u2019Austria pose fine all'uso conventuale del luogo e lo affid\u00f2 al clero locale.\nNonostante varie trasformazioni apportate nei secoli, la facciata ha mantenuto l'impostazione originaria.\nNotevoli opere di ristrutturazione e restauro hanno riportato alla luce, all'interno della chiesa, pregevoli stucchi d'epoca barocca e intarsi marmorei di fattura tardoromanica.\nIl Portone.\nFu costruito nel 1691 per volere dei Certosini a ricordo di un privilegio concesso dal re di Spagna Carlo II, che onor\u00f2 S. Colombano del titolo araldico di Borgo insigne.\nLa prima pietra del \"Portone di Borgoratto sulla strada per Lodi\" (sua denominazione originaria) fu posata il 27 luglio dal Priore del Monastero, Giovanni Abbiate.\nCome da progetto iniziale, doveva essere questo l'origine di un nuovo muro di circonvallazione che chiudesse tutta la borgata e la rendesse pi\u00f9 insigne, ma i lavori vennero in seguito sospesi e il Borgo rimase aperto.\nSotto il pilastro dell'arco, a destra di chi esce dal paese, furono murate una pergamena portante la data 27 luglio 1691, il nome di Giovanni Abbiate e una moneta d'argento con l'immagine di S.M. Cattolica Carlo II di Spagna.\nDopo i restauri effettuati nel 1927, sull'arco vennero apposte queste parole:\n\"Questa portadel Borgo dichiarato insigneda Carlo II Re di Spagnaaperta al respiro sereno di Lombardiail Comune restauravavotandola come casalingo arco di gloriaal trionfo delle armi italianeMDCXCI MCMXXVII\"\nUn ulteriore intervento di restauro risale agli anni ottanta del secolo scorso.\nLa casa di Don Carlo Gnocchi.\nDon Carlo Gnocchi, fondatore della Pro Juventute e dell'infanzia mutilata e abbandonata, nacque a San Colombano, il 25 ottobre 1902.\nSulla sua casa natale, sita in via Vittoria, una lapide lo ricorda con queste parole:\n\"In questa casa il 25 ottobre 1902Ebbe i nataliIl Sac. Don Carlo GnocchiAlle eroiche benemerenze di guerranel ministero sacerdotalefece seguire in pacecostante e feconda attivit\u00e0 di bene\"\n\"Agli orfani dei suoi Alpini caduti,ai mutilatini, ai poliomieliticivolse il palpito generoso del suo nobile cuoredando asili ospitali\"\n\"Il mondo ammirato lo chiam\u00f2Padre dell'infanzia mutilata\"\n\"La terra che gli fu cullaOrgogliosa e grataNe tramanda ai posteri la sacra memoria\"\nMonumenti ed edifici storici minori.\nAltri monumenti sono il Palazzo Patigno, attuale sede municipale, il Lazzaretto e la secentesca Villa Valbissera. Quest'ultima \u00e8 una villa padronale facente un tempo parte di una cascina, dotata di una chiesetta.\nSociet\u00e0.\nEtnie.\nAl 31 dicembre 2010 gli stranieri residenti nel comune di San Colombano al Lambro in totale sono 573. Tra le nazionalit\u00e0 pi\u00f9 rappresentate troviamo:\nGeografia antropica.\nSecondo l'ISTAT, il territorio comunale comprende il centro abitato di San Colombano al Lambro, le frazioni di Mariotto e Cascina Venezia, e le localit\u00e0 di Belfuggito, Costa Cornaggia, Costa dei Grossi, Madonna dei Monti, Mostiola e Statale Mantovana.\nCultura.\nMedia.\nIl Borgo Notizie, giornale mensile di San Colombano al Lambro, ma con notizie dei borghi lodigiani e pavesi, \u00e8 nato nel 1982 ed \u00e8 stato chiuso nel mese di gennaio 2010, dopo 28 anni.\nEventi.\nIl \"Guiderdone\".\nDal 1992 il paese \u00e8 stato suddiviso in otto rioni (Imperiale, Borgoratto, Mombrione, Campasso, Lazzaretto, Regone, Fontanelle, Campagna) che festeggiano il \"palio del Guiderdone\" la seconda domenica di settembre.\nIl palio fra gli otto rioni consiste nella rievocazione dell'assalto al portone della torre d'ingresso al Castello, utilizzando un ariete artificiale spinto da sette componenti di ciascun rione: vince il rione che realizza un certo punteggio; esso si aggiudica per un anno la \"Cingolina\", trofeo bronzeo che rievoca una delle torri del Castello.\nL'assalto ricorda un fatto realmente accaduto nel 1401, cio\u00e8 l'assalto dei popolani, frustrati da angherie fiscali dai Visconti di Milano, al Castello visconteo, poi diventato Castello Belgiojoso.\nLa sagra dell'uva.\nNegli anni cinquanta del secolo scorso, la domenica dopo la festa del Cristo, che si teneva la terza domenica di settembre, venne dedicata al prodotto \"principe\" della collina: il vino.\nCon il patrocinio della provincia di Milano nacque la Sagra Provinciale dell'Uva con il concorso delle \"Margotte di uva\", le prime sfilate di carri allegorici e la rassegna di vini tipici. La giornata di festa \u00e8 dedicata alle famiglie, ai bambini e naturalmente agli appassionati di enologia che accorrono numerosissimi, anche i pi\u00f9 giovani attratti dalla sfilata di Carri Allegorici che movimentano il centro della citt\u00e0 tra musiche e canti.\nIl clou della festa \u00e8 la sfilata dei carri allegorici ispirati sempre al tema del vino, ideati e allestiti da giovani del comune che ogni anno si sfidano con allegorie dedicate alla coltivazione del vino e alla vendemmia.\nNel 2007 \u00e8 stato festeggiato il cinquantenario della sagra, che da anni viene effettuata alla quarta domenica di settembre. In caso di pioggia, alla domenica successiva.\nLa sagra della Maddalena.\nLa sagra della Maddalena cade nella terza domenica di luglio e fino a non molti anni fa si protraeva il giorno seguente con la tradizionale fiera del bestiame e delle macchine agricole in esposizione lungo tutta la via IV Novembre.\nOggi sopravvive solo per la fiera che in questa settimana allieta i banini con le sue attrazioni.\nEppure si tratta di una festa ricca di significato storico: insieme alla festa patronale di S. Colombano \u00e8 la festa di pi\u00f9 antica istituzione.\nInfatti se ne trova menzione gi\u00e0 nel 1374, negli Statuti Sancolombanesi.\nSin da allora, in occasione del \"festum Mariae Magdalenae\" si sospendeva ogni atto giudiziario civile ed era vietato il lavoro non solo nel capoluogo, ma anche in tutta la giurisdizione del vicariato.\nLa festa celebrava la Patrona dell'ordine religioso dei Certosini, presenti nel Borgo per pi\u00f9 di 400 anni.\nNel 1645, poi, fu accordato loro il diritto di Fiera nella festa della Maddalena.\nAlla soppressione dell'ordine certosino tale diritto, come pure tutti i beni di loro propriet\u00e0, passarono allo Stato, nella persona del principe Ludovico Belgiojoso.\nLa festa del Cristo.\nLa festa detta \"del Cristo\" ricorre la terza domenica di settembre ed \u00e8 legata alla devozione dei banini verso il Crocefisso.\nQuesta pregevole scultura lignea (attualmente collocata nella Chiesa Parrocchiale), gi\u00e0 menzionata in atti del 1588, veniva portata in processione dai banini in occasione di guerre, carestie, pestilenze, ma anche per invocare piogge o sereno, o per scongiurare le intemperie che minacciavano i raccolti.\nIn onore del Crocifisso il prevosto Ciserani volle erigere una cappella (oggi cappella del S. Cuore). Essa fu inaugurata il 15 settembre 1703.\nIl giorno seguente, domenica 16 settembre, terza domenica del mese, al termine di una solenne processione, il Crocefisso fu collocato nella nicchia della cappella sopracitata.\nDa allora la festa del Cristo fu celebrata nel Borgo in tono sempre pi\u00f9 elevato, anche perch\u00e9 veniva a coincidere con l'inizio della vendemmia.\nEconomia.\nL'economia di questo comune \u00e8 piuttosto varia. L'agricoltura riveste un ruolo decisamente importante, in particolare la viticoltura, attivit\u00e0 che caratterizza da sempre il comune. Altre colture praticate sono quelle tradizionali come il granoturco, il grano e il foraggio. A San Colombano al Lambro hanno sede alcune imprese artigiane e industriali operanti soprattutto nel settore meccanico.\nIstruzione.\nSan Colombano al Lambro dispone di una grande scuola elementare, una scuola media, un asilo e un asilo nido pubblici.\n\u00c8 inoltre presente un asilo paritario diocesano.\nNel 2010 l'Amministrazione Comunale ha inaugurato la nuova scuola materna, realizzata secondo criteri moderni e di risparmio energetico.\nInfrastrutture e trasporti.\nIl comune \u00e8 attraversato dalla strada provinciale ex SS 234 Codognese, che collega le citt\u00e0 di Pavia e Cremona.\nDa San Colombano hanno inoltre origine la strada provinciale 23 per Lodi e la strada provinciale 19 per Sant'Angelo Lodigiano.\nAmministrazione.\nSegue un elenco delle amministrazioni locali."}
{"id": "2377006", "revid": "1318658", "url": "https://it.wikipedia.org/wiki?curid=2377006", "title": "Bloody Roar", "text": " \u00e8 una serie di videogiochi picchiaduro 3D sviluppati dalla Eighting e dalla Hudson Soft. Virgin Interactive, Activision e Konami sono stati i vari distributori del gioco durante la serie.\nHudson Soft divenne parte integrante della Konami alcuni anni dopo.\nInformazioni.\nIl primo gioco fu pubblicato su un sistema arcade nel 1997, intitolato \"Beastorizer\" (Imbestialire), il titolo non fu scelto casualmente, dato che i personaggi utilizzabili durante gli incontri possono mutare, per un breve periodo, il loro aspetto da umano ad essere zoo-antropomorfo, come in \"Altered Beast\" ma non necessariamente un licantropo.\nApprodando su PlayStation nel 1998, il titolo viene modificato in \"Bloody Roar\" (ruggito sanguinario), mantenuto anche nei titoli successivi. I sequel del gioco sono 3, di cui vi sono versioni migliorate distribuite per il Nintendo GameCube e l'Xbox.\nTrama.\nAlcune persone hanno nel proprio corpo un fattore chiamato B. Queste persone hanno la capacit\u00e0 di trasformarsi in esseri met\u00e0 umani e met\u00e0 bestie. Tuttavia alcuni di loro non hanno il controllo delle loro capacit\u00e0 e sono fuori controllo. Come se non bastasse uno scienziato, Busuzima, compie in segreto esperimenti sugli esseri umani trasformandone molti in bestie, compreso se stesso.\nAltri media.\n\"Bloody Roar\" \u00e8 anche apparso come manga, creato e disegnato da Maruyama Tomowo, originariamente pubblicato sulla rivista \"Sh\u014dnen Jump\".\nIl concetto base del manga era il medesimo del videogioco, ma sono state molte le modifiche apportate alla storia ed alla ambientazione, totalmente rinnovate. Solo alcuni dei protagonisti originali compaiono, per supportare gli effettivi eroi del manga.\nPersonaggi principali sono Fang, combattente licantropo, e Mashiro, in grado di mutare in coniglia. Loro meta \u00e8 trovare un rimedio per i loro simili, o per lo meno renderli mansueti, e sconfiggere un empio demonio, libero dal talismano che un tempo lo sigillava.\nIl manga, pubblicato nel 2001, conta solo 2 volumi."}
{"id": "2377015", "revid": "287204", "url": "https://it.wikipedia.org/wiki?curid=2377015", "title": "Rinnovo di licenza", "text": "Rinnovo di licenza \u00e8 un romanzo di spionaggio del 1981 scritto da John Gardner.\nGenesi dell'opera.\nAgli inizi degli anni ottanta la Glidrose affida a John Gardner la continuazione della saga sull'agente segreto pi\u00f9 famoso della letteratura. Nel 1981 esce Rinnovo di licenza, la prima avventura della nuova serie.\nTrama.\nPur con disappunto di M, il Governo Britannico ha abolito la sezione \"00\" dal Servizio Segreto e la mitica \"licenza di uccidere\" non esiste pi\u00f9. Ma uomini come James Bond restano sempre agenti speciali, chiamati ad intervenire in ogni momento e con ogni mezzo, in particolare se si tratta di indagare sugli strani spostamenti di un terrorista internazionale, denominato Franco. Secondo l'MI5, il criminale \u00e8 stato visto in compagnia del fisico nucleare Anton Murik, che si \u00e8 autoproclamato erede del titolo di \"Laird\" (proprietario) di Murcaldy.\nLa sezione \"Q\" per fortuna \u00e8 rimasta invariata, pur addolcendosi con la presenza di una nuova armiera decisamente graziosa, Ann Reilly, subito soprannominata da Bond, \"Q'ute\" (si potrebbe tradurre come \"Quantagrazia\"). Tra i due nasce immediatamente una relazione.\nBond incontra Murik alle corse di cavalli ad Ascot, accompagnato dalla sua assistente Mary-Jane Mashkin e dalla giovane sua pupilla Lavender Peacock. L'agente segreto fa buona impressione, in particolare alle due donne, ed ottiene un invito nel castello scozzese.\nGiunto nella dimora dei Murik, Bond scopre la presenza di Franco che sta tramando con il padrone di casa un'operazione contro gli Stati Uniti con tanto di richiesta di riscatto.\nDopo una serata in cui riceve la visita prima di Mary-Jane e, subito dopo, di Lavender, Bond \u00e8 invitato a partecipare ai giochi scozzesi che si tengono nei prati attorno al castello. In particolare si esibisce in una dura lotta con Caber, la guardia del corpo di Murik.\nDopo esser diventato il nuovo campione del \"Laird\" di Murcaldy, Bond \u00e8 intrattenuto da un discorso di Murik sulla pericolosit\u00e0 della produzione di energia nucleare e sui suoi studi sulla fusione per una centrale di nuova generazione. Scopre cos\u00ec il piano per cui Franco \u00e8 chiamato a prendere possesso di alcune centrali e generare una \"sindrome cinese\" che crei il panico sulla tecnologia nucleare. Murik cerca di assumere Bond con il compito di assassinare Franco dopo l'operazione.\nL'agente segreto finge di accettare ma poi cerca di scappare dal castello. La sua SAAB 900 Turbo \u00e8 per\u00f2 speronata dalla BMW di Mary-Jane dopo un lungo inseguimento. Tornato al castello, l'agente segreto deve subire un atroce tortura e quindi \u00e8 imbarcato su un volo per Perpignan. All'aeroporto sfrutta la presenza di un gruppo di militari per allontanarsi da Caber e Murik e scappare. Si trova nella citt\u00e0 catalana proprio durante i festeggiamenti di \"Vieux Saint Jean\". Trova Franco mentre sta cercando di assassinare Lavender. Riesce a farlo sbagliare e colpire a morte Mary-Jane, quindi lo uccide ma \u00e8 di nuovo intrappolato da Caber.\nMurik decide di vendicare la sua assistente, facendo morire l'agente segreto sotto atroci sofferenze in una centrale nucleare vicino ad Orl\u00e9ans, destinata ad essere manomessa. Una volta scoperto come interrompere l'operazione terroristica, che coinvolge contemporaneamente pi\u00f9 centrali nel mondo, Bond riesce a liberarsi e ad assassinare Caber e Murik.\nLavender eredita cos\u00ec il titolo ed il castello e diventa \"Lady\" Murik di Murcaldy, e pu\u00f2 festeggiare amorevolmente con James Bond."}
{"id": "2377020", "revid": "1442080", "url": "https://it.wikipedia.org/wiki?curid=2377020", "title": "Images and Words Demos 1989-1991", "text": "Images and Words Demos 1989-1991 \u00e8 un bootleg del gruppo musicale statunitense Dream Theater, pubblicato nel 2005 dalla YtseJam Records.\nDescrizione.\nSi tratta della terza uscita appartenente al catalogo \"Demo Series\", e raccoglie alcune registrazioni, effettuate tra il 1989 e il 1991, dei brani che avrebbero successivamente fatto parte di \"Images and Words\". Tra queste demo \u00e8 presente \"A Change of Seasons\", successivamente rivisitata e inserita nell'omonimo EP\nLe demo presenti nell'album sono racchiuse in due dischi: il primo contiene alcune demo registrate nel periodo 1989-1991, suddivise in demo strumentali di alcuni brani di \"Images and Words\" e demo tratte dalle audizioni del 1990 per la ricerca del sostituto di Charlie Dominici. Il secondo disco contiene invece le demo della pre-produzione di \"Images and Words\" nel 1991, con l'aggiunta di \"To Live Forever\"."}
{"id": "2377032", "revid": "709565", "url": "https://it.wikipedia.org/wiki?curid=2377032", "title": "Josef Krips", "text": "Biografia.\nKrips inizi\u00f2 lo studio della musica al conservatorio di Vienna con Eusebius Mandyczewski e Felix Weingartner. \nDal 1921 al 1924, fu assistente alla Wiener Volksoper, ripetitore e direttore del coro. \nAl Wiener Staatsoper debutta il 21 giugno 1924 dirigendo Bastien und Bastienne.\nSuccessivamente divenne regista a \u00dast\u00ed nad Labem e direttore a Dortmund e poi a Karlsruhe dal 1926 al 1933. \nNel 1933 ritorn\u00f2 allo Staatsoper come direttore residente della Wiener Volksoper e diresse Carmen con Richard Tauber, Rienzi, Der fliegende Holl\u00e4nder, Fidelio con Lotte Lehmann, Der Rosenkavalier, Parsifal, Un ballo in maschera, Macbeth, La Juive, Die Entf\u00fchrung aus dem Serail con Elisabeth Schumann, Lohengrin, \"Der Waffenschmied\" di Albert Lortzing, Gli ugonotti, Sigfrido, Arabella e Die Fledermaus, nel 1934 Rigoletto, I quatro rusteghi e Simon Boccanegra, nel 1935 La dama di picche, La sposa venduta con Jarmila Novotn\u00e1, L'Heure espagnole, La fiera di Soro\u010dincy, Aida con M\u00e1ria N\u00e9meth, Andrea Ch\u00e9nier, \"Die Dame im Traum\" di Franz Salmhofer e Le allegre comari di Windsor, nel 1936 \"Tiefland\" di Eugen d'Albert con Tauber, Pagliacci e \"Der Bettelstudent\" di Karl Mill\u00f6cker, nel 1937 \"Rossini in Neapel\" di Bernhard Paumgartner, \"Giuditta\" di Franz Leh\u00e1r con Tauber e la Novotn\u00e1 e Tosca e nel 1938 Cavalleria rusticana, Djamileh con Anton Dermota ed Iwan Sergejewitsch Tarassenko di Erwin Kerber.\nDivenne anche professore alla Universit\u00e4t f\u00fcr Musik und darstellende Kunst Wien nel 1935. \nDiresse regolarmente al Festival di Salisburgo dal 1935 al 1938.\nA Salisburgo nel 1935 dirige Der Rosenkavalier con la Lehmann e la Novotn\u00e1.\nNel 1938, l'annessione dell'Austria alla Germania nazista (o Anschluss), obblig\u00f2 Krips a lasciare il paese. (Krips era stato battezzato nella Chiesa cattolica, ma era stato escluso dalle attivit\u00e0 musicali a seguito del fatto che suo padre era nato ebreo). Krips and\u00f2 a Belgrado, dove lavor\u00f2 per un anno con la \"Belgrade Opera and Philharmonic\", finch\u00e9 la Iugoslavia fu anch'essa coinvolta nella seconda guerra mondiale. Per il resto della guerra lavor\u00f2 in una fabbrica di cibo.\nAl suo ritorno in Austria, alla fine della guerra nel 1945, Krips fu uno dei pochi direttori a lavorare visto che non era stato coinvolto con i nazisti. \nPer lo Staatsoper il 1\u00ba maggio 1945 dirige Le nozze di Figaro con Sena Jurinac, poi Madama Butterfly, Les contes d'Hoffmann con Dermota ed Erich Kunz e Cos\u00ec fan tutte e nel 1946 Tristan und Isolde con Max Lorenz.\nEgli fu cos\u00ec il primo direttore a guidare la Wiener Philharmoniker e il Festival di Salisburgo nell'immediato dopoguerra. \nNel 1946 e nel 1947 dirige il Concerto di Capodanno di Vienna.\nA Salisburgo nel 1946 dirige Don Giovanni con i Wiener Philharmoniker, Hans Hotter, Dermota e Hilde G\u00fcden, nel 1947 Cos\u00ec fan tutte e Le nozze di Figaro con Maria Cebotari e la Schwarzkopf, nel 1948 Die Entf\u00fchrung aus dem Serail, nel 1949 Orfeo ed Euridice con la Novotna, La clemenza di Tito ed un concerto e nel 1950 The Rape of Lucretia/Romeo e Giulietta, \"Das Buch mit sieben Siegeln\" di Franz Schmidt e \"Messe Nr. 3 in f-Moll\" di Anton Bruckner.\nAncora per lo Staatsoper nel 1947 dirige Il principe Igor' ed un concerto con musiche di Mozart e Johann Strauss II insieme a Clemens Krauss con Elisabeth Schwarzkopf, Tauber ed il soprano Hilde Konetzni in trasferta al Royal Opera House, Covent Garden di Londra, nel 1948 Die Zauberfl\u00f6te con Wilma Lipp, nel 1949 Palestrina con Julius Patzak e La clemenza di Tito e nel 1950 Martha.\nAl Wiener Staatsoper nel 1949 dirige Il ratto dal serraglio con la Lipp.\nDal 1950 al 1954 Krips fu direttore principale della London Symphony Orchestra. \nSuccessivamente diresse la Buffalo Philharmonic Orchestra (1954\u20131963) e la San Francisco Symphony Orchestra (dal 1963 al 1970).\nAll'Opera di Chicago nel 1959 dirige Cos\u00ec fan tutte con Christa Ludwig e la Schwarzkopf, nel 1960 Le nozze di Figaro con Rita Streich e nel 1964 Don Giovanni con Nicolai Ghiaurov ed Alfredo Kraus.\nAl Bayreuther Festspiele nel 1961 dirige Die Meistersinger von N\u00fcrnberg con Josef Greindl, Wolfgang Windgassen, Gerhard Stolze ed Elisabeth Gr\u00fcmmer.\nTornato a Vienna nel 1960 dirige Cos\u00ec fan tutte con Teresa Stich-Randall, nel 1963 Don Giovanni con Eberhard Waechter, Leontyne Price, Fritz Wunderlich, la G\u00fcden, Walter Berry, Graziella Sciutti e Rolando Panerai ed Otello con Giuseppe Taddei, Piero De Palma, Nicola Zaccaria e Gabriella Tucci, nel 1964 Die Meistersinger von N\u00fcrnberg, nel 1965 Faust con Cesare Siepi ed Andr\u00e9a Guiot, nel 1967 \"Dantons Tod\" di Gottfried von Einem con Lisa Della Casa, nel 1969 Dalibor con Leonie Rysanek, nel 1970 Die \u00e4gyptische Helena con Gwyneth Jones ed Edita Gruberov\u00e1 e nel 1971 La traviata con Ileana Cotruba\u0219, Nicolai Gedda e Cornell MacNeil arrivando a 809 recite viennesi fino al 1973.\nFece il suo debutto al Covent Garden nel 1963 con Don Giovanni con Tito Gobbi, Ilva Ligabue e Mirella Freni ed al Metropolitan Opera nel 1967 con Die Zauberfl\u00f6te con Lucia Popp, Jerome Hines e Hermann Prey, divenendo un frequente direttore ospite da l\u00ec in avanti. \nAl Metropolitan nel 1970 dirige Le nozze di Figaro con Teresa Stratas, Rosalind Elias e Paul Plishka e nel 1971 Don Giovanni con Edda Moser e Fernando Corena.\nAncora a Londra nel 1971 dirige Die Meistersinger von N\u00fcrnberg con Heather Harper e Der Rosenkavalier, nel 1973 Fidelio con Birgit Nilsson e Robert Lloyd e nel 1974 Le nozze di Figaro con Margaret Price.\nNel 1969 torna a Salisburgo per dirigere un concerto con tre sinfonie di Mozart.\nNel 1970, divenne direttore della Deutsche Oper Berlin.\nFra il 1970 ed il 1973, fu il direttore principale della Orchestra Sinfonica di Vienna.\nKrips mor\u00ec a Ginevra in Svizzera nel 1974 all'et\u00e0 di settantadue anni."}
{"id": "2377033", "revid": "729019", "url": "https://it.wikipedia.org/wiki?curid=2377033", "title": "Bambina dallo spazio", "text": "Bambina dallo spazio \u00e8 il primo singolo estratto dall'album Il re del niente del 2005. Con questo brano Gianluca Grignani ha vinto il Premio Lunezia per il valore musical-letterario."}
{"id": "2377036", "revid": "339392", "url": "https://it.wikipedia.org/wiki?curid=2377036", "title": "\u0393 Aquilae", "text": ""}
{"id": "2377046", "revid": "336009", "url": "https://it.wikipedia.org/wiki?curid=2377046", "title": "Toyota Yaris Verso", "text": ""}
{"id": "2377052", "revid": "1442080", "url": "https://it.wikipedia.org/wiki?curid=2377052", "title": "Francesco Netti", "text": "Biografia.\nNacque dal ricco proprietario terriero Nicola Netti (1798-1899) sposato con Giuseppina Maria Vitale (1806-1869), di Conversano. Una lapide su Palazzo Netti, in via Sant'Eligio a Santeramo in Colle, ricorda il luogo della nascita.\nNicola Netti e Giuseppina Maria Vitale di Conversano ebbero quattro maschi (Francesco Saverio, Luigi, Antonio e Raffaele) e cinque femmine (Mariannina, Lucrezia, Maria, Lucia e Rosa).\nI dipinti di Francesco Netti, con persone di famiglia, sono\u02d0 \"La crisi\" 1887, \"La sorella Mariannina al pianoforte\", \"Ritratto del fratello Antonio\" e \"Ritratto della nipote Giuseppina Netti\".\nGiovinezza a Napoli.\nFrancesco trascorre quasi cinquant'anni della sua vita lontano dalla famiglia e dal paese di origine. Nel 1843, a Napoli, studia nel collegio \"San Carlo alle Mortelle\" dei padri scolopi e a Napoli si laurea in giurisprudenza. Ha lezioni private di pittura da Domenico Morelli e nel 1855 entra nell'Accademia di belle arti di Napoli; prosegue quindi a Roma gli studi di pittura (1856-1859) e compie viaggi d'istruzione a Firenze, a Torino, a Venezia, a Padova, a Ferrara, a Bologna e a Ravenna.\nStringe amicizia con artisti, tra cui Achille Carrillo, Giuseppe Bonolis, Tommaso De Vivo, Michele De Napoli, Adriano Cecioni, Marco De Gregorio, Giuseppe De Nittis, Federico Rossano, Camillo Miola.\nDurante la lunga permanenza a Napoli si affianca al movimento artistico della Scuola di Res\u00ecna, fondato nel 1863 da Marco De Gregorio (1829-1876) e che ha avuto come affiliati, tra altri, il toscano Adriano Cecioni, il barlettano Giuseppe De Nittis, il napoletano Federico Rossano, Enrico Gaeta e il siciliano Antonino Leto.\nQuesto gruppo di pittori, attivo a Napoli dal 1863 al 1867 - e in modo pi\u00f9 discontinuo fino al 1875 - si opponeva all'accademismo, di cui Domenico Morelli era un rappresentante, ed era orientato a valorizzare lo studio dal vero, la rappresentazione precisa e luminosa del paesaggio urbano e rurale, l'osservazione attenta della natura, l'attenzione al paesaggio e agli effetti di luce\u02d0 tutti aspetti che Netti far\u00e0 propri.\nSoggiorno in Francia.\nIn Francia - dal 1866 al 1871 - visita Parigi, Fontainebleau e Grez (Oise). Incontra e stringe amicizia con Giuseppe Palizzi e con gli aderenti alla Scuola di Barbizon, che si cimenta nella pittura dal vero e anche en plein air (all'aperto).\nLa Scuola di Barbizon - che prende il nome di una localit\u00e0 francese - tra il 1830 e il 1870 ha raccolto esponenti del realismo, tra cui Jean-Fran\u00e7ois Millet, John Constable, Th\u00e9odore Rousseau, Jean-Baptiste Camille Corot. Vi aderisce anche Giuseppe De Nittis.\nAppartiene al periodo francese il quadro di Netti del 1870 \"Festa a Grez\", oggi alla Pinacoteca metropolitana di Bari: al centro della scena giovani bendati cercano di tagliare il collo a un'oca, appesa ad una fune, mentre all'ombra delle case donne e bambini assistono divertiti. Sono coeve le sue opere \"Barricate in una strada\", \"Orgia e lavoro\", \"Dopo il veglione\".\nRitorno a Napoli.\nNel 1871 Netti ritorna a Napoli, dove frequenta il gruppo della Scuola di Res\u00ecna. Si ispira anche agli scavi archeologici, a Pompei ed a Ercolano, e dal 1875 al 1877 dipinge quadri in stile pompeiano, tra cui\u02d0 \"Coro antico che esce dal tempio\", \"Festa greca\", \"Coro greco\", \"Danzatrici\", \"Citarista\" e \"Lotta di gladiatori\".\nViaggio in Oriente.\nUn viaggio-crociera nell'Oriente (a luglio 1884), offertogli dall'amico e mecenate Giuseppe Caravita principe di Sirignano, allarga gli orizzonti artistici di Francesco Netti: il fascino del mondo orientale, per gli ambienti naturali, architettonici, paesaggistici e umani, gli offre spunti per passare ad una nuova, intensa e inedita produzione.\nDall'esperienza del viaggio e dai cimeli portati dall'Oriente - tappeti, piante, abiti, schizzi e foto e oggetti decorativi - nascono opere come: \"Veliero\", \"Sul Bosforo\", \"Siesta\", \"Ragazza assopita\", \"Ricamatrici levantine\" e \"Donna turca\".\nUn gruppo di opere di Netti sono state donate dalla famiglia Accolti Gil Vitale al comune di Conversano e collocate nel Museo del palazzo Comunale: \"Ricamatrici levantine\", \"Nudo di donna\", \"Nudo di donna di spalle\", \"Ritratto muliebre\", \"Prigioniera\", \"Sul sagrato della chiesa\", \"Angolo di Santeramo\", \"Il traino Madonna con angeli\" e l'arazzo \u201cMadonna con santi\u201d\nTestimone dell'Ottocento.\nHanno ispirato la vena artistica di Netti avvenimenti di cronaca, vicende di natura storica, aspetti di vita contemporanea e momenti di vita quotidiana: \"Un episodio del 15 maggio 1848\", \"Processione di penitenza\", \"Donna malata\", \"Sartina\", \"Donna che legge\", \"Lettura\", \"Nuda sul letto\", \"Gli amanti asfissiati\", \"In corte d'assise\" (Pinacoteca provinciale di Bari) e \"Convalescenza\".\nA Santeramo.\nUn altro filone della produzione artistica di Francesco Netti \u00e8 legato al paese natale Santeramo.\nIn et\u00e0 avanzata decide di curare, con l'aria salubre di Santeramo, la sua salute malferma. Osserva attentamente la dura vita dei contadini e si sofferma sul paesaggio brullo della campagna. Negli ultimi anni si avvia verso le nuove tecniche pittoriche impressionistiche.\nOpere realizzate a Santeramo e su Santeramo: \"Un angolo del mio studio\", \"Soldatini\", \"Vecchie case a Santeramo\", \"Angolo di Santeramo\", \"Sul sagrato della chiesa\", \"Coro della chiesa matrice\", \"Pozzo in un cortile\", \"Contadino che carica un traino\", \"Masseria\", \"Sulla via di Santeramo\", \"Traino\", \"Una famiglia sull'asino\", \"Donna con bambino a cavallo\", \"Abbeveratoio\", \"Sant'Effremo\" (1892) Il \"Ciclo dei mietitori\", (1890-1894) comprende:\" Riposo in mietitura\", \"Pasto dei mietitori\" e \"La messe\". Allo stesso periodo risalgono anche i pochi documenti che dimostrano l'interesse del Netti anche per la fotografia. Sono immagini quasi tutte connesse al ciclo dei Mietitori od a paesaggi della Murgia.\nAlla Galleria dell'Accademia di Belle Arti sono presenti due opere di Netti\u02d0 \"Coro antico\", 1879, olio su tela, 207x112 cm e \"Mietitori\", 1881, olio su tela, 283x185 cm.\nSuoi eredi d'arte e discepoli sono stati Bartolomeo Paradiso (1878-1971) ed Hero Paradiso (1912-1994). Francesco Netti \u00e8 sepolto nel cimitero di Santeramo.\nSuoi scritti.\nLe recensioni e gli interventi di critica d'arte, scritti dal 1865 al 1889 e pubblicati in varie riviste, dopo la sua morte sono stati raccolti:"}
{"id": "2377053", "revid": "438678", "url": "https://it.wikipedia.org/wiki?curid=2377053", "title": "Un'orchidea rosso sangue", "text": "Un'orchidea rosso sangue \u00e8 un film del 1975 diretto da Patrice Ch\u00e9reau, all'esordio nella regia cinematografica, tratto dal romanzo \"La carne dell'orchidea\" (\"The flesh of the orchid\") (1948) di James Hadley Chase.\nCritica.\nPer il \"Dizionario Mereghetti\" un \u00abnoir confuso e dispersivo, che si risolve in una galleria di splendide attrici sfatte\u00bb.\nPer il \"Dizionario Morandini\" \u00abun thriller poliziesco di normale esecuzione con lentezze eccessive, impianto teatrale, ambizioni espressioniste in bilico sul barocchismo.\u00bb"}
{"id": "2377062", "revid": "682087", "url": "https://it.wikipedia.org/wiki?curid=2377062", "title": "Sfinterotomia interna laterale", "text": " \nLa sfinterotomia interna laterale \u00e8 una tecnica chirurgica che riguarda il canale anale.\nIndicazioni.\nIndicata in caso di presenza di fessure anali.\nProdedura.\nL'intervento dura dai 20 ai 30 minuti, in quasi tutti i casi il paziente pu\u00f2 lasciare l'ospedale entro il giorno successivo all'intervento (a volte anche nello stesso giorno).\nEffetti collaterali.\nSi mostra incontinenza anale."}
{"id": "2377063", "revid": "767487", "url": "https://it.wikipedia.org/wiki?curid=2377063", "title": "Santos (disc jockey)", "text": "Biografia.\nLe origini.\nAppassionato di musica sin da bambino, scopre gi\u00e0 nel 1976 il suo primo amore, Giorgio Moroder, produttore tra l'altro di Donna Summer.\nLa sua cultura musicale si rif\u00e0 a generi sempre pi\u00f9 elettronici; nella sua casa compaiono i lavori di Jean-Michel Jarre, Brian Eno, Kraftwerk, Gino Soccio, Cerrone.\nNegli anni '80 inizia a fare il deejay con le musiche di Gran MasterFlash &amp; the Furios Five, Arthur Baker, Paul Hardcastle, Run Dmc.\nLa svolta per Santos arriva con il nuovo genere musicale proveniente da Chicago che si chiama \"Musica house\" ma soprattutto dall'Inghilterra, grazie ad un gruppo che segna profondamente il gusto di Santos, gli S'Express.\nL'esordio.\nInizia la sua carriera nel 1992, producendo il suo primo lavoro nel 1994 lavorando nella sua stanza da letto trasformata in studio di registrazione.\nNel '95 approda alla Mantra Vibes con il pezzo \"The piano\".\nNel 1998 crea il progetto 'Santos &amp; Sabino' nel corso del quale emerge il pezzo di disco-house \" Lararari (canzone felice)\".\nIl successo.\nSantos raggiunge la ribalta nel 2001 grazie al singolo \"Camels\" che entra nella top ten della Official Singles Chart e che lo fa conoscere ed apprezzare dai migliori produttori e dj del mondo.\nFatboy Slim diventa uno dei suoi estimatori e lo chiama a remixare il singolo \"Drop The Hate\" ed inserisce nella raccolta \u201cLive from Brighton Beach\u201d due pezzi dell'artista ciociaro: \"3, 2, 1, Fire\" e \"Pray\".\nNel corso degli anni Santos raggiunge una sempre maggiore fama internazionale nel mondo della musica elettronica e della breakbeat con tourn\u00e9e in tutto il mondo, da Ibiza al Giappone, da Londra all'Australia, diventando il primo ed unico Dj italiano ad essere invitato al Fuji Rock Festival (Giappone) e alla Spinnaker Tower di Portsmouth ospite insieme ai Plump Dj's dello show di Annie Nighntgale in diretta su BBC Radio1.\nOltre a Fatboy Slim, Santos ha collaborato con numerosi artisti internazionali, tra i quali, Armand Van Helden, Pete Tong, Manuel G\u00f6ttsching, Judge Jules, Basement Jaxx e Ashley Beedle."}
{"id": "2377064", "revid": "436907", "url": "https://it.wikipedia.org/wiki?curid=2377064", "title": "Awake Demos 1994", "text": "Awake Demos 1994 \u00e8 un bootleg del gruppo musicale statunitense Dream Theater, pubblicato nel 2006 dalla YtseJam Records.\nDescrizione.\nSi tratta della quarta uscita appartenente al catalogo \"Demo Series\", e raccoglie alcune registrazioni, effettuate nel 1994, dei brani che avrebbero successivamente fatto parte di \"Awake\"."}
{"id": "2377066", "revid": "767487", "url": "https://it.wikipedia.org/wiki?curid=2377066", "title": "Anthony Maestranzi", "text": "Biografia.\nLa sua famiglia \u00e8 originaria di Giustino, da dove il nonno emigr\u00f2 verso Chicago.\nCarriera.\nDopo aver terminato il periodo universitario, nel 2006 approda nella Legadue italiana con la chiamata della Viola Reggio Calabria, societ\u00e0 che scompare a fine anno nonostante la salvezza ottenuta sul campo. Si trasferisce quindi all'Aurora Jesi, disputando due stagioni sempre in Legadue: al suo secondo anno con la formazione marchigiana mette a referto quasi 15 punti e oltre 3 assist a partita, tirando col 95,5% dalla lunetta.\nNell'estate del 2009 compie il salto verso la Serie A, categoria in cui esordisce con la canotta della Sutor Montegranaro. Chiude la stagione 2009-10 totalizzando 31 presenze con 10,4 punti di media e tirando con il 45,6% dalla linea dei tre punti. Rimane a Montegranaro anche l'anno seguente.\nDurante l'estate 2011 partecipa con la nazionale italiana di pallacanestro a Eurobasket 2011 in Lituania. Il 13 settembre viene girato in prestito alla Virtus Roma.\nL'11 ottobre rescinde il contratto che lo legava alla Mens Sana, restando free agent per tutta la stagione 2012-13. Dopo mesi interi senza trovare squadra, Maestranzi decide di lasciare la pallacanestro professionistica, cambiando mestiere; oggi lavora infatti nell'azienda della sua famiglia, che si occupa della vendita di coltelli.\nNazionale Italiana.\nNel giugno del 2010 il coach della Nazionale italiana, Simone Pianigiani, lo convoca per la prima volta in vista delle qualificazioni ai Campionati Europei del 2011, mentre ad agosto 2011 ha partecipato alla fase finale dei Campionati Europei che si disputano in Lituania, con il compito di playmaker di riserva per la nazionale alla conquista del lasciapassare per le Olimpiadi di Londra. La spedizione in Lituania \u00e8 fallimentare, e Maestranzi gioca minuti considerevoli solo la prima partita, contro la Serbia.\nStatistiche.\nStatistiche nel Campionato Italiano.\n\"Dati aggiornati al 6 agosto 2012\""}
{"id": "2377067", "revid": "767487", "url": "https://it.wikipedia.org/wiki?curid=2377067", "title": "Una gita in campagna", "text": "Una gita in campagna (\"Partie de campagne\") \u00e8 un film del 1936 diretto da Jean Renoir.\nTrama.\nLa comitiva fa sosta in un'osteria sul fiume, il \"Restaurant Poulain\", che promette fritture e piatti di pesce al modico prezzo di due franchi e mezzo.\nLa moglie e la figlia inebriate dal piacere della campagna, dalla gioia di dondolarsi sull'altalena, dalla libert\u00e0 di pranzare all'aperto sull'erba, sono corteggiate da due giovani canottieri, Henri e Rodolphe.\nDopo il picnic, mentre Monsieur Dufour e il commesso Anatole vanno a pescare con le lenze prestate dai due giovanotti, le donne sono invitate ad una gita in barca sul fiume. La madre sale con l'intraprendente biondo Rodolphe, la figlia accetta la compagnia del riservato e bruno Henri. Nell'isoletta magica dove egli la conduce, al canto dell'usignolo, cede al suo abbraccio. La pioggia interrompe l'idillio.\nPassa qualche anno. Anatole ha sposato Henriette.\nUna domenica, Henri torna con la sua barca all'isola magica. Inaspettatamente incontra Henriette. Nessuno dei due ha scordato quel lontano pomeriggio. Entrambi confessano di ritornare in quel luogo a ricordare. Henriette a stento trattiene le lacrime, ma la voce impaziente di Anatole la richiama alla realt\u00e0.\nProduzione.\nNel 1933, Pierre Braunberger \u00e8 a Billancourt sul set d\u2019\"Adema\u00ef Aviateur\" di Jean Tarride. Qui conosce l'attrice Sylvia Bataille e ne \u00e8 affascinato. La prende sotto la sua protezione con l'intento di farne una stella del cinema. La fa recitare in alcuni film di sua produzione prima che Renoir la diriga nel film \"Le Crime de Monsieur Lange\". Nel 1936 le offre l'occasione di interpretare il ruolo di protagonista in un film in costume e convince Renoir a realizzare \"Partie de campagne\".\nSoggetto.\nIl film \u00e8 tratto dal racconto \"Una scampagnata\" (\"Une partie de campagne\") di Guy de Maupassant.\nProgetto.\nBraunberger assicura la produzione del film tramite la Soci\u00e9t\u00e9 du Cin\u00e9ma du Panth\u00e9on, creata nel 1934. Il 15 maggio 1936, firma un contratto, per ottenere i diritti cinematografici del racconto omonimo, con Simone De Maupassant, rappresentata dall'editore Albin Michel. Il produttore ottiene, per 5 000 franchi e per sei anni, \"...il diritto esclusivo di adattare e di pubblicare in Francia e all'estero la versione francese di un film sonoro e parlato\".\nUna clausola stabilisce che il film non debba superare la lunghezza di 1 000 metri (cio\u00e8 32 minuti). Il contratto corrisponde al progetto di Renoir: realizzare un cortometraggio corrispondente alla brevit\u00e0 della novella.\nRiprese.\nNei fatti, tempi e sforzo produttivo si gonfiarono, sino a richiedere tre settimane per le sole riprese esterne. La lavorazione del film si realizza nei mesi di luglio e di agosto 1936.\nLuoghi delle riprese: le sponde del fiume Loing nei pressi di Marlotte, di Montigny-sur-Loing e di Pont des Sorques; Malesherbes sulle rive del fiume Essonne.\nRacconta Renoir:\nGli attori.\nRenoir fa interpretare i personaggi da attori non ancora troppo famosi, il cui talento sar\u00e0 valorizzato dalla sua regia.:\nCome sua abitudine, Renoir sul set stabilisce un clima familiare, recita lui stesso e fa recitare amici e parenti:\nLa troupe.\nRenoir si circonda di giovani assistenti dal promettente futuro: Henri Cartier-Bresson, Jacques Becker, Yves All\u00e9gret, Claude Heymann, Luchino Visconti, (pare con il compito di curare i costumi); suo nipote Claude Renoir \u00e8 per la prima volta nel ruolo di capo-operatore.\nUna difficile lavorazione.\nIl protrarsi delle riprese a causa delle difficili condizioni climatiche, l'esaurirsi dei finanziamenti e le tensioni all'interno della troupe, in particolare tra Sylvia Bataille e Renoir, indussero quest'ultimo ad abbandonare la lavorazione prima della fine, per dedicarsi a \"Verso la vita\".\nRielaborazione.\nIl film fu presentato al pubblico solo dieci anni dopo.\nNel 1946, il produttore Pierre Braunberger cui era rimasta la propriet\u00e0 del materiale girato, ne affid\u00f2 il montaggio a Marguerite Houll\u00e9, compagna di vita del regista negli anni trenta. Dagli Stati Uniti, dove risiedeva dal 1940, il regista autorizz\u00f2 l'operazione, probabilmente senza aver visto il film.\nQuando il film usc\u00ec, una didascalia introduttiva spiegava:\nMusica.\nLe musiche furono affidate a Joseph Kosma che gi\u00e0 aveva collaborato con Renoir in film importanti come \"La Marsigliese\", \"La grande illusione\", \"L'angelo del male\".\nMolto struggente la melodia mormorata a bocca chiusa dalla cantante Germaine Mont\u00e9ro.\nDocumentario sulle riprese del film.\nNel 1994 usc\u00ec un documentario di 88 minuti, di Alain Fleischer, \"Tournage \u00e0 la campagne\" che, utilizzando le quattro ore di materiale girato, non impiegato nel film, oltre a costituire un importante contributo alla conoscenza dei metodi registici di Renoir, illustra l'entit\u00e0 dell'impegno immesso dal regista nella lavorazione (con scene ripetute anche cinque, sei volte).\nPrima.\nLa prima copia del film \u00e8 pronta l'11 aprile 1946. L'8 maggio il film ottiene l'autorizzazione per uscire nelle sale. Nella primavera e nell'estate avr\u00e0 delle presentazioni ufficiose.\nSar\u00e0 proiettato, nella categoria cortometraggi, il 21 settembre, al Primo Festival di Cannes.\nEsce a Parigi, nelle sale cinematografiche, mercoled\u00ec 18 dicembre, al cinema C\u00e9sar, Champs-\u00c9lys\u00e9es.\nLa proiezione, a causa della durata inusuale del film, propone tre cortometraggi: \"Partie de campagne\", l\u2019\"Homme\" di Gilles Margaritis, un altro film prodotto da La Soci\u00e9t\u00e9 du Panth\u00e9on, e \"Naissance du cin\u00e9ma\" di Roger Leenhardt, prodotto da Les films du Compas.\nDistribuzione in Italia.\nIn Italia il film usc\u00ec solo nel 1962, all'interno della raccolta \"Il fiore e la violenza\", operazione editoriale che riuniva \"La scampagnata\", il primo episodio, quello \"inglese\" de \"I vinti\" di Michelangelo Antonioni e un documentario di Fran\u00e7ois Reichenbach sulla vita in caserma dei marine.\nCritica.\nA dispetto delle traversie incontrate \"La scampagnata\" ha ricevuto molti apprezzamenti:\nIl sentimento.\nAndr\u00e9 Bazin scrive:\nLa natura e le emozioni.\nJacques Doniol-Valcroze commenta in questo modo:\nGiorgio De Vincenti:\nRealismo poetico e Impressionismo.\nSi \u00e8 visto in questo film una delle pi\u00f9 convincenti espressioni del \"realismo poetico\" di Jean Renoir, del connubio tra il naturalismo e la lezione impressionista appresa dal padre.\nGeorges Sadoul ha scritto:\n\"... il film si riattacca nelle immagini a August Renoir, ma anche a Manet, Monet, Degas e, per la sceneggiatura, tanto a Zola, quanto a Maupassant.\nRenoir e la pittura paterna.\nParecchie inquadrature del film rinviano a celebri quadri paterni come dimostra il confronto fra inquadrature del film e riproduzioni dei quadri di Pierre Auguste Renoir:\nMa troviamo nel film ispirazione anche da:\nSequenze celebri.\nEsemplare la sequenza del temporale estivo e la lunga carrellata sul fiume sferzato dalla pioggia che, nel sottolineare l'esplodere della passione, dell'elemento naturale, tra Henriette e Henry, traghettano il film verso il successivo incontro dei due che avverr\u00e0 all'insegna della rassegnata accettazione del corso che le convenienze sociali hanno imposto alle loro esistenze."}
{"id": "2377071", "revid": "1805885", "url": "https://it.wikipedia.org/wiki?curid=2377071", "title": "Barry Long", "text": "Biografia.\nNato e cresciuto in Australia. Con una minima educazione convenzionale, Barry Long inizi\u00f2 la sua carriera come giornalista. Divenne editore del Sydney Sunday newspaper, \"The Truth\" (il giornale della domenica di Sydney, \"La Verit\u00e0\"), pi\u00f9 tardi chiamato \"Sunday Mirror (lo Specchio della Domenica)\". Lavor\u00f2 poi come corrispondente stampa del Parlamento di New South Wales. Intorno ai trent'anni divenne disilluso dalla vita materiale e nel 1964 abbandon\u00f2 la carriera, la moglie e la famiglia e and\u00f2 a meditare in India. Qui egli speriment\u00f2 una crisi spirituale che culmin\u00f2 in una morte mistica, la sua \"Realizzazione di Immortalit\u00e0\".\nDopo aver lasciato l'India and\u00f2 a Londra dove inizi\u00f2 a lavorare come redattore aggiunto in Fleet Street. In Inghilterra incontr\u00f2 la sua seconda moglie, Julia, che lui chiam\u00f2 bhagavati o donna divina e sua ispiratrice. Nel 1968 attravers\u00f2 una seconda intensa crisi spirituale che lo port\u00f2 all'apice di una \"Realizzazione Trascendentale\". Da qui ebbe origine la sua conoscenza della realt\u00e0 universale.\nLa relazione con Julia dur\u00f2 13 anni, Barry si prese cura di lei fino alla morte causata dal cancro. Durante questo periodo insegnava meditazione a Londra e presto fu in grado di poter sostenere se stesso offrendo seminari. Nel 1986 ritorn\u00f2 alla nativa Australia con la sua terza moglie e il giovane figlio di lei, vivendo sul Monte Tamborine in Queensland. Dopo la loro separazione e divorzio, si trasfer\u00ec nel nord del New South Wales e qui ebbe due lunghe relazioni con le donne che lo aiutarono a portare il suo insegnamento intorno al mondo.\nIn Australia insegn\u00f2 a Sydney sulla Gold Coast di Queensland e per dieci anni fece regolarmente ritorno in Inghilterra. All'inizio degli anni novanta viaggi\u00f2 estesamente per presentare i suoi seminari: La Verit\u00e0 della Vita e dell'Amore e Un Corso in Essere. Fece tours nel Nord America insegnando a Boston, Boulder, Chicago, Cleveland, Los Angeles, New York, Santa Fe, San Francisco, Toronto e Vancouver. Tenne ritiri residenziali nel Regno Unito (Leicester e Bristol) e spesso nei Paesi Bassi (Zeist ed Eindhoven). Attirava un vasto pubblico per i seminari tenuti a London, Amsterdam, The Hague, Frankfurt, Hamburg, Helsinki e insegn\u00f2 a gruppi in Irlanda, Belgio, Svezia, Danimarca, Svizzera, Nuova Zelanda, Jamaica e Russia.\nDal 1994 fu organizzato in Australia un incontro residenziale annuale, a cui partecipavano molti del suo pubblico mondiale. La maggior parte di queste Master Sessions (Sessioni del Maestro) erano tenute per due o pi\u00f9 settimane a Cabarita Beach vicino Byron Bay. L'ultima fu fatta nell'ottobre 2002 alla Bond University sulla Gold Coast.\nBarry Long non cerc\u00f2 un pubblico numeroso. Diceva di parlare solo all'individuo, anche se ai suoi seminari erano presenti centinaia di partecipanti. Egli non parlava ai media, era contrario alla formazione di gruppi che si univano utilizzando il suo nome e permise di creare una piccola fondazione per organizzare il suo lavoro.\nEgli sosteneva di essere un insegnante originale fuori da qualsiasi tradizione spirituale costituita. Egli stesso non ebbe alcun maestro spirituale ma riconobbe la sua gratitudine in particolare verso J.Krishnamurti. Durante la sua ricerca spirituale fu ispirato dagli scritti di altri insegnanti quali Gurdjieff, Meher Baba e Shri Aurobindo.\nOratore e autore di innato talento scrisse quello che lui stesso definiva \u201clibri energetici\u201d rivolti alla conoscenza del s\u00e9 e la vita spirituale. Comunic\u00f2 la stessa energia di verit\u00e0 in una serie di audio-libri sulla meditazione, consapevolezza, morte, amore e karma. Il suo lavoro \u00e8 stato pubblicato in pi\u00f9 di una dozzina di lingue. Le registrazioni di molti dei suoi discorsi e seminari sono disponibili su CD, DVD, cassette e video.\nI lavori pi\u00f9 popolari includono \"Meditazione Corso di Base\u2019\" (pubblicato in italiano sotto il titolo \"Dominare la Mente\") e \"Start Meditating Now (Comincia a Meditare Adesso)\".\nLa base metafisica del suo insegnamento \u00e8 \"The Origins of Man and the Universe (L'Origine dell'Uomo e dell'Universo)\". L'intuito delle sue realizzazioni iniziali \u00e8 nel libro \"Knowing Yourself (Conosci Te Stesso)\". Molto di ci\u00f2 che ha dovuto dire sulla conoscenza del s\u00e9 e la via spirituale \u00e8 raccolto in un libro di brevi dichiarazioni: \"The Way In (La Strada Dentro)\".\nBarry Long divenne famoso a livello mondiale per i suoi insegnamenti sull'amore e il sesso, in particolar modo dopo che le sue cassette \"Fare l'Amore\" erano circolate nella comunit\u00e0 dei sannyasins di Osho. Il testo riveduto di queste cassette \u00e8 nel libro \"Fare l'Amore: Amore Sessuale La Via Divina\", che contiene l'essenza del suo \"tantra originario\".\nAlcune affermazioni di Barry Long erano profetiche. Egli previde il sorgere del \"terrorismo paranazionale\" circa venti anni prima dell'attacco al World Trade Centre.Egli scrisse circa le cause del terrorismo di nuovo nel libro \"A Prayer for Life (Una Preghiera per la Vita)\".\nTutti i suoi insegnamenti hanno lo scopo di liberarci dall'infelicit\u00e0 abituale. Questo \u00e8 il tema del suo lavoro iniziale \"Only Fear Dies (Solo la Paura Muore)\". Alcuni osservatori hanno notato similarit\u00e0 con il lavoro di Eckhart Tolle, che partecipava regolarmente agli incontri con Barry Long a Londra quando il libro venne pubblicato per la prima volta - come \"Ridding Yourself of Unhappiness' 1985 (Libera te Stesso dall'infelicit\u00e0)\".\nBarry Long \u00e8 morto all'et\u00e0 di 77 anni di cancro alla prostata. I suoi libri continuano ad essere pubblicati e l'archivio delle registrazioni audio-visive dei suoi discorsi \u00e8 curato dalla Barry Long Foundation International, che pubblica e promuove i suoi insegnamenti dalla sede centrale in New South Wales."}
{"id": "2377073", "revid": "110157", "url": "https://it.wikipedia.org/wiki?curid=2377073", "title": "Gab\u010d\u00edkovo", "text": "Gab\u010d\u00edkovo (in ungherese \"B\u0151s\") \u00e8 un comune della Slovacchia facente parte del distretto di Dunajsk\u00e1 Streda, nella regione di Trnava.\nNelle vicinanze vi sono le dighe di Gab\u010d\u00edkovo-Nagymaros, che prendono il nome dal comune e dalla citt\u00e0 ungherese di Nagymaros, al centro di una lunga disputa internazionale tra Ungheria e Slovacchia."}
{"id": "2377074", "revid": "125989006", "url": "https://it.wikipedia.org/wiki?curid=2377074", "title": "Giuseppe Gioeni", "text": "Vita.\nGiuseppe Gioeni dei duchi d\u2019Angi\u00f2 nacque nel proprio palazzo in Catania da Francesco Agatino Gioeni e Agata Buglio Asmundo dei duchi di Casalmonaco, il\u00a012 maggio 1747 ed ivi mor\u00ec il 6 dicembre 1822. Primogenito di tre fratelli (la sorella Concetta divenne monaca benedettina ed il fratello Girolamo abbracci\u00f2 la carriera ecclesiastica nel 1769), ebbe come primi precettori il sacerdote Alessandro Bandiera, per le lettere, e il professor Lionardo Gambino, per le matematiche. Morta prematuramente la madre nel 1750, il padre Francesco \u2013 che fu, tra l\u2019altro, segretario dell\u2019Accademia dei Gioviali e governatore della Compagnia dei Bianchi \u2013 spos\u00f2 in seconde nozze, nel 1752, Carmela Tedeschi Arezzo di Modica con cui ebbe altri undici figli. Giuseppe spos\u00f2, invece, Gaetana Rizzari Patern\u00f2 Castello dei duchi di Tremestieri, presumibilmente intorno agli anni 1772-73, con la quale gener\u00f2 sette figli, sei femmine (Isabella Maria, Maria Agata, Nellina, Benedetta, Carmela, e Concetta) ed un solo maschio, Pasquale (1782-1834). Nel 1799, in Palermo, spos\u00f2 in seconde nozze la marchesa Marianna Celestri Oneto di Santa Croce.\nInizi\u00f2 ad interessarsi di vulcanologia dopo la lettura degli studi condotti sui Campi Flegrei da Sir William Hamilton, ambasciatore inglese presso i Regni di Napoli e Sicilia. Nel contempo, ormai trentenne, inizia a costituire un museo mineralogico e naturalistico al primo piano del suo palazzo, ad imitazione di quello esistente nel palazzo del principe di Biscari, Ignazio Patern\u00f2 Castello.\nNel 1779, fece dono alla Deputazione degli Studii di una collezione di conchiglie, fossili, gessi, cristalli, di pregio secondario, contenuta in quattro casse vetrate \"per facilitare il cominciamento di un Gabinetto di Storia naturale nell'Universit\u00e0\". Nel 1780, Gioeni si laure\u00f2 in filosofia e, dal vicer\u00e9 principe Colonna di Sonnino, fu nominato professore della neonata cattedra di Storia naturale e Botanica.\nIl Gioeni, comunque, compieva frequenti viaggi all'estero, soprattutto a Napoli, dove nel 1788 fu nominato maggiordomo e gentiluomo di camera del Re nonch\u00e9 precettore del principe Gennaro Carlo di Borbone (1780-1789); in questi periodi egli era sostituito nell'insegnamento della Storia naturale a Catania dal suo fratellastro ventenne Ferdinando, frate benedettino, ed ancora dall'alto fratellastro abate Salvatore. Fin dal 1783, per meglio provvedere al compimento del suo museo privato, Gioeni aveva richiesto al governo borbonico un sovvenzionamento che il Re aveva accordato in parola, con l'impegno di acquistare successivamente il museo per collocarlo a Napoli o a Palermo, informandone il vicer\u00e9, principe d'Aquino di Caramanico, ed avallando un'anticipazione delle spese su fondi pubblici pari a 8.000 onze. Gioeni fu, infatti, eletto tesoriere a vita (\"cavaliere della chiave d'oro\") del Senato di Catania nel 1790, con la possibilit\u00e0 di disporre di somme in anticipazione per l'ampliamento del museo e per la pubblicazione di una storia mineralogica dell'Etna, in tre volumi in folio, ricca di immagini, dedicata a Ferdinando III. L'opera non verr\u00e0 mai realizzata e il manoscritto disperso; in compenso il cavaliere, ormai vulcanologo, port\u00f2 invece a compimento la sua opera pi\u00f9 famosa, \"Saggio di Litologia vesuviana\" (Napoli 1790), dedicata alla regina Maria Carolina, venne tradotta successivamente in inglese, francese e tedesco. Grazie alla risonanza internazionale del suo lavoro fu nominato membro delle Accademie scientifiche di Berlino, Torino e Gottinga.\nDopo i disordini napoleonici, e il ritorno dei reali a Napoli, nel 1803 Luigi de' Medici di Ottajano fu nominato Presidente del Consiglio delle finanze reali, mentre cadeva in disgrazia il suo antagonista ministro Acton, protettore di Gioeni. Ferdinando III a questo punto rifiut\u00f2 di acquistare la raccolta di Gioeni; a quest'ultimo dal Medici e dal Tribunale del Real Patrimonio fu contestata ed addebitata una somma pari a 12.000 onze. Il 28 marzo 1801 era stato istituito, infatti, a Napoli un Real Museo mineralogico, dipendente dal Consiglio delle finanze, dove erano confluiti reperti raccolti in campagne mineralogiche in tutta Europa ed in Islanda da Matteo Tondi e Carmine Antonio Lippi. Il sovrano concesse a Gioeni di poter vendere entro sei mesi la collezione per ripagare il debito contratto; quest'ultimo comincio quindi a viaggiare per risolvere il problema che si era venuto a creare, recandosi prima a Roma dove, come suddito borbonico, dovette sfuggire ai Francesi, poi a Firenze, a Trieste, persino in Germania. Si spost\u00f2 quindi nell'isola di Malta, da poco in mano agli Inglesi, chiedendo aiuto ai Cavalieri gerosolimitani e contravvenendo cos\u00ec agli ordini di Re Ferdinando che fu costretto a esiliarlo. Dichiarato decaduto dall'insegnamento da parte della Deputazione degli Studi di Catania perch\u00e9 assentatosi senza sovrano permesso, le lezioni di Storia naturale furono tenute dal novembre successivo, e per nove anni consecutivi, dall'interino Girolamo Recupero Zappal\u00e0. Ritornato in patria nel 1811, Gioeni fu per\u00f2 arrestato appena giunto a Messina e rinchiuso per tre anni nel carcere della citt\u00e0 di Termini finch\u00e9, nel 1814, venne giudicato innocente e pot\u00e9 far ritorno a Catania.\nRientrato nella citt\u00e0 natale, tent\u00f2 di riprendere possesso della Cattedra, senza successo. Nel 1820 Giuseppe Gioeni d'Angi\u00f2, colpito da un aneurisma aortico, trascorse inabile ed ammalato gli ultimi mesi della sua vita; nomino erede universale dei suoi beni nipote Giuseppe (1802-1856), figlio di Pasquale, che otto mesi dopo la morte del nonno sposer\u00e0 Anna Trigona di Canicarao (1801-1880). L'inventario e la stima degli oggetti, del mobilio e dei cinque armadi della biblioteca, pieni di oltre seicento volumi, del suo museo nella seconda sala del quale troneggiava la scritta \"Museum Siculum ab anno MDCCLXXIX\", furono redatti dal canonico Giuseppe Alessi, dal professor Carlo Gagliani e dal dottor Carlo Gemmellaro. Il valore della collezione mineralogica, tra cui la famosa stanza delle ambre, fu stimata in 12.000 ducati.\nMassone, fu membro della loggia dell'Ardore di Catania .\nIn suo onore, nel 1824, venne fondata a Catania l'Accademia Gioenia di Scienze Naturali, un'istituzione ancor oggi attiva."}
{"id": "2377077", "revid": "79913643", "url": "https://it.wikipedia.org/wiki?curid=2377077", "title": "Sfinterotomia anale", "text": " \nLa sfinterotomia anale \u00e8 una tecnica chirurgica che riguarda il canale anale. Una particolare forma di tale intervento \u00e8 la sfinterotomia interna laterale\nIndicazioni.\nIndicata in caso di forme tumorali che riguardano l'ano e delle fessure croniche dell'ano (fra le condizioni pi\u00f9 dolorose)\nProcedura.\nDopo anestesia (parziale o totale) si procede ad incisione\nComplicanze.\nRaramente si mostra incontinenza anale"}
{"id": "2377079", "revid": "287204", "url": "https://it.wikipedia.org/wiki?curid=2377079", "title": "\u02bfAbd al-Rahm\u0101n ibn \u02bfAwf", "text": "Biografia.\nCommerciante quraishita, si convert\u00ec all'Islam a 30 anni per opera di Ab\u016b Bakr, diventando cos\u00ec uno dei primi otto convertiti all'Islam, e prima dell'entrata del Profeta al Dar al-Arqam.\n\u02bfAbd al-Rahm\u0101n b. \u02bfAwf fu tra i Muhajirun che parteciparono a entrambe le Egire: la prima in Abissinia e la seconda a Medina.\nDopo aver lasciato patria e ricchezze, il Profeta (che gi\u00e0 gli aveva cambiato l'originario nome di \u02bfAbd \u02bfAmr, o \u02bfAbd al-Ka\u02bfba, in quello di \u02bfAbd al-Rahm\u0101n) volle che si affratellasse a Medina con Sa\u02bfd b. al-Rab\u012b\u02bf, che gli consegn\u00f2 met\u00e0 del suo patrimonio, dando modo ad \u02bfAbd al-Rahm\u0101n di ricostituire un buon capitale, necessario per i suoi commerci, nei quali egli sapeva esprimere un notevole talento.\nPartecip\u00f2 alla battaglia di Badr e in quella di Uhud fu tra i pochi che riuscirono a resistere validamente, difendendo il Profeta in difficolt\u00e0 e ricevendo per questo venti ferite, una delle quali lo lasci\u00f2 per sempre zoppo.\nGuid\u00f2 poi 700 uomini nella spedizione del 6 dicembre del 627 contro la cristiana cittadina di Dumat al-Jandal, riuscendo a convertire il suo signore, al-A\u1e63b\u0101gh al-Kalb\u012b (ma non i suoi sudditi), che gli concesse in sposa la figlia Tum\u0101\u1e0dir.\n\u02bfAbd al-Rahm\u0101n fu uno dei sei membri del Consiglio nominato dal califfo 'Omar ibn al-Khatt\u0101b, i cui membri dovevano identificare fra di loro il nuovo califfo. Ritagliando per s\u00e9 il ruolo di portavoce dei diversi partiti che si crearono (uno favorevole ad \u02bfUthm\u0101n ibn \u02bfAff\u0101n e l'altro ad \u02bfAl\u012b ibn Ab\u012b \u1e6c\u0101lib), la scelta cadde poi su \u02bfUthm\u0101n ibn \u02bfAff\u0101n, che divenne cos\u00ec il terzo califfo."}
{"id": "2377089", "revid": "436907", "url": "https://it.wikipedia.org/wiki?curid=2377089", "title": "Falling into Infinity Demos 1996-1997", "text": "Falling into Infinity Demos 1996-1997 \u00e8 un bootleg del gruppo musicale statunitense Dream Theater, pubblicato nel 2007 dalla YtseJam Records.\nDescrizione.\nSi tratta della quinta uscita appartenente al catalogo \"Demo Series\", e raccoglie alcune registrazioni, effettuate tra il 1996 e il 1997, dei brani che avrebbero successivamente fatto parte di \"Falling into Infinity\".\nAlcuni di questi brani sono state eseguite nelle loro versioni originali, prima che fossero modificati (nell'arrangiamento o nella struttura) per volere della loro casa discografica. Inoltre sono presenti anche alcuni inediti, tra cui \"Metropolis Pt. 2\", la quale \u00e8 costituita da molte parti strumentali impiegate successivamente nell'album \"\" del 1999."}
{"id": "2377090", "revid": "767487", "url": "https://it.wikipedia.org/wiki?curid=2377090", "title": "Monte Unghiasse", "text": "Il Monte Unghiasse (2.939 ) \u00e8 una montagna delle Alpi di Lanzo e dell'Alta Moriana nelle Alpi Graie. \u00c8 la montagna pi\u00f9 significativa della cresta che separa la Val Grande di Lanzo dalla Valle dell'Orco.\nDescrizione.\nLa montagna trova in Piemonte lungo lo spartiacque tra i bacini della Stura di Valgrande e dell'Orco. Sulla cima convergono i territori comunali di Groscavallo, Noasca e Ceresole Reale, tutti e tre nella citt\u00e0 metropolitana di Torino.\nAccesso alla vetta.\nSi pu\u00f2 salire sulla vetta partendo da \"Alboni\" (1.378\u00a0m), localit\u00e0 del comune di Groscavallo. L'itinerario prevede, dopo un primo tratto boscoso che passa sotto la parete di arrampicata della maestosa piramide di roccia del Bec Roci Ruta, il raggiungimento del pianoro di Pian Riane (1.780 m). Successivamente si contorna il fianco occidentale del monte Gran Bernard\u00e8 attraversando gli alpeggi del Gias Mezzo e di Laietto (2.298 m). Giunti al Lago Grande di Unghiasse (2.490 m) per vaghe tracce si risale il ripido pendio che dopo un lungo tratto a mezza costa conduce al colle Unghiasse (2.797 m). A partire dal colle senza percorso obbligato si risalgono alcuni massi e si guadagna la vetta dove \u00e8 presente un ometto di pietre."}
{"id": "2377091", "revid": "729019", "url": "https://it.wikipedia.org/wiki?curid=2377091", "title": "Giuseppe de Gemmis", "text": "Biografia.\nInsigne giurista e magistrato, fu fratello del letterato Ferrante de Gemmis, discendente di un'antica e potente famiglia del Regno di Napoli.\nAvendo intrapreso gli studi giuridici nella prima Universit\u00e0 fondata in Puglia, quella di Altamura, li complet\u00f2 presso l'Universit\u00e0 degli studi di Napoli, sotto la guida di Antonio Genovesi, che in pi\u00f9 riprese nelle sue lettere familiari si compliment\u00f2 con lo stesso Ferrante per le grandi \"doti di mente e di cuore\" del fratello. Laureatosi brillantemente esercit\u00f2 l'avvocatura per intraprendere dopo qualche anno la carriera in magistratura facendosi ben presto notare dal ministro marchese Carlo de Marco, che nel 1766 lo fece nominare Ufficiale maggiore nella Segreteria dell'Ecclesiastico e lo tenne in grande considerazione per la sua profonda cultura enciclopedica, considerandolo come un figlio.\nIl de Gemmis fu estremamente fedele nei suoi confronti, fino a rinunciare a una brillante carriera diplomatica come ambasciatore a Parigi, venendone per\u00f2 largamente compensato con la nomina a presidente togato della Regia Camera della Sommaria. E proprio per la familiarit\u00e0 con il de Marco e le sue funzioni direttive presso il dicastero dell'Ecclesiastico fu l'artefice principale della soluzione della plurisecolare vertenza giurisdizionale con Giovinazzo sin dal 1744, meritandosi la gratitudine dell'intera cittadinanza di Terlizzi.\nSpos\u00f2 a Napoli Donna Candida Giordano dei duchi di Oratino, da cui ebbe due figlie morte in et\u00e0 minore.\nMor\u00ec a Napoli l'11 gennaio 1812 e fu sepolto nella basilica di Santa Maria degli Angeli a Pizzofalcone in cui ne \u00e8 presente un busto marmoreo.\nIl comitato redazionale della celebre opera \"Biografia degli uomini illustri del Regno\" ne scrisse la biografia con effigie."}
{"id": "2377092", "revid": "110157", "url": "https://it.wikipedia.org/wiki?curid=2377092", "title": "Field of Crows", "text": "Field of Crows \u00e8 l'ottavo album del cantante Fish, pubblicato nel 2003 dalla Chocolate Frog Records."}
{"id": "2377097", "revid": "24443", "url": "https://it.wikipedia.org/wiki?curid=2377097", "title": "Unghiasse", "text": ""}
{"id": "2377105", "revid": "547034", "url": "https://it.wikipedia.org/wiki?curid=2377105", "title": "Orofaringe", "text": "Nell'anatomia dell'apparato respiratorio l'orofaringe \u00e8 una porzione della faringe.\nAnatomia.\nEssa comunica con la cavit\u00e0 orale e si ritrova tra rinofaringe e ipofaringe, \u00e8 rivestita da epitelio stratificato.\nPatologia.\nFra le patologie a carico dell'orofaringe le masse tumorali (in particolare quelle correlate all'HPV) e l'apnea ostruttiva nel sonno per via dell'ostruzione."}
{"id": "2377107", "revid": "1305772", "url": "https://it.wikipedia.org/wiki?curid=2377107", "title": "Manderscheid", "text": ""}
{"id": "2377108", "revid": "287204", "url": "https://it.wikipedia.org/wiki?curid=2377108", "title": "Altieri", "text": ""}
{"id": "2377110", "revid": "300067", "url": "https://it.wikipedia.org/wiki?curid=2377110", "title": "Slaven Smiljani\u0107", "text": "Dal 2017 viene nominato Chief Financial Officer di Fiat Chrysler Automobiles Switzerland SA."}
{"id": "2377116", "revid": "339392", "url": "https://it.wikipedia.org/wiki?curid=2377116", "title": "Fugaku Uchiha", "text": ""}
{"id": "2377118", "revid": "731410", "url": "https://it.wikipedia.org/wiki?curid=2377118", "title": "Ipofaringe", "text": "Nell'anatomia dell'apparato respiratorio, l'ipofaringe (o laringofaringe) \u00e8 una porzione della faringe. Si tratta della porzione faringea che si trova pi\u00f9 in profondit\u00e0, includendo, tra le altre, le regioni di giunzione faringo-esofagea, il seno piriforme e la parete faringea posteriore.\nAnatomia.\nSi ritrova a livello della regione anatomica dell'epiglottide e prosegue con l'esofago. Anteriormente si ritrova lo sbocco della laringe. Pi\u00f9 precisamente, l'ipofaringe \u00e8 compresa topograficamente tra un piano orizzontale che passa per il margine superiore dell\u2019osso ioide e l\u2019estremit\u00e0 superiore dell\u2019esofago che corrisponde al limite della sesta vertebra cervicale.\nPatologia.\nFra le patologie a carico dell'ipofaringe si riscontrano le masse tumorali, generalmente a prognosi scarsa e con indici di sopravvivenza estremamente bassi."}
{"id": "2377120", "revid": "767487", "url": "https://it.wikipedia.org/wiki?curid=2377120", "title": "La rivolta delle ex", "text": "La rivolta delle ex (\"Ghosts of Girlfriends Past\") \u00e8 un film del 2009 diretto da Mark Waters, ed interpretato da Matthew McConaughey e Jennifer Garner. Il film \u00e8 una libera rilettura, in chiave moderna, del \"Canto di Natale\" di Charles Dickens.\nIl film \u00e8 uscito nelle sale italiane dal 3 luglio 2009.\nTrama.\nConnor Mead \u00e8 un fotografo di successo e un accanito donnaiolo. Si reca nella tenuta del defunto zio Wayne per il matrimonio del fratello Paul la sera prima della cerimonia e l\u00ec incontra Jenny Perrotti, sua vecchia fiamma.\nDopo cena gli appare lo spirito dello zio che gli annuncia l'imminente visita di tre fantasmi: la ragazza passata, presente e futura, le quali gli insegneranno a capire come l'amore \"da una notte e via\" non renda felici.\nIl primo spirito \u00e8 la ragazza con cui Connor ebbe la sua prima relazione sessuale. Lei gli fa rivivere la sua infanzia, l'infatuazione per Jenny, sua amica d'infanzia, la delusione che lei gli inflisse al ballo della scuola baciando un altro ragazzo, le lezioni dello zio Wayne per non rimanere deluso ancora, un nuovo incontro con Jenny in cui Connor la ignor\u00f2 e poi l'ultimo loro incontro, una frequentazione di qualche tempo, al termine della quale i due passarono la notte insieme. Al mattino, per\u00f2, Jenny trov\u00f2 il letto vuoto e ne fu molto delusa.\nIl secondo spirito \u00e8 la sua segretaria, l'unica donna con cui non ci abbia mai provato credendola lesbica, che gli mostra quante ragazze lui abbia avuto e gli fa vedere come le ultime tre che ha scaricato insieme stiano brindando contro di lui.\nDopo di questo Connor distrugge la torta nuziale e mette in giro la voce che suo fratello \u00e8 stato a letto tempo prima con una delle damigelle. La futura sposa si infuria e annulla le nozze.\nArriva il terzo spirito, una donna bionda e muta, che mostra a Connor il suo futuro: al suo funerale presenzier\u00e0 solo Paul, rimasto celibe, e Jenny sposer\u00e0 un uomo conosciuto proprio al matrimonio di Paul.\nDisperato, Connor cerca di riparare ai guai che ha combinato, convincendo la sposa a tornare indietro e di non rinunciare all'amore, di perdonare e di sposare Paul. Riuscir\u00e0, quindi, a far sposare il fratello e cerca di convincere Jenny del suo cambiamento e per farle capire che, stavolta, non la lascer\u00e0 sola in un letto, le mostra la foto che le aveva scattato da bambino e che aveva promesso di conservare per sempre. Cos\u00ec si baciano e ballano insieme sotto lo sguardo compiaciuto dello zio Wayne.\nProduzione.\nMolte delle riprese esterne del film sono state effettuate in Needham, Massachusetts, dal 19 febbraio 2008 fino al mese di maggio dello stesso anno.\nIl film era gi\u00e0 previsto nel 2003, prodotto dalla Walt Disney Pictures con protagonista Ben Affleck, marito di Jennifer Garner, ma a causa del flop del film \"Amore estremo - Tough Love\" venne cancellato un mese prima delle riprese per evitare un ulteriore fallimento.\nAccoglienza.\nIncassi.\nNegli Stati Uniti, il film ha raccolto 15,3 milioni di dollari solo nel primo weekend, risultando cos\u00ec il 2\u00ba film pi\u00f9 visto della settimana. L'incasso totale \u00e8 stato di 52,8 milioni di dollari. In Italia, invece, nel primo weekend ha raccolto appena 326.310 euro, piazzandosi comunque in seconda posizione al botteghino settimanale.\nCuriosit\u00e0.\nIn alcune scene del film, ad interpretare il personaggio di Jennifer Garner (Jenny Perotti) da adolescente \u00e8 Christa B. Allen: l'attrice aveva gi\u00e0 incarnato la versione tredicenne di un personaggio di Jennifer (Jenna Rink) nel film \"30 anni in un secondo\", che fu tra l'altro il suo primo ruolo sul grande schermo."}
{"id": "2377121", "revid": "287204", "url": "https://it.wikipedia.org/wiki?curid=2377121", "title": "Bettingen", "text": ""}
{"id": "2377122", "revid": "300067", "url": "https://it.wikipedia.org/wiki?curid=2377122", "title": "Martin Mihajlovi\u0107", "text": ""}
{"id": "2377127", "revid": "110157", "url": "https://it.wikipedia.org/wiki?curid=2377127", "title": "Manderscheid (Eifel-Bitburg-Pr\u00fcm)", "text": "Manderscheid \u00e8 un comune di 51 abitanti della Renania-Palatinato, in Germania.\nAppartiene al circondario (\"Landkreis\") Eifelkreis Bitburg-Pr\u00fcm (targa BIT) ed \u00e8 parte della comunit\u00e0 amministrativa (\"Verbandsgemeinde\") di Arzfeld."}
{"id": "2377128", "revid": "709565", "url": "https://it.wikipedia.org/wiki?curid=2377128", "title": "Bentornato Topo Gigio", "text": "Bentornato Topo Gigio \u00e8 una serie televisiva anime italo-giapponese del 1988 con protagonista Topo Gigio, pupazzo creato da Maria Perego nel 1959, e la voce del personaggio \u00e8 di Peppino Mazzullo, la stessa del pupazzo originale.\nLa serie \u00e8 stata coprodotta dalla Nippon Animation e Rai e trasmessa in Giappone da ottobre 1988 in due stagioni chiamate e , rispettivamente di 21 e 13 episodi. In Italia la serie \u00e8 stata trasmessa dal 28 settembre 1992 su Canale 5.\nTrama.\nTopo Gigio \u00e8 un topo-astronauta del futuro. Un giorno, mentre sta viaggiando con la sua nave spaziale, a causa di un problema tecnico, si ritrova ad atterrare sulla Terra, a Catalina, una piccola cittadina della costa laziale, che nel futuro sar\u00e0 la sede di un'importante base aerospaziale. Tuttavia, si rende conto ben presto che, a causa di un disguido spazio-temporale, dal 2395 da dove veniva \u00e8 stato sbalzato ai nostri giorni, nel 1992, senza la possibilit\u00e0 di fare ritorno nel suo tempo.\nDopo aver incontrato due dei tre topini (Kurt, Pierre e Arnold), con cui stringe subito amicizia, viene trovato dalla piccola Gina, che lo prende in simpatia, lo adotta e lo porta a vivere con lei. Qui far\u00e0 la conoscenza di Megalo, un perfido gatto nero della burbera signora Knopp, che sar\u00e0 il suo antagonista in numerose avventure, e della dolce Mim\u00ec, che diventer\u00e0 la sua fidanzata.\nDoppiaggio.\nIl doppiaggio italiano \u00e8 stato effettuato presso lo Studio P.V., sotto la direzione di Patrizia Salmoiraghi. I dialoghi italiani sono a cura di Giovanni Trombi e Anna Grisoni, e la voce di Topo Gigio \u00e8 di Peppino Mazzullo, storica voce anche del pupazzo animato di Maria Perego.\nEpisodi.\nGli episodi in Italia sono stati trasmessi divisi in due parti di circa 10 minuti l'una, e non sempre l'ordine di trasmissione ha rispettato quello originale.\nSigla italiana.\nLa sigla italiana intitolata \"Bentornato Topo Gigio\", musica e arrangiamento di Carmelo Carucci, testo di Alessandra Valeri Manera, \u00e8 cantata da Cristina D'Avena. Nella sigla, oltre al coro dei Piccoli Cantori di Milano diretti da Laura Marcora partecipa Peppino Mazzullo, il doppiatore del personaggio, come ad esempio nella strofa \"Cristina, Cristina, strapazzami di coccole\", e anche Nicole Ramadori, attuale giornalista di Radio 1, che ha parlato all'interno delle strofe."}
{"id": "2377131", "revid": "117941179", "url": "https://it.wikipedia.org/wiki?curid=2377131", "title": "Scott Lynch", "text": "Biografia.\nSecondo quanto afferma nel suo sito, prima di diventare scrittore ha fatto numerosi altri lavori, tra cui lavapiatti, cameriere, web designer e giornalista freelance. Oltre ad essere scrittore, Scott Lynch \u00e8 stato anche pompiere volontario in Minnesota e Wisconsin.\nIl suo primo romanzo, \"Gli inganni di Locke Lamora\", \u00e8 stato acquistato da Simon Spanton della \"Orion Books\" ad agosto del 2004 e pubblicato a giugno 2006 in Inghilterra e negli Stati Uniti. Dando inizio alla serie dei \"Bastardi Galantuomini\" una sequenza di sette romanzi ambientati nel'impero di Therin, segue la vita del ladro Locke Lamora in un periodo di 15-20 anni. Lynch ha affermato che ci sar\u00e0 anche un'altra serie, ambientata vent'anni dopo quella dei \"Bastardi Galantuomini\" con protagonisti dei nuovi personaggi, anche questa di sette libri."}
{"id": "2377133", "revid": "767487", "url": "https://it.wikipedia.org/wiki?curid=2377133", "title": "Olperer", "text": "L'Olperer (3.476 ) \u00e8 una montagna delle Alpi della Zillertal nelle Alpi dei Tauri occidentali. Si trova nel Tirolo austriaco.\nIl Ghiacciaio dell'Hintertux sorge ai suoi piedi."}
{"id": "2377135", "revid": "599013", "url": "https://it.wikipedia.org/wiki?curid=2377135", "title": "Sevenig", "text": ""}
{"id": "2377140", "revid": "767487", "url": "https://it.wikipedia.org/wiki?curid=2377140", "title": "Claudio Rocchi", "text": "Fu uno dei protagonisti del rock psichedelico e rock progressivo italiano e venne definito \"il pi\u00f9 originale dei cantautori italiani e il pi\u00f9 intransigente verso le sue convinzioni musicali\", \"un artista intelligente e originale, un caso raro in Italia, un instancabile \u201cagitatore culturale\u201d figlio in tutto e per tutto degli anni Settanta, dei quali \u00e8 stato grande protagonista\".\nBiografia.\nClaudio Rocchi inizia la carriera giovanissimo a soli 18 anni, dopo aver suonato in alcuni gruppi beat studenteschi. Entra come bassista negli Stormy Six e il gruppo viene notato dall'autore e futuro produttore Alberto Salerno che lavora nella casa discografica Ariston. Salerno propone ad Alfredo Rossi, proprietario dell'etichetta, di mettere gli Stormy Six sotto contratto. Il primo album del gruppo \u00e8 del 1969, \"Le idee di oggi per la musica di domani\".\nSuccessivamente, quando Rocchi sceglie la carriera solista, \u00e8 ancora Alberto Salerno, insieme al fratello Massimo, a proporgli di collaborare. I fratelli Salerno scrivono per lui il brano \"Indiscutibilmente\", che diventa la facciata A del 45 giri del debutto dell'artista milanese. Il disco, che sul lato B presenta il brano \"La televisione accesa,\" \u00e8 targato ancora Ariston ed esce nel 1970.\nNello stesso anno Rocchi pubblica anche il primo LP, \"Viaggio\", album totalmente acustico, che vede la partecipazione di Mauro Pagani al flauto e al violino: l'album ottiene il premio della critica discografica oltre a buoni riscontri di vendite, grazie anche agli spazi radiofonici che il cantautore trova nella trasmissione \"Per voi giovani\", ideata da Renzo Arbore e condotta da Paolo Giaccio, Mario Luzzatto Fegiz e Carlo Massarini.\nIl disco d'esordio contiene gi\u00e0 una canzone di alto livello compositivo e poetico, \"La tua prima luna\", destinata, come scrive Walter Gatti nell'antologia dedicata alle migliori canzoni italiane \"Cosa sar\u00e0\" (Itaca ed.) \"ad entrare nel novero delle pi\u00f9 autentiche canzoni generazionali degli anni settanta, per quel suo racconto di spaesamento e ricerca di identit\u00e0 che era di gran parte della giovent\u00f9 italiana di quel decennio\". Dello stesso anno \u00e8 la sua partecipazione a una esibizione collettiva organizzata dal \"Teatro Giovani\" di Cino Tortorella al Teatro dell'Arte di Milano: \"Il fatto \u00e8\" con Geri Palamara e Norman Zoia. Nel 1971 pubblica un secondo 45 giri, Cerchi/Grazie, scrive (in collaborazione con Gerardo Carmine Gargiulo) il testo di \"Io volevo diventare\" per Giovanna e partecipa a \"Controcanzonissima\" e vari festival musicali, tra cui quello di Ballabio.\nSempre nello stesso anno pubblica il secondo album, \"Volo magico n. 1\", che \u00e8 considerato dalla critica il suo migliore, realizzato con un valido gruppo di musicisti tra cui spicca alla chitarra elettrica un giovanissimo Alberto Camerini, allora semplice session-man. L'album contiene una suite che occupa l'intero lato A, caratterizzata da un ipnotico crescendo, mentre la seconda facciata contiene tra gli altri forse il suo brano-manifesto, \"La realt\u00e0 non esiste\"; il disco nel 2013 viene scelto dal giornalista musicale Franco Brizi per dare il titolo al suo volume sulla storia illustrata del rock progressivo italiano, pubblicato da Arcana Editrice, con un'introduzione scritta dallo stesso Rocchi.\nL'anno successivo pubblica \"La norma del cielo, Volo Magico n. 2\", un altro bel lavoro, per met\u00e0 tratto dalle stesse \"session\" del disco precedente e tre nuovi brani: \"Lascia Ges\u00f9\", \"L'arancia \u00e8 un frutto d'acqua\" e \"La norma del cielo\". Sempre nel 1972 traduce \"White Mountain\" (dall'album \"Trespass\" dei Genesis) con il titolo \"Un gioco senza et\u00e0\" per Ornella Vanoni, che la include nell'omonimo album. In quello stesso anno la Premiata Forneria Marconi incide l'album \"Per un amico\": il testo della title track, scritto da Mauro Pagani, \u00e8 rivolto a Claudio Rocchi.\nL'album del 1973, \"Essenza\", viene realizzato in larga parte improvvisando in studio, sull'onda delle emozioni ed esperienze riportate dal viaggio in India dell'anno precedente. Da notare la partecipazione all'album di Elio D'Anna (Osanna) al flauto e Mino Di Martino (ex Giganti) alla chitarra acustica. Nel 1974 pubblica \"Il miele dei pianeti, le isole, le api\", realizzato con i membri del gruppo Aktuala e il percussionista indiano Trilok Gurtu; nello stesso anno partecipa alla prima edizione del Club Tenco, presentandosi sul palco con alcune candele accese, la sua compagna dell'epoca Manuela Mantegazza e un cagnolino che si aggira tra gli amplificatori e i microfoni.\nNella seconda met\u00e0 degli anni settanta, con album quali \"Rocchi\" e \"Suoni di frontiera\", viene abbandonata la dimensione canzone, per avvicinarsi all'uso dell'elettronica e della sperimentazione. La sua performance dei tempi era \"Mirage (7 vie per un traffico di informazioni)\". Sul finire del decennio ritorna alla forma canzone con \"A fuoco\" del 1977 (in cui tra i musicisti vi \u00e8 il contrabbassista jazz Marco Ratti) e \"Non ce n'\u00e8 per nessuno\" del 1979, coprodotto da Paolo Tofani (Area). Rocchi, oltre che musicista, \u00e8 stato spesso conduttore radiofonico in programmi Radio Rai: oltre al gi\u00e0 citato \"Per voi giovani\" (Rai Radio 2), \"Pop Off\" (Radio 2), \"Radio Starship\" (Radio 2), \"Ognidove\" (Rai Radio 1), \"Margherite, storia e sogni\" (Radio 2), \"Chi, cosa, dove, quando\" (Radio 1/Sardegna).\n\u00c8 stato inoltre un attivo pacifista e ha aderito nel 1979 all'Associazione internazionale per la coscienza di Krishna, collaborando con Paolo Tofani e conducendo programmi radiofonici vaishnava, fondando e dirigendo il network nazionale \"RKC (Radio Krishna Centrale)\". Uscitone nei primi anni novanta, ha partecipato attivamente alla rifondazione della rivista underground \"Re Nudo\", ha pubblicato la raccolta di poesie visionarie \"Le sorprese non amano annunciarsi: sono un gruppo rock di fanciulle, suonano nude e sono bellissime\", e partecipato al film di Franco Battiato \"Musikanten\".\nNel 1994 pubblica l'album \"Claudio Rocchi (Lo scopo della Luna)\", prodotto da Alberto Salerno su invito di Stefano Senardi, allora amministratore delegato della Polygram. Al disco collaborano quasi tutti i vecchi amici del giro milanese - Fabbri, Tofani, Pagani, Calloni, Belloni, Camerini, Donatella Bardi, Vincenzo Zitello. Rocchi duetta con Alice nella canzone \"L'umana nostalgia\". Successivamente, produce \"I think you heard me right\", collezione di outtakes inediti che attraversano la sua lunga carriera e le diverse fasi di linguaggio dal 1969 al 1997. Ancora successive le riedizioni elettroacustiche di \"Sulla soglia\" dove rivisita con Francesco Casarini e Stefano Tamiazzo i suoi capolavori. L'unica vera raccolta ufficiale \u00e8 \"Visioni Prima\" (BMG 1998). \u00c8 del 1997 la compilation \"Sacred Planet\" (Amiata 1997), viaggio trasversale nel sacro/magico/sciamanico musicale planetario. Nel 1999 fonda e dirige per tre anni, in Nepal, a Katmandu, la prima radio indipendente nazionale \"The Himalayan Broadcasting Company\" (HBC).\nNel 2003 scrive e dirige il film \"Pedra Mendalza\". (DVD 94 min. - AMF/BTF). Il CD con la colonna sonora del film contiene soprattutto composizioni di Rocchi ma anche collaborazioni come \"La superficie delle cose\" di Fabrizio Coppola, brani di Terje Nordgarden, Roberto Dellera, Sandro Mussida. (CD 2008 BTF). Ha prodotto vari cortometraggi (\"Blog on Rimbaud\", \"Psychodoors &amp; Flowers\", \"Per motivi tecnici le trasmissioni sono sospese\") e, per RaiSat, la serie televisiva \"Milano Music Magazine\". Nel 2011, due nuove uscite: \"Claudio Rocchi &amp; Effervescent Elephants\" (CD/LP, Psych-out), nato dalla collaborazione con la band psichedelica vercellese, e il suo 19\u00ba album solista, \"In alto\", pubblicato dalla storica etichetta Cramps. Riprende l'attivit\u00e0 concertistica e nel 2012 riceve il premio alla carriera Amilcare Rambaldi. Tra il 2009 e il 2011 scrive un poema in dodici capitoli con Susanna Schimperna. L'opera \u00e8 stata pubblicata nel 2015 da Campi di Carta con il titolo \"Il mio volo magico con Claudio Rocchi.\"\nNel 2012 ottiene un riconoscimento alla carriera, con il Premio Amilcare Rambaldi, consegnato il 30 marzo 2012.\nNel 2013 con Gianni Maroccolo pubblica un'edizione limitata dell'album Vdb23/Nulla \u00e8 andato perso, autoprodotto attraverso un progetto di crowdfunding (rieditato nel 2015 dallo stesso Maroccolo).\n\u00c8 scomparso nel giugno 2013 all'et\u00e0 di 62 anni a causa di una malattia degenerativa; la morte \u00e8 stata annunciata dalla sua compagna, la giornalista e scrittrice Susanna Schimperna, secondo le sue volont\u00e0, \u00e8 stato cremato."}
{"id": "2377141", "revid": "1776051", "url": "https://it.wikipedia.org/wiki?curid=2377141", "title": "Sevenig (Our)", "text": "Sevenig (Our) \u00e8 un comune di 61 abitanti della Renania-Palatinato, in Germania.\nAppartiene al circondario (\"Landkreis\") Eifelkreis Bitburg-Pr\u00fcm (targa BIT) ed \u00e8 parte della comunit\u00e0 amministrativa (\"Verbandsgemeinde\") di Arzfeld."}
{"id": "2377147", "revid": "110157", "url": "https://it.wikipedia.org/wiki?curid=2377147", "title": "Bettingen (Germania)", "text": "Bettingen \u00e8 un comune di 1.008 abitanti della Renania-Palatinato, in Germania.\nAppartiene al circondario (\"Landkreis\") Eifelkreis Bitburg-Pr\u00fcm (targa BIT) ed \u00e8 parte della comunit\u00e0 amministrativa (\"Verbandsgemeinde\") di Bitburg-Land."}
{"id": "2377150", "revid": "24052309", "url": "https://it.wikipedia.org/wiki?curid=2377150", "title": "Gerardo Federico Magallanes Gonz\u00e1lez", "text": ""}
{"id": "2377153", "revid": "729019", "url": "https://it.wikipedia.org/wiki?curid=2377153", "title": "Colon ascendente", "text": "Nell'anatomia il colon ascendente \u00e8 una parte del colon.\nAnatomia.\nIl colon ascendente, prosecuzione superiore del cieco, \u00e8 lungo 15-20 cm, con calibro inferiore e minore distensibilit\u00e0 rispetto ad esso. Si porta sino alla porzione inferiore del lobo destro del fegato, su cui lascia un'impronta poco profonda (impronta colica), poi piega bruscamente a sinistra, formando la flessura epatica e proseguendo nella porzione trasversale del colon.\n\u00c8 ricoperto dal peritoneo sulla sua parete anteriore e su quelle laterali, dove forma le docce parietocoliche di sinistra e destra; risulta quindi retroperitoneale. \u00c8 in rapporto anteriormente con la porzione inferiore del lobo destro del fegato e il fondo della cistifellea, con il grande omento e con il peritoneo parietale della parete addominale anteriore, posteriormente con la fascia renale che lo separa dal rene destro, con la fascia iliaca, la fascia dello psoas, il quadrato dei lombi, l'aponeurosi del trasverso dell'addome, i nervi ileoinguinale, ileoipogastrico e cutaneo femorale laterale.\n\u00c8 vascolarizzato da arteria colica destra e dall'arteria ileo-colica. La vena che diparte \u00e8 la colica di destra che sfocia nella mesenterica superiore. L'innervazione avviene grazie al plesso mesenterico superiore.|\nPatologia.\nFra le patologie a carico del Colon ascendente si segnalano le masse tumorali. Pu\u00f2 essere sede di infiammazioni e della malattia di Crohn."}
{"id": "2377154", "revid": "287204", "url": "https://it.wikipedia.org/wiki?curid=2377154", "title": "Brecht (disambigua)", "text": ""}
{"id": "2377155", "revid": "26244", "url": "https://it.wikipedia.org/wiki?curid=2377155", "title": "Cultura di San Michele", "text": ""}
{"id": "2377156", "revid": "26244", "url": "https://it.wikipedia.org/wiki?curid=2377156", "title": "Cultura di S. Michele", "text": ""}
{"id": "2377161", "revid": "110157", "url": "https://it.wikipedia.org/wiki?curid=2377161", "title": "Brecht (Germania)", "text": "Brecht \u00e8 un comune di 251 abitanti della Renania-Palatinato, in Germania.\nAppartiene al circondario (\"Landkreis\") Eifelkreis Bitburg-Pr\u00fcm (targa BIT) ed \u00e8 parte della comunit\u00e0 amministrativa (\"Verbandsgemeinde\") di Bitburg-Land.\nGeografia fisica.\nIl territorio del comune \u00e8 bagnato dal fiume Pr\u00fcm."}
{"id": "2377162", "revid": "149727", "url": "https://it.wikipedia.org/wiki?curid=2377162", "title": "Brecht (Eifel)", "text": ""}
{"id": "2377163", "revid": "729019", "url": "https://it.wikipedia.org/wiki?curid=2377163", "title": "Colon trasverso", "text": "Nell'anatomia il colon trasverso \u00e8 una parte del colon.\nAnatomia.\nIl colon trasverso, prosecuzione del colon ascendente, \u00e8 lungo circa 50 cm, ed \u00e8 compreso tra la flessura epatica (flessura colica destra) e la flessura splenica (flessura colica sinistra). Forma una curva postero-inferiore variabile da soggetto a soggetto, con una concavit\u00e0 diretta posteriormente e superiormente, per poi piegarsi bruscamente in basso formando la flessura splenica e dare origine al colon discendente. Talvolta questa concavit\u00e0 \u00e8 tale da raggiungere la pelvi.\nPossiede un maggior numero di appendici epiploiche rispetto al colon ascendente. \u00c8 rivestito completamente da peritoneo, fatta eccezione per quella parte della flessura epatica che aderisce al fegato. Presso la superficie laterale della flessura splenica, il peritoneo viscerale \u00e8 connesso dal legamento frenocolico al diaframma. Anteriormente, il colon trasverso \u00e8 in rapporto con il VI segmento del fegato (presso la flessura epatica), con la grande curvatura dello stomaco, il grande omento e talvolta con la cistifellea. Posteriormente \u00e8 connesso al margine anteriore del pancreas mediante il mesocolon trasverso, \u00e8 in rapporto con la seconda, terza e quarta parte del duodeno, con la milza (presso la flessura splenica), il rene sinistro da cui \u00e8 diviso dalla fascia perirenale e la vena mesenterica inferiore. Inferiormente \u00e8 in rapporto con il digiuno, superiormente con la coda del pancreas."}
{"id": "2377166", "revid": "62004", "url": "https://it.wikipedia.org/wiki?curid=2377166", "title": "Aliaksandr Kuchynski", "text": ""}
{"id": "2377167", "revid": "204012", "url": "https://it.wikipedia.org/wiki?curid=2377167", "title": "Colon trasversale", "text": ""}
{"id": "2377168", "revid": "599013", "url": "https://it.wikipedia.org/wiki?curid=2377168", "title": "Ummanz", "text": "Ummanz (20\u00a0km\u00b2 ca.) \u00e8 un'isola tedesca sul Mar Baltico, appartenente al \"land\" Meclemburgo-Pomerania Anteriore (\"Mecklenburg-Vorpommern\") e situata ad ovest dell'isola di R\u00fcgen (da cui \u00e8 separata da un ponte, lungo appena 250 metri) e a sud-est dell'isola di Hiddensee.\nParte dell'isola fa parte del Nationalpark Vorpommersche Boddenlandschaft. Amministrativamente l'isola appartiene invece al comune omonimo del Circondario di R\u00fcgen, che comprende anche una porzione della costa occidentale dell'isola di R\u00fcgen.\nIl centro principale dell'isola, chiamata anche \"Kranichinsel\" (= \"Isola delle gru\", con evidente riferimento alla presenza di questi volatili) \u00e8 Waase, che \u00e8 situata nella costa orientale ed \u00e8 anche la prima citt\u00e0 che si incontra provenendo da R\u00fcgen. Altri centri sono: Haide, Markow, Suhrendorf, Freesenort, Tankow e Wusse.\nGeografia.\nL'isola \u00e8 separata dai territori circostanti dallo Schaproder Bodden (ad ovest e nord-ovest), dall'Udarser Wiek (a nord), dal Mare di Koselow (Koselower See, ad est) e dal Kubitzer Bodden (a sud).\nStoria.\nDal 1341 l'isola entr\u00f2 in possesso dell'Ospedale di Santo Spirito (\"Heiligengeisthospital\") di Stralsund.\nL'isola dovette anche sottostare al dominio svedese, terminato nel 1815.\nNel 1901 \u00e8 stato costruito il ponte che collega la localit\u00e0 di Waase, il centro principale dell'isola, a R\u00fcgen.\nFlora e fauna.\nSull'isola si trovano ca. 100 specie diverse di uccelli. In totale, sono stati avvistati sull'isola ca. 100.000 volatili di grossa taglia.\nFeste ed eventi.\nA fine estate a Ummanz si svolge sin dal 1815, anno in cui termin\u00f2 il dominio degli Svedesi, l\"'Ummanzer Tonnenabschlagen\", durante il quale vengono frantumati barili di aringhe."}
{"id": "2377170", "revid": "155634", "url": "https://it.wikipedia.org/wiki?curid=2377170", "title": "Veronica Smedh", "text": "Biografia.\nAttiva in gare FIS dal dicembre del 2003, la Smedh ha esordito in Coppa Europa il 2 dicembre 2004 a \u00c5re, classificandosi 27\u00aa in slalom gigante, e in Coppa del Mondo il 10 novembre 2007, quando ha preso parte allo slalom speciale di Reiteralm senza concludere la prima manche. Un mese dopo, l'11 dicembre, ha ottenuto il suo primo podio in Coppa Europa, piazzandosi 3\u00aa nello slalom speciale disputato ad Alleghe/Zoldo Alto.\nIn Coppa del Mondo ha conquistato i primi punti il 15 febbraio 2008 con il 22\u00ba posto nello slalom speciale di Zagabria Sljeme e ha ottenuto il miglior piazzamento il 13 dicembre dello stesso anno a La Molina in slalom gigante (13\u00aa); nel 2009 \u00e8 stata convocata per i Mondiali di Val-d'Is\u00e8re, sua unica presenza iridata, dove ha chiuso la prova di slalom speciale al 30\u00ba posto.\nIl 7 febbraio 2013 ha conquistato il suo unico successo in Coppa Europa, nonch\u00e9 ultimo podio, nello slalom parallelo di San Candido e il 10 marzo successivo ha preso per l'ultima volta il via in Coppa del Mondo, nello slalom speciale di Ofterschwang che non ha completato. Si \u00e8 ritirata al termine della stagione 2014-2015 e la sua ultima gara \u00e8 stata lo slalom gigante dei Campionati svedesi 2015, disputato a Sundsvall il 27 marzo e chiuso dalla Smedh al 13\u00ba posto.\nPalmar\u00e8s.\nCoppa Europa.\nCoppa Europa - vittorie.\nLegenda:\nPR = slalom parallelo"}
{"id": "2377174", "revid": "183976", "url": "https://it.wikipedia.org/wiki?curid=2377174", "title": "Veronica Smed", "text": ""}
{"id": "2377175", "revid": "726373", "url": "https://it.wikipedia.org/wiki?curid=2377175", "title": "Polvere alla polvere", "text": "Polvere alla polvere (\"Bloody Bones\") \u00e8 il quinto libro della serie di \"Anita Blake - Cacciatrice di vampiri\" scritto da Laurell K. Hamilton.\nIntroduzione.\n\"Polvere alla polvere\" continua la narrazione delle avventure di Anita Blake. Questa volta Anita va a Branson (Missouri) dove viene subito coinvolta in una serie di delitti sovrannaturali e sparizioni che lei e Jean-Claude dovranno risolvere. Come gli altri romanzi, \"Polvere alla polvere\" mescola elementi soprannaturali, hard boiled e polizieschi.\nSpiegazione del titolo originale.\nNel romanzo appare un ristorante chiamato \"Bloody Bones\", di propriet\u00e0 di due dei coprotagonisti, Dorcas e Magnus Bouvier. La Hamilton d\u00e0 spesso il titolo (in inglese) ai suoi libri basandosi sul luogo in cui si svolge la vicenda. In questo caso, anche il ristorante prende il nome da un personaggio del romanzo, Rawhead and Bloody Bones, uno degli spauracchi dei bambini.\nTrama.\n\"Polvere alla polvere\" inizia il giorno di San Patrizio, poco dopo gli eventi del romanzo precedente, \"Luna nera\". La narrazione si apre con Anita che \u00e8 convocata dal suo capo, Bert, per un nuovo lavoro. L'uomo spiega che ha avuto una richiesta da parte di uno studio legale di risvegliare un intero cimitero a Branson, in Missouri, per scoprire a chi appartiene il terreno su cui verr\u00e0 eretto un complesso residenziale. Le lapidi non hanno nomi e potrebbero contenere salme sepolte almeno 200 anni prima, il che farebbe diventare il risveglio molto difficile. Secondo Anita, lei \u00e8 l'unica a poter riuscire nell'impresa senza avvalersi di un sacrificio umano. Accetta quindi il lavoro e parte con Larry, il suo aiutante.\nA Branson, Anita incontra l'avvocato Raymond Stirling e i suoi assistenti, Lionel Bayard, Ms Harrison and Beau. Scopre quindi che Stirling ha in atto una controversia con Magnus e Dorcas Bouvier, due fratelli che affermano di possedere la terra e rifiutano di vendere. Se i cadaveri del terreno confermeranno di essere antenati dei Bouvier, il progetto di Stirling non potr\u00e0 continuare.\nDopo aver controllato il sito e pianificato di tornarci la sera, Anita riceve una telefonata da Dolph, il quale le chiede consiglio per un crimine avvenuto a St. Louis e le domanda anche di assistere la polizia del luogo in un'altra scena del crimine. Anita e Larry incontrano cos\u00ec il sergente Sergeant Freemont, che pare intenzionata a risolvere il caso da sola ed \u00e8 scocciata dall'intrusione della negromante. Anita controlla lo stesso le vittime, tre ragazzi, al massimo teenager, tagliati a pezzi. Ognuna delle facce dei ragazzi \u00e8 stata sfigurata o rimossa e la Freemont le rivela che altri due ragazzi, un maschio e una femmina, erano stati uccisi in precedenza, con lo stesso \"modus operandi\". Anita comunica al sergente i suoi sospetti sull'assassino, il quale non pu\u00f2 essere altri che un vampiro con un forte potere mentale.\nAnita e Larry si recano poi al ristorante dei Bouvier, chiamato \"Bloody Bones\", per investigare a proposito della terra e per cenare. L\u00ec incontrano Magnus e Dorcas, entrambi mezzi fatati. Dopo aver provato inutilmente di sedurre Anita col \"glamour\", Magnus spiega in modo molto evasivo il perch\u00e9 non vogliono vendere il terreno e ammette anche di aver distrutto alcuni alberi da sbronzo, cosa che lo fa rientrare nella lista dei sospettati di Anita.\nDurante la cena, Dolph richiama Anita e le chiede di andare a controllare il luogo di un altro probabile crimine del vampiro. La negromante e Larry si recano quindi a casa dei coniugi Quinlan. La figlia maggiore, Ellie, \u00e8 morta per un morso di vampiro. Probabilmente \u00e8 stata una morte volontaria, in quanto il fidanzato di Ellie, Andy, \u00e8 scomparso recentemente. L'ipotesi pi\u00f9 probabile \u00e8 quindi che anche lui sia diventato un vampiro e che sia tornato per trasformare la ragazza, ma Mr. Quinlan non accetta l'idea e chiede ad Anita di impalarla seduta stante per evitare che si trasformi. Anita propone allora di aspettare 24 ore per far calmare i suoi e accetta di ucciderla dopo quel tempo se i genitori continueranno a pensarla allo stesso modo.\nDopo aver raccomandato ai Quinlan di piazzare delle ostie consacrate alle porte e alle finestre per impedire ai vampiri di entrare nuovamente, Anita esce con Larry, lo sceriffo St. John, il suo vice ed altri due poliziotti per dare la caccia al vampiro.\nDurante la caccia, un branco di vampiri tende un agguato ad Anita e gli altri. Nella lotta, vengono uccisi due vampiri, ma Granger viene morso, Wallace si rompe un braccio e Xavier uccide Coltrain con la spada. Granger tenta quindi di uccidere Larry ed Anita \u00e8 costretta a sparargli. Tornati alla casa dei Quinlan, scoprono che Beth St. John \u00e8 morta e che Jeff \u00e8 stato rapito dai vampiri (apparentemente Xavier \u00e8 in grado di passare dalla porticina del gatto).\nIn seguito, arriva il sergente Freemont, la quale spiega che \u00e8 andata ad arrestare Magnus in quanto in possesso di poteri fatati. L'uomo aveva per\u00f2 fatto uso del glamour per scappare ed \u00e8 quindi ricercato per aver usato i suoi poteri contro la polizia. Gli agenti dell'FBI Elwood e Bradford arrivano per parlare con Anita, che accetta di provare a identificare e contattare il Master della citt\u00e0. Chiama quindi Jean-Claude per farsi dare delle informazioni. Questi le spiega che crede di conoscere il vampiro spadaccino visto da Anita e accetta di recarsi a Branson per un meeting con il master di quella citt\u00e0. Con Jeff rapito, Anita \u00e8 cortetta ad accettare.\nAnita e Larry tornano quindi al cimitero abbandonato e i loro poteri uniti attirano Magnus, il quale li prega nuovamente di non resuscitare i morti. Stirling ordina allora a Beau di sparare a Magnus in quanto ha invaso la propriet\u00e0 privata, ma Anita capisce che \u00e8 una trappola e da a Magnus il tempo di fuggire nuovamente. Tornati all'hotel, Anita e Larry trovano la loro suite occupata da Jean-Claude e dal suo licantropo Jason. Il vampiro \u00e8 arrivato col suo jet privato, ma resta troppo poco tempo per rintracciare il Master di Branson prima dell'alba.\nLa mattina seguente, Dorcas irrompe nella stanza di Anita pretendendo di vedere Magnus. Dopo aver visto Jason e Jean-Claude, si convince del fatto che Anita non \u00e8 rimasta vittima del fascino di Magnus e le spiega il motivo per cui non intendono vendere il terreno. Secoli prima, un loro antenato, membro del popolo fatato, emigr\u00f2 in Nordamerica portando con s\u00e9 \"Rawhead and Bloody Bones\" rinchiuso in una scatola magica. Mentre Bloody Bones era intrappolato, l'uomo poteva creare una pozione col sangue della creatura e accrescere i suoi poteri, ma un giorno Bloody Bones scapp\u00f2. Dopo una dura battaglia, la creatura venne nuovamente catturata e sigillata sotto terra e i Bouvier sono sempre rimasti a Branson per controllarla ed impedirgli di scappare. Anita convince Dorcas a portarla nel luogo dove Blooy Bones \u00e8 intrappolato il giorno seguente.\nQuella sera, Jean-Claude prepara il gruppo per incontrare Serephina, la Master di Branson. Spiega che la sua visita sollever\u00e0 questioni di \u201cpolitica\u201d: anche se le interazioni tra vampiri sono controllati dalle leggi del Consiglio, i conflitti sono comunque possibili e lui ha negoziato una delicata tregua con Serephina. Il gruppo dovr\u00e0 essere preparato a combattere, ma non potranno attaccare per primi. Jean-Claude ed Anita, accompagnati da Larry e Jason si recano quindi nel covo di Serephina e incontrano Ivy, Bruce, Kissa, Janos, Pallas e Bettina.\nI vampiri di Branson mettono in atto un piano per forzare il gruppo di Jean-Claude a rompere la tregua. Senza fare violenza a loro, minacciano di torturare due ragazze, poi molestano sessualmente Jason. Jean-Claude \u00e8 obbligato a sfidare Janos e rischia di perdere. Anita riesce per\u00f2 a convincere Ivy ad attaccarla, permettendo quindi al suo gruppo di fare uso della violenza per difendersi. Larry uccide Bruce, Pallas e Bettina vengono colpite. Anita \u00e8 costretta a dare il suo sangue a Jean-Claude per salvargli la vita.\nQuando Jean-Claude si \u00e8 stabilizzato, arriva Magnus e si offre di accompagnare il gruppo da Serephina. La Master si prende gioco di loro ma poi ammette che un vampiro pedofilo che caccia nel suo territorio \u00e8 effettivamente un problema e accetta di catturare Xavier.\nIl gruppo torna all'hotel per ripulirsi. Anita scopre dei particolari sulla storia di Jean-Claude e, sopraffatta dal desiderio lo bacia, fermandosi poi quando si accorge di essere stata morsa. Resta col vampiro fino all'alba, quando lui \u201cmuore\u201d e si stupisce di quanto stia crescendo la sua simpatia per lui, poi si addormenta anche lei, e viene visitata in sogno da Serephina, che le promette di riunirla alla madre morta nel caso lei accettasse di servirla. Quando si sveglia, Anita inizia a pianificare di uccidere la Master.\nAnita e Larry incontrano Dorcas, la quale li accompagna alla collina in cui \u00e8 imprigionato Bloody Bones. Quando arrivano, sorprendono Magnus intento a bere il sangue della creatura e capiscono che per tutti gli anni di cui si \u00e8 occupato di Bloody Bones, Magnus ha potenziato i suoi poteri in quel modo. Anita propone di resuscitare solo alcune salme invece di tutto il cimitero, in modo da sapere chi appartiene il terreno senza per\u00f2 liberare Bloody Bones.\nLa sera stessa, accompagnati di Stirling, Bayard e Harrison, Anita e Larry combinano i loro poteri per rianimare alcuni dei corpi. Appena prima che Anita possa completare il cerchio di sangue, per\u00f2, si rende conto che anche svegliare pochi cadaveri libererebbe il mostro quindi si ferma. Ivy per\u00f2 esce dalle tenebre e l'attacca. Anita \u00e8 costretta ad ucciderla e il sangue della vampira completa il cerchio ed essendo particolarmente potente, fa resuscitare tutto il cimitero.\nIn quel momento, Stirling e Harrison estraggono i fucili. Apparentemente, Serephina aveva promesso a Stirling la terra a patto che Bloody Bones venisse liberato, e l'avvocato aveva pianificato di togliere di mezzo la risvegliante subito dopo la fine del suo lavoro. Anita, per difendersi, ordina agli zombie di attaccare Stirling e i suoi. Mentre considera di ucciderli, arrivano Janos, Ellie, Bettina, Pallas, Kissa, Xavier e Jeff Quinlan in loro ostaggio. I vampiri si nutrono di Stirling e Harrison uccidendoli ed informano Anita che Xavier \u00e8 stato alle dipendenze di Serephina dal suo arrivo a Branson.\nI vampiri se ne vanno e Anita va ad affrontarli per cercare di salvare Jeff, accompagnata da Jean-Claude, Larry e Jason. Bloody Bones arriva a reclamare la sua libert\u00e0 ma Serephina si rimangia la parola data e annuncia il suo intento di continuare a bere il sangue del mostro per accrescere i suoi poteri all'infinito. Rompendo il giuramento, per\u00f2, permette a Larry ed Anita di rompere l'incantesimo, cos\u00ec Bloody Bones estrae la spada e impala Serephina. La creatura ammette di aver ucciso i ragazzi trovati all'inizio del romanzo perch\u00e9 si erano comportati male. Capendo che Bloody Bones \u00e8 mortale fino a quando continua a dividere i poteri con Magnus, gli spara e Xavier lo uccide con una spada di ferro. Serephina accetta di lasciare liberi tutti a patto che Anita si consegni a lei.\nLa mattina seguente, Anita si sveglia accanto a Serephina nella bara. Quando ne esce, scopre che le bare sono state spostate e si trovano al ristorante dei Bouvier. Prova allora a scappare, ma Magnus la ferma. Durante la lotta, Anita si accorge di poter risvegliare Ellie come se fosse uno zombie, quindi le ordina di tenere stretto Magnus mentre la fa scappare.\nAnita contatta l'agente Bradford e gli comunica che i vampiri stanno dormendo. Gli agenti allora danno fuoco al locale e, mentre il fuoco uccide i vampiri, Serephina costringe Anita a rivivere la morte della madre.\nNell'epilogo, Anita spiega che Dorcas, ora libera dalla maledizione della sua famiglia, ha venduto la terra e ha lasciato Branson con il suo bambino, che i Quinlan stanno facendo causa alla Animators, Inc. in quanto Anita aveva rifiutato di impalare Ellie."}
{"id": "2377177", "revid": "110157", "url": "https://it.wikipedia.org/wiki?curid=2377177", "title": "Dahlem (Renania-Palatinato)", "text": "Dahlem \u00e8 un comune di 253 abitanti della Renania-Palatinato, in Germania.\nAppartiene al circondario (\"Landkreis\") Eifelkreis Bitburg-Pr\u00fcm (targa BIT) ed \u00e8 parte della comunit\u00e0 amministrativa (\"Verbandsgemeinde\") di Bitburg-Land."}
{"id": "2377179", "revid": "110157", "url": "https://it.wikipedia.org/wiki?curid=2377179", "title": "Ummanz (comune)", "text": "Ummanz \u00e8 un comune situato sull'isola di R\u00fcgen nel Meclemburgo-Pomerania Anteriore, in Germania.\nAppartiene al circondario (\"Landkreis\") della Pomerania Anteriore-R\u00fcgen ed \u00e8 parte della comunit\u00e0 amministrativa (\"Amt\") di West-R\u00fcgen."}
{"id": "2377184", "revid": "123533456", "url": "https://it.wikipedia.org/wiki?curid=2377184", "title": "Patto nippo-sovietico di non aggressione", "text": "Il Patto nippo-sovietico di non aggressione (in giapponese: \u65e5\u30bd\u4e2d\u7acb\u6761\u7d04, \"nisso ch\u016britsu jouyaku\") fu un patto della Seconda guerra mondiale firmato a Mosca il 13 aprile 1941 tra il Giappone e l'Unione Sovietica, due anni dopo l'inizio delle guerre di confine sovietico-giapponesi. Firmatari del patto furono il ministro degli esteri Y\u014dsuke Matsuoka, per il Giappone, ed il suo omologo sovietico Molotov per l'Unione Sovietica.\nContenuto.\nIl patto impegnava entrambe le potenze alla reciproca neutralit\u00e0, nel caso di un attacco ad una delle due da parte di una terza potenza, e alla non aggressione di una delle due nei confronti dell'altra. Il patto aveva una validit\u00e0 di cinque anni.\nDa parte sovietica lo scopo del patto era quello di coprirsi le spalle (cio\u00e8 non dover preoccuparsi di un eventuale fronte orientale) nel caso di attacco da parte del Terzo Reich, mentre il Giappone desiderava soprattutto non trovarsi coinvolto in un conflitto fra tedeschi e sovietici, che i giapponesi ritenevano altamente probabile.\nProblemi.\nSi deve aggiungere che entrambe le parti erano spinte da parte dei rispettivi alleati a violare il patto. Cos\u00ec il Terzo Reich avrebbe visto volentieri il Giappone aprire quello che sarebbe stato un secondo fronte per l'Unione Sovietica mentre gli Stati Uniti d'America insistevano con i sovietici per avere il loro appoggio contro i giapponesi.\nViolazione del patto.\nLa dichiarazione di guerra dell'Unione Sovietica al Giappone ebbe luogo l'8 agosto 1945, fra i due bombardamenti atomici sul Giappone del 6 e del 9 agosto. La decisiva invasione (Operazione Attacco di Agosto) nel Manciuku\u00f2 e nelle isole Curili costitu\u00ec un'evidente violazione unilaterale, da parte dell'Unione Sovietica, del non ancora scaduto patto di neutralit\u00e0 e non aggressione.\nLa violazione del patto era stata prevista nelle trattative tra anglo-americani e sovietici, in particolare a Yalta e Potsdam, che richiedevano l'invasione sovietica del Giappone entro 3 mesi dalla fine delle ostilit\u00e0 in Europa.\nNel corso di questa invasione i soldati del Kwantung nella Manciuria furono presi prigionieri ed inviati in campi di lavoro."}
{"id": "2377185", "revid": "110157", "url": "https://it.wikipedia.org/wiki?curid=2377185", "title": "Hamm (Renania-Palatinato)", "text": "Hamm \u00e8 un comune di 27 abitanti della Renania-Palatinato, in Germania.\nAppartiene al circondario (\"Landkreis\") Eifelkreis Bitburg-Pr\u00fcm (targa BIT) ed \u00e8 parte della comunit\u00e0 amministrativa (\"Verbandsgemeinde\") di Bitburg-Land.\nGeografia fisica.\nIl territorio del comune \u00e8 bagnato dal fiume Pr\u00fcm."}
{"id": "2377188", "revid": "149727", "url": "https://it.wikipedia.org/wiki?curid=2377188", "title": "Hamm (Eifel)", "text": ""}
{"id": "2377189", "revid": "729019", "url": "https://it.wikipedia.org/wiki?curid=2377189", "title": "Colon discendente", "text": "Nell'anatomia il colon discendente \u00e8 una parte del colon.\nAnatomia.\nIl colon discendente, continuazione del colon trasverso, \u00e8 lungo circa 25 cm e si dirige inferiormente, anteriormente e medialmente oltre la flessura splenica, continuandosi nel colon sigmoideo dopo essersi curvato verso destra, formando una concavit\u00e0 supero-mediale. \u00c8 retroperitoneale, per cui ricoperto dal peritoneo solo anteriormente e lateralmente; nella vita embrionale il colon discendente -come il duodeno- presenta un rivestimento peritoneale su tutta la sua superficie, ma, a seguito della rotazione del tubo digerente, il peritoneo che rivestiva la parete posteriore del colon discendente si accolla al peritoneo della parete addominale posteriore, formando la fascia di Toldt.\nPossiede un calibro minore rispetto al colon ascendente, ma pi\u00f9 appendici epiploiche; \u00e8 pi\u00f9 lungo dell'ascendente perch\u00e9 nell'ipocondrio di sinistra -regione da cui si diparte il colon discendente- non ci sono organi voluminosi come il fegato, dunque il colon discendente si porta fino alla VIII o IX costa. \u00c8 in rapporto anteriormente con alcune anse del digiuno e dell'ileo; posteriormente \u00e8 diviso dal rene sinistro dalla fascia perirenale e da questa da scarso tessuto connettivo lasso, ed \u00e8 in rapporto con l'arteria e la vena genitali di sinistra, il nervo genitofemorale, cutaneo laterale sinistro del femore, ileoipogastrico, sottocostale e femorale, con il muscolo trasverso dell'addome, quadrato dei lombi, iliaco e grande psoas. La prima porzione pu\u00f2 talvolta essere in rapporto con la parte inferiore della milza.\nPatologie.\nCome nel resto del colon, ma qui con maggior facilit\u00e0, pu\u00f2 essere sede di malattie infiammatorie come la colite ulcerosa, la malattia di Crohn, la diverticolite o tumorali come il cancro del colon-retto."}
{"id": "2377190", "revid": "253269", "url": "https://it.wikipedia.org/wiki?curid=2377190", "title": "Sean Patrick Thomas", "text": "\u00c8 noto per aver interpretato Derek Reynolds nel film \"Save the Last Dance\" e per il ruolo del Detective Temple Page nella serie televisiva \"The District\".\nBiografia.\nThomas nasce a Wilmington, Delaware, dagli immigrati dalla Guyana Cheryl, un'analista finanziale per la DuPont, e Carlton Thomas, ingegnere anch'egli impiegato nell'industria chimica DuPont. Thomas, che ha due fratelli pi\u00f9 giovani, frequenta l'istituto St. Mary Magdalene passando poi alla Brandywine High School. Inizialmente studia legge Universit\u00e0 della Virginia, ma in seguito a delle audizioni per un ruolo nel film \"A Raisin in the Sun\", Thomas cambia idea e decide di frequentare l'Universit\u00e0 di New York.\nCarriera.\nLa carriera cinematografica di Thomas inizia nella met\u00e0 degli anni '90, quando viene scelto per interpretare ruoli secondari in diversi film, tra cui \"Ipotesi di complotto\" (1997), \"Giovani, pazzi e svitati\" (1998) e \"Cruel Intentions - Prima regola non innamorarsi\" (1999). Il primo ruolo da protagonista lo ottiene nel film \"Save the Last Dance\" a fianco dell'attrice Julia Stiles. Il film esce nel 2001, ottenendo molti apprezzamenti dal pubblico adolescente. In seguito recita come personaggio secondario nei film \"La bottega del barbiere\" e \"Halloween - La resurrezione\" entrambi del 2002. Inoltre interpreta il Detective Temple Page in \"The District\", una serie televisiva statunitense trasmessa da CBS dal 2000 al 2004. Nel 2008 appare nel film horror \"The Burrowers\" e nel 2009 interpreta Alan Townsend nella serie televisiva \"Reaper - In missione per il Diavolo\". Nella serie tv \"Lie to Me\", realizzata per la Fox, veste i panni di Karl Dupree, agente dei servizi segreti legato sentimentalmente a Ria Torres interpretata dall'attrice americana Monica Raymund. Nel 2009 recita nell'opera teatrale \"Othello\" a New York.\nVita privata.\nThomas ha sposato l'attrice Aonika Laurent il 22 aprile 2006 a New Orleans. Originariamente la data del matrimonio era stata fissata per il 5 novembre 2005 ma, in seguito all'arrivo dell'Uragano Katrina, \u00e8 stata posticipata. I due si sono incontrati per la prima volta ad una festa organizzata da Tim Story, regista di \"La bottega del barbiere\". La coppia ha una figlia, Lola Jolie, nata il 16 maggio 2008 ed un figlio, Luc Laurent, nato il 9 giugno 2010."}
{"id": "2377192", "revid": "599013", "url": "https://it.wikipedia.org/wiki?curid=2377192", "title": "Donald Whiteside", "text": ""}
{"id": "2377193", "revid": "599013", "url": "https://it.wikipedia.org/wiki?curid=2377193", "title": "H\u00fcttingen", "text": ""}
{"id": "2377194", "revid": "1776051", "url": "https://it.wikipedia.org/wiki?curid=2377194", "title": "H\u00fcttingen an der Kyll", "text": "H\u00fcttingen an der Kyll \u00e8 un comune di 325 abitanti della Renania-Palatinato, in Germania.\nAppartiene al circondario (\"Landkreis\") Eifelkreis Bitburg-Pr\u00fcm (targa BIT) ed \u00e8 parte della comunit\u00e0 amministrativa (\"Verbandsgemeinde\") di Bitburg-Land."}
{"id": "2377198", "revid": "834", "url": "https://it.wikipedia.org/wiki?curid=2377198", "title": "Niederweiler", "text": ""}
{"id": "2377200", "revid": "110157", "url": "https://it.wikipedia.org/wiki?curid=2377200", "title": "Niederweiler (Eifel-Bitburg-Pr\u00fcm)", "text": "Niederweiler \u00e8 un comune di 84 abitanti della Renania-Palatinato, in Germania.\nAppartiene al circondario (\"Landkreis\") Eifelkreis Bitburg-Pr\u00fcm (targa BIT) ed \u00e8 parte della comunit\u00e0 amministrativa (\"Verbandsgemeinde\") di Bitburg-Land."}
{"id": "2377203", "revid": "2052878", "url": "https://it.wikipedia.org/wiki?curid=2377203", "title": "Della pazzia in genere e in specie", "text": "Della pazzia in genere e in specie \u00e8 un trattato in tre tomi di Vincenzo Chiarugi, scritto nel 1794.\nContenuti.\nTratta della follia suddivisa per tipi, osservandone elementi come la continuit\u00e0 dei deliri e l'assenza di febbri. Secondo il libro la pazzia ha origine interna all'individuo; l'autore pensa a un organo (fittizio) chiamato da lui il Sensorio Comune, il \u00ab\"luogo di riunione di queste origini nervose, dove l'Anima \u00e8 verosimilmente presente\", \"laddove la sostanza corticale finisce e principia la midollare\"\u00bb. \nNel libro si leggono tutte le sue osservazioni dei casi clinici da lui studiati."}
{"id": "2377206", "revid": "1776051", "url": "https://it.wikipedia.org/wiki?curid=2377206", "title": "Oberweiler", "text": "Oberweiler \u00e8 un comune di 134 abitanti della Renania-Palatinato, in Germania.\nAppartiene al circondario (\"Landkreis\") Eifelkreis Bitburg-Pr\u00fcm (targa BIT) ed \u00e8 parte della comunit\u00e0 amministrativa (\"Verbandsgemeinde\") di Bitburg-Land."}
{"id": "2377207", "revid": "1305772", "url": "https://it.wikipedia.org/wiki?curid=2377207", "title": "Norma mistraliana", "text": "La norma mistraliana (chiamata anche grafia moderna o grafia mistraliana o norma felibrista) \u00e8 una norma linguistica (una codificazione), anteriore alla norma classica, che fissa la lingua occitana. Apparve nel 1853 nelle opere di Joseph Roumanille, poi in quelle di Fr\u00e9d\u00e9ric Mistral dopo il 1854.\nInfluenzato da Roumanille, Mistral utilizza questa norma mentre difende fermamente la norma classica, come testimonia la corrispondenza fra i due uomini.\nUna norma occitana e in parte diglossica.\nLa norma mistraliana si fonda in parte solamente sugli usi diglossici del francese e del latino. L'ortografia mistraliana annota l'occitano secondo le convenzioni proprie del francese (o), della lingua d'oc medievale (lh), e del latino (u pronunciato \u00ab ou \u00bb nei dittonghi).\nQualche notazione sui dittonghi.\nIl suono \u00ab ou \u00bb [u] non \u00e8 sempre scritto \u00ab ou \u00bb come nel francese. I dittonghi mistraliani fanno corrispondere questo suono alla lettera u (come in latino) :"}
{"id": "2377211", "revid": "599013", "url": "https://it.wikipedia.org/wiki?curid=2377211", "title": "Oberweiler (disambigua)", "text": ""}
{"id": "2377214", "revid": "767487", "url": "https://it.wikipedia.org/wiki?curid=2377214", "title": "Charlotte Lennox", "text": "\u00c8 rimasta famosa aver scritto il romanzo \"The Female Quixote\", e per esser stata conoscente di Samuel Johnson, Joshua Reynolds e Samuel Richardson.\nVita.\nCharlotte Ramsay nacque probabilmente a Gibilterra. Il padre, James Ramsay, era un capitano nella Royal Navy, e la madre era di origine scozzese e irlandese. Pochi documenti sono disponibili sulla sua vita, e i biografi hanno estrapolato dal suo primo romanzo gli elementi che sembrano autobiografici. Si rec\u00f2 con i genitori, a New York nel 1738-1742, a quindici anni ha accettato una posizione come dama di compagnia della vedova Maria Luckyn a Londra. Arrivata a Londra, tuttavia, trov\u00f2 che Maria Luckyn era impazzita, e che quindi il suo posto di lavoro era stato ritirato. Ha poi lavorato come dama di compagnia di Lady Isabella Finch.\nIl suo primo volume di poesia, intitolato \"Poems on Several Occasions\" (Poesie per diverse occasioni), venne dedicato a Lady Isabella nel 1747. Charlotte si stava preparando per una posizione a corte, ma il progetto venne abbandonato in seguito al suo matrimonio con Alexander Lennox, uno scozzese spesso disoccupato. Infatti, il suo unico impiego conosciuto fu in un ufficio doganale tra il 1773 e il 1782, lavoro che ricevette in beneficio dal Duca di Newcastle come una ricompensa per la moglie.\nIntorno al 1750 Charlotte Lennox tent\u00f2 di divenire attrice, senza particolare successo, almeno all'inizio. Quell'anno pubblic\u00f2 il suo maggior successo poetico, \"The Art of Coquetry\" (L'arte della civetteria) nel \"Gentleman's Magazine\". Nello stesso periodo fece conoscenza di Samuel Johnson, il quale la stimava particolarmente. Quando il suo primo romanzo, \"The Life of Harriot Stuart\", venne pubblicato, Johnson organizz\u00f2 una sontuosa festa per Lennox, con una corona di alloro e una torta di mele contenente foglie di alloro. Johnson la considerava superiore alle altre letterate del periodo, Elizabeth Carter, Hannah More e Frances Fanny Burney, e si prest\u00f2 a presentare Charlotte Lennox ai membri importanti della scena letteraria londinese.\nLe donne del circolo di Johnson non erano altrettanto colpite da Charlotte Lennox. Hester Thrale, Elizabeth Carter, e Lady Mary Wortley Montagu la accusavano di non essere in grado di badare alla sua casa, di avere una personalit\u00e0 spiacevole e difficile, e la consideravano poco signorile.\nTuttavia, sia Samuel Richardson che Samuel Johnson lessero e contribuirono al suo secondo e pi\u00f9 riuscito romanzo, \"The Female Quixote, or The Adventures of Arabella\" (La Donna Chisciotte, o le avventure di Arabella) e Henry Fielding lod\u00f2 il romanzo nel suo \"Covent Garden Journal\". \"The Female Quixote\" fu molto popolare; venne ristampato in una serie di grandi romanzi nel 1783, 1799 e 1810, e tradotto in tedesco nel 1754, in francese nel 1773 e 1801, e in spagnolo nel 1808. Il romanzo inverte formalmente il ruolo del protagonista di \"Don Chisciotte della Mancia\": come il personaggio di Miguel de Cervantes scambia se stesso per l'eroe di un'avventura cavalleresca, cos\u00ec Arabella si crede la fanciulla di una storia d'amore.\nIl suo terzo romanzo, \"Henrietta\", apparve nel 1758 e vendette bene, ma non arricch\u00ec l'autrice. Dal 1760 al 1761 scrisse per il periodico \"The Lady's Museum\", materiale che poi fu usato nel suo romanzo \"Sophia\" del 1762. David Garrick produsse il suo spettacolo \"Old City Manners\" a Theatre Royal di Drury Lane nel 1775 (un adattamento di \"Eastward Ho\" di Ben Jonson). Infine, nel 1790 pubblic\u00f2 \"Euphemia\", il suo ultimo romanzo, con scarso successo.\nIn Italia \"The Female Quixote\" \u00e8 stato pubblicato nel 1998 da Luciana Tufani Editrice con il titolo \"Le avventure di Arabella, Donna Chisciotte\", a cura di Ornella De Zordo e con la traduzione di Lucia Loni."}
{"id": "2377215", "revid": "1833487", "url": "https://it.wikipedia.org/wiki?curid=2377215", "title": "Carassius auratus", "text": "Il carassio dorato o pesce rosso (Carassius auratus), \u00e8 un pesce d'acqua dolce, appartenente alla famiglia dei \"Cyprinidae\".\nDescrizione.\nIl pesce rosso presenta una struttura anatomica ben proporzionata con corpo piuttosto affusolato ma robusto. Tutte le pinne sono mediamente proporzionate, con la caudale leggermente bilobata. La bocca, piuttosto piccola, \u00e8 priva di barbigli, a differenza di quella presente nella carpa, specie a cui assomiglia nella forma generale del corpo.\nLa linea laterale \u00e8 praticamente diritta e conta mediamente 30 scaglie.\nLa colorazione degli avannotti, che al momento della schiusa delle uova sono lunghi 4 millimetri, nonch\u00e9 degli esemplari molto giovani, \u00e8 sempre bruno-olivastra come per il \"Carassius carassius\"; salvo nei rari casi di albinismo. La mutazione alla livrea rosso-arancio, che contraddistingue il carassio dorato d'allevamento da quello selvatico, avviene dal terzo all'ottavo mese di vita salvo per esemplari albini che rimarranno chiari per sempre.\nIl principale fattore ambientale che regola la mutazione del colore \u00e8 la temperatura dell'acqua: esemplari allevati a temperature inferiori ai 18 \u00b0C, infatti, tenderanno a rimanere per sempre di livrea bruno-olivastra; gli esemplari allevati in vasche la cui temperatura superi i 20 \u00b0C, muteranno in gran numero nel caratteristico colore rosso-arancione.\nDistribuzione e habitat.\nQuesta specie sembra originaria dell'Asia orientale ma \u00e8 stata da cos\u00ec tanto tempo introdotta in altre aree che \u00e8 estremamente difficile ricostruire il suo areale originario. Allevato e selezionato dal X secolo in Cina e diffuso in Europa alla fine del XVII secolo, il Carassio rosso pu\u00f2 raggiungere e superare la lunghezza di 20 cm se allevato in un laghetto.\nIl pesce rosso in natura vive in fiumi, laghi e specchi d'acqua calma, fino a una profondit\u00e0 massima di 20 metri. I pesci rossi e le altre carpe vengono messi spesso in acque stagnanti per ridurre la popolazione di zanzare. Va detto per\u00f2 che la loro introduzione ha spesso conseguenze negative sull'equilibrio dell'ecosistema locale.\nVariet\u00e0.\n \nGli incroci selettivi hanno prodotto esemplari con diverse variazioni di colore, alcuni dei quali si allontanano notevolmente dal colore dorato del pesce originale. Esistono inoltre forme del corpo diverse, cos\u00ec come differenti configurazioni degli occhi e delle pinne. Queste variet\u00e0 estreme di pesce rosso devono essere tenute in un acquario; sono molto meno resistenti di quelle pi\u00f9 simili all'originale \"selvatico\".\nBiologia.\nI pesci rossi possono soffrire di alcuni disturbi, i principali sono l'ulcera e l'idropisia.\nL'ulcera in genere \u00e8 contagiosa, non si pu\u00f2 curare, ma raramente uccide il pesce, anche se spesso lo mutila. Avendone la possibilit\u00e0 \u00e8 d'obbligo isolare il pesce malato.\nNegli allevamenti, quando raggiungono i 13\u00a0cm di lunghezza vengono vaccinati, ed \u00e8 molto difficile che in futuro si ammalino di ulcera batterica.\nIl dropsicismo (o idropisia) \u00e8 una malattia un po' pi\u00f9 rara, il sintomo principale \u00e8 uno \"spettinamento\" delle squame. In pratica il pesce sembra arruffato, poich\u00e9 accumula troppa acqua nel corpo, e la sua nuova forma spinge le squame in fuori. \nQuesto disturbo pu\u00f2 uccidere il pesce, ma non \u00e8 ritenuto contagioso.\nPer evitare i disturbi \u00e8 bene che l'acqua dei pesci rossi sia sempre pulita e che fra le decorazioni dell'acquario non rimanga cibo in fermentazione.\nL'acqua andrebbe parzialmente cambiata con regolarit\u00e0. Nella stragrande maggioranza dei casi l'acqua di rubinetto va bene, e pu\u00f2 essere utile preventivamente lasciarla decantare indicativamente una decina di ore per liberare nell'aria il cloro in essa disciolto.\nPer cambiare l'acqua dagli acquari usare un tubo flessibile per succhiarla via, usarlo come fosse un aspirapolvere per raccogliere i residui, e togliere circa il 10% settimanale (o il 20% se la si cambia ogni due settimane) dell'acqua quindi versare l'acqua pulita senza spostare il pesce, che viceversa verrebbe sottoposto a stress inutile.\nComportamento.\nSi dice spesso che il pesce rosso abbia una memoria limitata a pochi secondi (e tal supposizione dovrebbe, ragionevolmente, estendersi alla stragrande maggioranza dei pesci, nonch\u00e9 ad altri vertebrati a sangue freddo, viste le similarit\u00e0 anatomiche e funzionali dei loro sistemi nervosi). In realt\u00e0, questi pesci associano stimoli e mantengono per diverso tempo delle risposte apprese. Ad esempio, possono essere addestrati a svolgere compiti semplici, come a mangiare solo in un'area del loro acquario.\nIl modo in cui i pesci delle stesse variet\u00e0 si raggruppano nuotando insieme, suggerisce che i pesci di questa specie siano in qualche modo consci del proprio colore o forma.\nAlimentazione.\nLa dieta nel suo ambiente naturale comprende piccoli crostacei, insetti.\nNon essendo un pesce selettivo, in acquario si possono nutrire con gli appositi mangimi, preferibilmente a granuli.\nSi consiglia di nutrirli due o tre volte al giorno con piccole quantit\u00e0 di cibo, in maniera che questo possa essere mangiato nell'arco di un minuto o due, sia per non sporcare l'acqua sia perch\u00e9 questi pesci tendono a ingozzarsi e rischiare seriamente di ammalarsi.\n\u00c8 possibile dar loro da mangiare cibi freschi, qualche giorno la settimana. Tra questi gradiscono molto: pisellini freschi, insalata, zucchine, carote. La verdura va sbollentata in maniera che vada a fondo una volta inserita nell'acquario. \nInoltre la dieta andrebbe integrata con mangimi vivi, surgelati o liofilizzati, ad esempio larva di zanzara, dafnia o artemia salina. Il mangime non deve essere troppo ricco di proteine per evitare il pericolo di adiposit\u00e0, frequente causa di moria tra i pesci rossi.\n\u00c8 suggerito inoltre di lasciare a digiuno un giorno a settimana.\nRiproduzione.\nSono pesci prolifici, che depongono le uova tra i vegetali. La loro riproduzione principalmente ha luogo in primavera-estate, cio\u00e8 quando la temperatura dell'acqua inizia a superare stabilmente i 16 \u00b0C (condizione indispensabile). Le femmine, generalmente pi\u00f9 numerose dei maschi, si radunano in grossi bacini non molto profondi e successivamente sono raggiunte dai maschi. La tecnica di corteggiamento \u00e8 piuttosto lunga; durante questa fase, il maschio, una volta scelta la partner, comincia a solleticarle l'addome mediante speciali piccole protuberanze che prendono il nome di tubercoli nuziali. La femmina \u00e8 palesemente pi\u00f9 grossa del maschio, infatti contiene le uova; il corteggiamento pu\u00f2 durare da poche ore a circa tre giorni, alla fine dei quali la femmina depone le uova: ne pu\u00f2 fare trentamila per ogni chilogrammo di peso del suo corpo. Le uova successivamente vengono fecondate dallo sperma maschile che per\u00f2 pu\u00f2 vivere solamente trenta secondi nell'acqua, infatti la fecondazione \u00e8 esterna al corpo materno. Dopo circa cinque giorni/una settimana, nascono le \"larve\" o \"avannotti\" che si nutriranno per i successivi nove giorni grazie al nutrimento del loro sacco vitellino. Col passare dei giorni, per\u00f2, il sacco vitellino si esaurisce e fino a quando gli avannotti non impareranno a nutrirsi da soli, vi sar\u00e0 un alto tasso di mortalit\u00e0. I piccoli superstiti, se non cadranno vittime dei molti predatori acquatici (compresi gli stessi Carassius auratus adulti), raggiungeranno la maturit\u00e0 sessuale che avviene generalmente al secondo anno per i maschi e al terzo-quarto per le femmine. Grazie alla grande prolificit\u00e0, i pesci rossi introdotti in habitat favorevoli al loro sviluppo, tendono a diventare infestanti danneggiando l'equilibrio autoctono.\nSottospecie.\nSono riconosciute cinque sottospecie:\nLa specie \"Carassius gibelio\" viene talvolta da alcuni autori considerata sottospecie di \"C. auratus\" o di \"C. carassius\".\nPesca.\nLe carni, avendo un pessimo sapore ed essendo ricchissime di spine, sono pressoch\u00e9 inutilizzate nell'alimentazione umana."}
{"id": "2377219", "revid": "599013", "url": "https://it.wikipedia.org/wiki?curid=2377219", "title": "Kannard Johnson", "text": ""}
{"id": "2377222", "revid": "599013", "url": "https://it.wikipedia.org/wiki?curid=2377222", "title": "Rittersdorf", "text": ""}
{"id": "2377226", "revid": "599013", "url": "https://it.wikipedia.org/wiki?curid=2377226", "title": "Schleid", "text": ""}
{"id": "2377229", "revid": "124123", "url": "https://it.wikipedia.org/wiki?curid=2377229", "title": "Gerolamo Comi", "text": "Mons. Gerolamo Comi nasce ad Induno Olona; pochi anni pi\u00f9 tardi la sua famiglia si trasferisce a Luino. Entra in Seminario ed al termine del percorso formativo e viene ordinato sacerdote nel 1854. Consegue il dottorato in Diritto Canonico dedica buona parte della sua vita all'insegnamento della materia nel seminario Teologico della Diocesi di Milano.\nViene nominato Abate mitrato della Basilica di Sant'Ambrogio in Milano. A Mons. Comi vengono anche conferiti incarichi di prestigio Giudice del tribunale Ecclesiastico Diocesano, viene nominato prelato di Sua Santit\u00e0 e Canonico onorario del Venerabile Capitolo Metropolitano, incarichi che ricopre dimostrando nel contempo aperto spirito di servizio verso il prossimo e solidariet\u00e0 rivolta in particolare verso giovani, anziani e bisognosi, nel 1905 elargisce una cospicua donazione alla Parrocchia San Giovanni Battista di Induno Olona per la costruzione dell'Oratorio che ancora oggi porta il Suo nome e nel 1907 a Luino con un ulteriore donazione istituisce una casa per anziani che ancora oggi \u00e8 operante in citt\u00e0. \nLe sue spoglie mortali riposano in una cappella del cimitero di Luino."}
{"id": "2377231", "revid": "125714910", "url": "https://it.wikipedia.org/wiki?curid=2377231", "title": "Monte Collalto", "text": "Il monte Collalto (3.436 - \"Hochgall\" in tedesco) \u00e8 la montagna pi\u00f9 alta delle Alpi Pusteresi, nelle Alpi dei Tauri occidentali. Si trova nel gruppo delle Vedrette di Ries, all'interno dell'omonimo parco naturale, in Provincia di Bolzano, non lontano dal confine con l'Austria. La sua maestosa cima si ammira anche da Valdaora, che dista circa 20 chilometri dalla vetta.\nToponimo.\nIl nome tradizionale della montagna \u00e8 attestato nel 1583 come \"Spiz Preyofen\" e nel 1770 come \"Hochgall\". Se il primo nome si rif\u00e0 a una malga di un tale \"Prey\", il secondo si riferisce all'etimo tedesco \"Galle\" che significa \"lastra di ghiaccio\". Il nome italiano, creato da Ettore Tolomei, fraintende questa base etimologica e ritiene erroneamente che \"-gall\" significhi \"colle\".\nAscensione.\nLa prima ascensione alla vetta risale al 1854 ad opera dell'alpinista Hermann van Acken e dei suoi assistenti misuratori della vicina Defereggental."}
{"id": "2377232", "revid": "1371684", "url": "https://it.wikipedia.org/wiki?curid=2377232", "title": "Esperanto Association of Britain", "text": "La Esperanto Association of Britain/\"Esperanto-Asocio de Britio\" (EAB), letteralmente \"Associazione Esperantista Britannica\", \u00e8 una associazione benefica il cui obiettivo \u00e8 sviluppare l'apprendimento della lingua internazionale Esperanto. Essa \u00e8 la massima associazione esperantista con sede nel Regno Unito; rappresenta quest'ultimo in seno all'Associazione Universale Esperanto.\nLe sue attivit\u00e0 principali comprendono la pubblicazione e distribuzione di materiali informativi sulla lingua e l'organizzazione di corsi e conferenze. L'associazione gestisce inoltre un sistema di vendita tramite cui cura la distribuzione di opere letterarie in lingua esperanto nel Regno Unito.\nL'associazione pubblica attualmente \"La Brita Esperantisto\", una rivista letteraria in esperanto, ed \"Esperanto Update\", bollettino scritto per la maggior parte in lingua inglese che descrive gli eventi e le novit\u00e0 del movimento esperantista.\nFino all'aprile 2001 l'EAB aveva sede ad Holland Park, a Londra; in tale data l'associazione si \u00e8 trasferita nel Wedgwood Memorial College di Barlaston, a Stoke-on-Trent, nello Staffordshire, dove ha sede tuttora, e dove si trova altres\u00ec la Biblioteca Montagu Butler, una delle pi\u00f9 ricche biblioteche di esperanto al mondo.\nLa sezione giovanile dell'EAB \u00e8 la Junularo Esperantista Brita."}
{"id": "2377233", "revid": "24443", "url": "https://it.wikipedia.org/wiki?curid=2377233", "title": "Hochgall", "text": ""}
{"id": "2377239", "revid": "205250", "url": "https://it.wikipedia.org/wiki?curid=2377239", "title": "Domenico Noviello", "text": "Assassinato dalla camorra, \u00e8 stato insignito della medaglia d'oro al valor civile\nBiografia.\nImprenditore, viene ucciso a colpi di pistola da dei sicari del Clan dei Casalesi, perch\u00e9, cos\u00ec come da motivazione della concessione della Medaglia d'oro al valor civile, si era rifiutato di pagare il pizzo ed aveva denunciato e fatto condannare gli estorsori. In seguito a questa sua azione ricevette minacce di morte ed in ragione di tanto la sua abitazione ed i suoi familiari furono oggetto di attenzione da parte delle forze dell'ordine e gli venne concesso il porto di pistola per difesa personale. Successivamente fu revocata la sorveglianza alla sua casa. Nel 2007 gli fu negato il rinnovo per il porto di pistola per difesa personale rendendolo cos\u00ec ulteriormente vulnerabile nei confronti di che gli aveva giurato vendetta. Un uomo che ha tenacemente, forse ben conscio, lottato contro l'oppressione di un sistema malavitoso che gli imponeva il pagamento di una tassa occulta. La morte di Noviello non \u00e8 rimasta per\u00f2 un'altra sterile pagina dei giornali perch\u00e9 a Castel Volturno, luogo dell'agguato \u00e8 stata aperta la prima associazione antiracket del litorale Domizio e la cittadina gli ha reso omaggio intestando a suo nome la piazza luogo dell'assassinio. La pena inflitta dalla Corte d'Assise d'Appello di Napoli \u00e8 stata riformata in anni 30 (dall'ergastolo in primo grado) per i responsabili dell'omicidio."}
{"id": "2377245", "revid": "889336", "url": "https://it.wikipedia.org/wiki?curid=2377245", "title": "Wiener Volksoper", "text": "La Vienna Volksoper (in tedesco Volksoper Wien) \u00e8 uno dei maggiori teatri d'opera di Vienna. Esso produce circa 300 recite l'anno con un programma di 20/25 opere a stagione da settembre a giugno. Il teatro dispone di 1.473 posti a sedere e 102 all'impiedi. Venne costruito nel 1898 come \"Kaiser-Jubil\u00e4ums-Stadttheater\" (Teatro Civico del giubileo dell'Imperatore), che all'inizio rappresentava soltanto opere di prosa. \nNel 1904 dopo l'inaugurazione il 15 settembre con Der Freisch\u00fctz diretta da Alexander von Zemlinsky, la programmazione venne arricchita anche con rappresentazioni di opere ed operette. \nAll'inizio il teatro contava 1.710 posti.\nLa prima rappresentazione viennese della \"Tosca\" e di \"Salom\u00e8\" avvennero alla Volksoper nel 1907 e nel 1910 rispettivamente. Cantanti famosi come Maria Jeritza e Richard Tauber calcarono il suo palcoscenico; il direttore Zemlinsky fu il primo direttore stabile nel 1906.\nNel 1909 avvenne la prima assoluta di \"Das Tal der Liebe\" di Oscar Straus, nel 1910 di \"Kleider machen Leute\" di Zemlinsky e nel 1911 di \"Der Kuhreigen\" di Wilhelm Kienzl con Maria Jeritza.\nNegli anni della prima guerra mondiale la Volksoper mantenne una posizione di prestigio come secondo teatro d'opera di Vienna, ma dopo il 1929 focalizz\u00f2 il suo repertorio quasi esclusivamente sull'operetta. \nNel 1919 avviene la prima assoluta di \"Die galante Markgr\u00e4fin\" di Oscar Straus e nel 1924 di \"Die gl\u00fcckliche Hand\" di Arnold Sch\u00f6nberg.\nDopo la seconda guerra mondiale, la Volksoper Wien divenne una sala alternativa alla devastata Wiener Staatsoper riaprendo il 1\u00ba maggio 1945 con Le nozze di Figaro diretta da Josef Krips con Sena Jurinac. \nNel 1952 avviene la prima assoluta di \"Bo\u00cfena\" di Straus.\nNel 1955, dopo la ricostruzione della Staatsoper, torn\u00f2 al suo antico ruolo di rappresentazione di opere, operette e musical.\nNel 1964 avviene la prima assoluta di \"Fr\u00fchjahrsparade\" di Robert Stolz.\nOpere.\nNel settembre 2003, Rudolf Berger - ex direttore della Strasbourg Opera - divenne direttore generale e Marc Piollet direttore musicale.\nDurante la stagione 2006-2007, vennero rappresentate sette operette. Fra queste opere di Franz Leh\u00e1r come \"La vedova allegra\" e \"Il conte di Lussemburgo\" e di Johann Strauss II come \"Lo zingaro barone\" ed \"Il pipistrello\" oltre a due popolari musical, \"La Cage aux Folles\" e \"The Sound of Music\"."}
{"id": "2377249", "revid": "1874129", "url": "https://it.wikipedia.org/wiki?curid=2377249", "title": "Barlaston", "text": "Barlaston \u00e8 un paese situato nel comune di Stafford nella contea dello Staffordshire in Inghilterra.\nSi trova approssimativamente a met\u00e0 strada tra la citt\u00e0 di Stoke-on-Trent e la cittadina di Stone. Secondo il censimento del 2011, la popolazione del paese contava abitanti.\nStoria.\nL'antica chiesa parrocchiale di San Giovanni \u00e8 situata al margine della tenuta di Wedgwood. Fu costruita secondo il progetto di C. Lynam tra il 1886 e il 1888, mantenendo la torre occidentale dall'edificio originale di epoca medievale, con la successiva aggiunta di una sagrestia nel 1969. Nel 1981 l'edificio dovette essere chiuso e fu sostituito da una costruzione provvisoria finch\u00e9 la chiesa non fu riedificata su Green Lane.\nWedgwood spost\u00f2 la sua industria di ceramica da Etruria, nello Staffordshire, a un moderno stabilimento industriale in un nuovo paese situato pi\u00f9 a nord. L'industria fu progettata nel 1936 e costruita tra il 1938 e il 1940 secondo il disegno di Keith Murray, che era anche un designer delle ceramiche Wedgwood. L'industria vanta un centro per visitatori e turisti, parcheggi privati e una stazione degli autobus. La stazione ferroviaria di Wedgwood fu aperta per l'industria nel 1940, ma chiuse nel 2004."}
{"id": "2377252", "revid": "2091899", "url": "https://it.wikipedia.org/wiki?curid=2377252", "title": "Nicola de Gemmis", "text": "Biografia.\nFiglio di Giuseppe de Gemmis e della Nobile Maria de Introna, Nicola discende dalla antica famiglia dei baroni di Terlizzi. Studi\u00f2 all'Universit\u00e0 di Napoli dove si laure\u00f2 in giurisprudenza, in lettere ed in filosofia. \nDedicatosi alla vita politica si mise in corrispondenza con uomini di spicco quali Giuseppe Antonacci, Giuseppe Ceci ed altri coi quali ebbe comunione di pensiero riguardo all'abbattimento della dinastia borbonica. \nNel 1860 fu nominato da Giuseppe Garibaldi primo sindaco di Bari del Regno d'Italia. Il 7 ottobre 1860 fu inviato con Vincenzo Sylos Labini a porgere i saluti al Re Vittorio Emanuele II che entrava a Napoli. Come sindaco di Bari promosse tutte le feste commemorative rivolgendo manifesti patriottici alla cittadinanza e rassodando il sentimento italiano. Fu varie volte eletto consigliere e deputato del Consiglio Provinciale di Bari e per parecchi anni fu vice Presidente del Consiglio. \nPresidente del Consiglio Provinciale Scolastico, fece parte di varie commissioni dell'Istruzione Pubblica. Fu paggio di onore del S.M. Ordine di Malta e Commendatore della Corona d'Italia.\nPrese in moglie Donna Marianna Catino Mazzacchera dei duchi di Castelgaragnone.\nMor\u00ec a Bari il 6 maggio 1883. A suo nome \u00e8 intitolata una strada di Bari."}
{"id": "2377256", "revid": "125044596", "url": "https://it.wikipedia.org/wiki?curid=2377256", "title": "Cronologia astronomica", "text": "La cronologia astronomica, o datazione astronomica, \u00e8 un metodo che data gli eventi o manufatti associati ai fenomeni astronomici. I documenti scritti degli eventi storici che comprendono descrizioni di fenomeni astronomici hanno contribuito molto a rendere chiaro la cronologia del Vicino Oriente antico; i lavori artistici che \"dipingono\" la configurazione delle stelle e pianeti ed edifici orientati al sorgere o al tramontare dei corpi celesti in un particolare tempo sono stati tutti datati attraverso calcoli astronomici.\nDatazione degli eventi storici.\nL'uso di descrizioni dei fenomeni astronomici per datare gli eventi storici inizia nel XVI secolo, periodo di un rinnovato interesse umanistico per la storia e di tavole astronomiche sempre pi\u00f9 precise. Nel caso di eventi astronomici unici come le eclissi, in quanto eventi relativamente poco frequenti, essi possono essere datati in modo esatto. Quando le circostanze non sono esatte e ci sono diverse possibili eclissi, si possono spesso usare altri dettagli come il mese dell'eclissi o la posizione di altre stelle e pianeti per identificare l'eclissi specifica.\nLa datazione astronomica, come altre forme di interpretazione storica, richiede attenzione nell'interpretare i documenti scritti pervenuti. John Steele ha proposto tre domande che devono essere chieste quando si sta datando un evento:\nI diari astronomici babilonesi forniscono resoconti dettagliati e non ambigui sulle posizioni dei pianeti visibili, spesso in relazione alle stelle specifiche, che sono stati usati per fornire precise date di eventi come la sconfitta di Dario III per mano di Alessandro Magno nella Battaglia di Gaugamela il 1\u00ba ottobre 331 a.C. e della susseguente morte di Alessandro l'11 giugno 323 a.C.\nPoich\u00e9 il successo di questo metodo dipende dall'affidabilit\u00e0 delle fonti scritte e dalla precisione dei loro resoconti sui fenomeni astronomici, i tentativi di datare astronomicamente testi letterari, i quali possono descrivere eventi astronomici in modo vago o anche per mezzo di metafore, hanno condotto i ricercatori a conclusioni che sembrano esatte, ma che fanno assegnamento su supposizioni non valide e che sono conseguentemente meno largamente accettate. In questo modo i tentativi di datare testi vedici descriventi le Pleiadi come nascenti \"verso Est\" circa 2300 anni a.C., cio\u00e8 quando le Pleiadi erano \"esattamente posizionate a Est\" \u00e8 complicato dal fatto che quella descrizione poetica non necessita di riflettere delle osservazioni astronomiche precise, mentre la precessione \u00e8 un processo molto lento, che produce soltanto piccoli cambiamenti nell'azimut di una stella nascente ad Est.\nDatazione di manufatti.\nFra i manufatti che possono pi\u00f9 facilmente essere datati con tecniche astronomiche, ci sono le raffigurazioni delle posizioni dei corpi celesti in un particolare momento. Poich\u00e9 i moti dei corpi celesti sono caratterizzati da periodi differenti tra loro, ci vogliono molti secoli perch\u00e9 tutti i pianeti, pi\u00f9 il Sole e la Luna, raggiungano la stessa posizione nei segni dello Zodiaco. Una configurazione accurata con le posizioni di questi sette corpi comprese entro \u00b115\u00b0 (cio\u00e8 all'interno di un singolo segno dello Zodiaco) \u00e8 una combinazione che capita soltanto una volta ogni circa 3700 anni. Un caso particolare coinvolge un manoscritto miniato medievale il quale descrive la posizione di questi sette corpi celesti il 18 marzo 816, corrispondente al momento in cui il manoscritto fu stilato. Questo calcolo dimostr\u00f2 che questa descrizione non era una copia di una precedente raffigurazione classica riguardo alla posizione delle stelle. Il movimento rapido della Luna \u00e8 il pi\u00f9 sensibile indicatore per la precisione del tempo; se si pu\u00f2 stimare la posizione indicata della Luna nell'ambito di un grado, il tempo del diagramma pu\u00f2 essere calcolato con l'accuratezza di un'ora.\nUn esempio sorprendente di questo metodo fu un ritratto astrologico di Sir Christopher Hatton (1540-1591), che dipinse le posizioni di sette pianeti classici nello zodiaco notando le posizioni calcolate dei pianeti al pi\u00f9 vicino minuto di arco. Qui la pi\u00f9 ampia fonte di errore nella data fu l'incertezza dei calcoli astronomici del XVI secolo. Il tempo risultante fu all'incirca mezzogiorno del 12 dicembre del 1581.\nDatazione delle strutture dalla loro orientazione.\nUn approccio archeoastronomico pi\u00f9 controverso \u00e8 stato usato per datare le strutture che si credeva fossero orientate in base a principi astronomici, misurando la loro orientazione e calcolando la data nel passato, quando un singolo specifico corpo celeste, che poteva essere il Sole o un'altra stella prescelta, sorge o tramonta all'azimut misurato. L'astronomo Norman Lockyer, applic\u00f2 questo metodo a Stonehenge misurando l'orientazione del vialetto di Stonehenge e confrontandola con la posizione del sole sorgente solstiziale, che cambia lentamente a causa del mutamento dell'obliquit\u00e0 dell'eclittica. L'archeologo Francis C. Penrose applic\u00f2 un metodo simile ai templi greci antichi, tentando di stabilire le loro date, mettendo in relazione la loro orientazione con l'apparizione delle stelle all'orizzonte, la cui posizione cambia lentamente a causa della precessione degli equinozi.\nLa vasta mutevolezza di questi dati storicamente accettati condussero l'architetto e archeologo, William Bell Dinsmoor, a sospettare dei dati stabiliti dal lento cambiamento dell'obliquit\u00e0 dell'eclittica o dagli allineamenti stellari, che coinvolgono una selezione arbitraria di una stella che sorge sul proprio azimut. Invece egli propose un metodo occupandosi di cosa era sempre conosciuto dai documenti storici concernenti le date di costruzione dei templi greci, le feste associate a specifici templi, e la natura del calendario lunisolare greco. Poich\u00e9 la data di una festa nel calendario lunisolare greco ricorre solo nella stessa data del calendario solare ogni otto o diciannove anni, Dinsmoor identific\u00f2 una festa connessa con un tempio specifico e fu capace di determinare l'anno esatto della costruzione storicamente registrata quando il Sole sorgeva secondo l'allineamento con il tempio."}
{"id": "2377261", "revid": "386804", "url": "https://it.wikipedia.org/wiki?curid=2377261", "title": "Survivors of the Shoah Visual History Foundation", "text": ""}
{"id": "2377267", "revid": "386804", "url": "https://it.wikipedia.org/wiki?curid=2377267", "title": "Fondation pour la M\u00e9moire de la Shoah", "text": ""}
{"id": "2377271", "revid": "1544245", "url": "https://it.wikipedia.org/wiki?curid=2377271", "title": "USC Shoah Foundation", "text": "La USC Shoah Foundation - The Institute for Visual History and Education, gi\u00e0 nota come Survivors of the Shoah Visual History Foundation, \u00e8 un'organizzazione non a scopo di lucro col fine di realizzare interviste audiovisive a sopravvissuti e testimoni dell'Olocausto e di altri genocidi.\n\u00c8 stata fondato dal regista statunitense Steven Spielberg nel 1994, un anno dopo la pubblicazione del film \"Schindler's List - La lista di Schindler\". Lo scopo originale dell'istituto era quello di registrare le testimonianze dei sopravvissuti e degli altri testimoni dell'Olocausto come raccolta di interviste videoregistrate. Nel gennaio 2006, la fondazione ha collaborato e si \u00e8 trasferita alla University of Southern California (USC) ed \u00e8 stata ribattezzata USC Shoah Foundation - The Institute for Visual History and Education. Nel marzo 2019, l'istituto ha celebrato l'inaugurazione del loro nuovo quartier generale globale nel campus della USC.\nL'archivio storico visivo.\nLe testimonianze della USC Shoah Foundation sono conservate nel Visual History Archive, una delle pi\u00f9 grandi collezioni digitali del suo genere al mondo. L'Archivio di storia visiva \u00e8 digitalizzato, completamente ricercabile tramite parole chiave indicizzate e linkato al minuto. Con oltre 112.000 ore di testimonianze registrate nell'Archivio, la tecnologia di indicizzazione \u00e8 essenziale per consentire agli utenti di individuare gli argomenti di interesse. L'indicizzazione consente a studenti, insegnanti, professori, ricercatori e altri in tutto il mondo di recuperare le testimonianze per intero o di cercare delle sezioni specifiche all'interno delle registrazioni attraverso un insieme di quasi 64.000 parole chiave e frasi, 1,8 milioni di nomi e 695.000 immagini. Ogni testimonianza \u00e8 indicizzata da un madrelingua e ogni minuto di video viene codificato in inglese su un motore di ricerca proprietario utilizzando una tecnologia brevettata dall'istituto stesso. Le registrazioni hanno una durata media di poco pi\u00f9 di due ore ciascuna e sono state condotte in 63 paesi e 41 lingue.\nSin dagli inizi, l'Archivio di storia visiva dell'istituto ha ampliato la sua collezione per includere testimonianze di sopravvissuti e testimoni di altri genocidi, tra cui il genocidio contro i tutsi in Ruanda, il massacro di Nanchino, il genocidio armeno e il genocidio guatemalteco.\nLe collezioni.\nLa fondazione ha registrato quasi 52.000 testimonianze video tra il 1994 e il 1999 e complessivamente ha pi\u00f9 di 55.000 testimonianze. La maggior parte di queste testimonianze video espone sul tema dell'Olocausto, comprese le esperienze dei sopravvissuti ebrei, dei soccorritori e fornitori di aiuti, dei sopravvissuti sinti e rom, di liberatori, prigionieri politici, dei testimoni di Geova sopravvissuti, dei partecipanti ai processi per crimini di guerra, di sopravvissuti alle politiche eugeniche, dei non ebrei operai schiavi e dei sopravvissuti omosessuali, ma l'archivio di storia visiva della USC Shoah Foundation si \u00e8 espanso nel 2013 per includere testimonianze di sopravvissuti tutsi al genocidio ruandese e si \u00e8 ampliato negli ultimi anni per includere interviste con sopravvissuti ad altri genocidi, tra cui il genocidio armeno, il genocidio cambogiano, il genocidio guatemalteco, il massacro di Nanchino in Cina, ed il genocidio dei Rohingya in Myanmar. La stragrande maggioranza delle testimonianze contiene una storia personale completa della vita, prima, durante e dopo l'esperienza diretta dell'intervistato con il genocidio.\nLa ricerca.\nL'istituto aspira ad essere l'autorit\u00e0 accademica mondiale nello studio del genocidio e nella testimonianza personale. Continua a incorporare nuove raccolte di testimonianze di testimoni oculari di genocidio mentre contemporaneamente promuove attivit\u00e0 accademiche che affrontano i problemi del mondo reale affrontati dalle stesse testimonianze. Studiosi in molti campi hanno utilizzato le vaste risorse dell'Archivio di storia visiva per insegnare in pi\u00f9 di 400 corsi universitari dei quattro continenti, inclusi 112 corsi all'USC. Ricercatori e leader di pensiero hanno utilizzato le testimonianze in pi\u00f9 di 121 opere accademiche e l'archivio \u00e8 stato al centro di dozzine di conferenze in una vasta gamma di discipline.\nIl \"Center for Advanced Genocide Research\" \u00e8 l'unit\u00e0 di ricerca e di borse di studio dell'istituto. Fondato nel 2014, il centro si dedica a promuovere nuove aree di ricerca interdisciplinare sull'olocausto e sul genocidio, discutendo in particolare le origini del genocidio e su come intervenire nel ciclo che porta alla violenza di massa. Il centro tiene conferenze e workshop internazionali e ospita borsisti e studiosi in loco per condurre ricerche utilizzando le vaste risorse disponibili presso la \"University of Southern California\". Il centro premier\u00e0 fino a 10 borsisti ogni anno. I borsisti dell'Istituto, il personale e gli studenti stagisti partecipano a pi\u00f9 di una dozzina di eventi accademici nel campus della USC ogni anno. Si distingue concentrandosi sullo studio interdisciplinare organizzato attorno a tre temi per far avanzare l'analisi del genocidio e della violenza su scala internazionale. \"Resistance to Genocide and Mass Violence\" si concentra su atti di resistenza ed elementi di sfida che rallentano o arrestano i processi di genocidio. Violenza, emozione e cambiamento comportamentale costituiscono la natura del genocidio e della violenza di massa, e il modo in cui influiscono sul comportamento emotivo, sociale, psicologico, storico e fisico.\nL'istituto, in collaborazione con il \"Center for Advanced Genocide Research\", ha tenuto una conferenza internazionale nel novembre 2014 presso l'USC intitolata \"\"Memory, Media and Technology: Exploring the Trajectories of Schindler's List\", esaminando le traiettorie della memoria, dei media e della tecnologia in una serie di discipline e da una variet\u00e0 di punti di vista e luoghi. Nel 2015, il Center for Advanced Genocide Research in collaborazione con la USC Thornton School of Music e \"USC Visions and Voices\" ha ospitato la conferenza internazionale intitolata \"Singing in the Lion's Mouth: Music as Resistance to Violence\"\", che comprendeva due giorni di programmazione e che ha evidenziato l'uso della musica come strumento per resistere all'oppressione e per diffondere consapevolezza.\nGli studi sul genocidio.\nIl programma \"Digital Genocide Studies\" esamina come i \"big data\" ed i grandi set di dati, comprese le 53.000 testimonianze nel Visual History Archive della USC Shoah Foundation, possono essere utilizzati per trovare modelli nel campo della violenza di massa e della sua resistenza. L'istituto organizza anche una serie annuale di eventi accademici che porta gli studiosi alla USC per presentare conferenze, proiezioni di film e tavole rotonde. Il Visual History Archive \u00e8 completamente visualizzabile presso 51 istituzioni abbonate in 13 paesi di tutto il mondo, principalmente universit\u00e0 e musei. L'istituto offre anche un abbonamento per l'accesso parziale all'Archivio. Circa 211 istituzioni in 34 paesi hanno stipulato un contratto per queste raccolte pi\u00f9 piccole. \nSono inoltre disponibili circa 1.200 testimonianze per qualsiasi membro del pubblico con una connessione Internet che si registri per accedere all'archivio di storia visiva online. Oltre ad ampliare il proprio raggio d'azione, l'istituto dedica notevole attenzione al mantenimento della qualit\u00e0 audiovisiva di ogni testimonianza, per proteggerla dal degrado nel tempo. Con il contributo delle societ\u00e0 tecnologiche, l'istituto ha ideato un sistema di conservazione in cui i video originali venivano digitalizzati in una variet\u00e0 di formati comunemente usati. La digitalizzazione dell'intero Archivio ha richiesto cinque anni per essere completata, dal 2008 al 2012. Durante il progetto di digitalizzazione, si \u00e8 scoperto che circa il 5 per cento dei 235.005 nastri presentava problemi audio o visivi, alcuni al punto da essere inguardabili. Trovando che c'erano poche opzioni esistenti per il ripristino di materiale basato su nastro, il team ITS dell'istituto ha creato nuovi programmi software per aiutarli a risolvere quei problemi di carattere audio e video. Per garantire che il pi\u00f9 grande database al mondo di testimonianze di genocidio viva in perpetuo, l'istituto ha creato una tecnologia di gestione delle raccolte digitali utilizzata dai clienti per preservare i loro mezzi di comunicazione dall'invecchiamento. Tra questi ci sono il Academy of Motion Picture Arts and Sciences e la Warner Bros. Pictures.\nLa formazione scolastica.\nUtilizzando le testimonianze dall'Archivio di storia visiva, l'istituto sviluppa gli strumenti di insegnamento per educatori in tutto lo spettro disciplinare, come studi sociali, arti della lingua inglese, governo, lingua straniera, storia del mondo, storia americana e educazione del carattere. L'istituto fornisce anche lo sviluppo professionale per preparare gli educatori di tutto il mondo a usare la testimonianza in modi pertinenti e coinvolgenti, fornendo un'esperienza che porta gli studenti oltre il libro di testo.\n\"IWitness\", il principale sito web didattico dell'istituto per insegnanti e studenti, fornisce agli studenti l'accesso a 1.600 testimonianze per l'esplorazione guidata. Gli studenti possono interagire con le testimonianze e inserirle nei propri progetti multimediali tramite un editor video integrato. Circa 17.000 studenti delle scuole superiori e oltre 5.000 educatori in 57 paesi e tutti i 50 stati degli Stati Uniti hanno utilizzato IWitness. L'istituto ha formato pi\u00f9 di 39.000 educatori in tutto il mondo per incorporare la testimonianza nelle lezioni in classe. Pi\u00f9 di 200 educatori hanno partecipato alla formazione avanzata ed ai programmi \"Teaching with Testimony\" nei programmi del XXI secolo negli Stati Uniti, Ucraina, Repubblica Ceca, Ungheria e Polonia.\nGli altri programmi educativi dell'istituto includono:\nL'accesso globale.\nLa testimonianza sta raggiungendo un vasto pubblico internazionale attraverso l'Archivio di storia visiva dell'istituto, nonch\u00e9 tramite IWitness, il suo canale YouTube e i suoi portali Web in 12 lingue. L'archivio completo della storia visiva \u00e8 disponibile presso 49 istituzioni in tutto il mondo, mentre raccolte pi\u00f9 piccole sono disponibili in 199 siti in 33 paesi. L'istituto continuer\u00e0 a sviluppare tecnologie digitali per preservare e migliorare l'Archivio di storia visiva, costruendo percorsi di accesso per un vasto pubblico di studenti, educatori, studiosi e del pubblico in generale. Ogni anno circa 1,6 milioni di studenti, ricercatori, insegnanti e laici visualizzano le testimonianze. L'archivio di storia visiva contiene pi\u00f9 di 1.200 testimonianze accessibili in tutto il mondo.\nCon l'obiettivo di espandere il proprio pubblico, la USC Shoah Foundation trasmette i suoi contenuti su molte piattaforme. Nel 2015, per sottolineare questa priorit\u00e0, l'istituto ha aggiunto \"Global Outreach\" come quarto pilastro organizzativo. In un anno, tra il 2013\u20132014 e il 2014\u201315, il numero di persone che si sono incrociate con la testimonianza dell'istituto \u00e8 quasi raddoppiato, passando da 3,6 milioni a 6,5 milioni. Il numero aumenta a 15 milioni se si includono l'esposizione mediatica, trasmissioni TV, mostre di musei, presentazioni a conferenze e workshop e social media. La sensibilizzazione globale \u00e8 condotta attraverso media di propriet\u00e0 come siti web e documentari e mostre supportati dall'istituto; ha guadagnato la copertura della stampa nazionale e internazionale di primo piano sui suoi programmi; come anche dei media condivisi distribuiti su un'ampia gamma di piattaforme social."}
{"id": "2377275", "revid": "1305772", "url": "https://it.wikipedia.org/wiki?curid=2377275", "title": "Monte Oserot", "text": "Il monte Oserot \u00e8 una montagna delle Alpi Cozie, situata in territorio italiano tra le valli Stura e Maira.\nCaratteristiche.\nSi trova sul limite meridionale delle Alpi Cozie, sullo spartiacque che separa la valle Stura di Demonte dalla valle Maira. La vetta sorge in provincia di Cuneo, a cavallo dei territori comunali di Argentera a sud e di Acceglio a nord, in una zona morfologicamente piuttosto complessa.\nLo spartiacque alpino principale passa alcuni chilometri pi\u00f9 a nord-est, con andamento prima NO-SE fino al monte Vanclava, dove piega decisamente ed assume un andamento verso ESE fino al colle della Maddalena. Dal monte Vanclava distacca una dorsale secondaria, che scende in direzione SE passando per il monte Scaletta ed il Bric, poi piega ad est per il \"passo la Croce\", ripiega a SE e, giunto alla quota 2814, piega ad est, salendo alla vetta del monte Oserot. Da qui piega di nuovo a NE fino al \"colle Oserot\", quindi di nuovo a SE verso il \"passo di Rocca Brancia\". In questa zona, la cresta \u00e8 ben definita sul versante SO (valle Stura), mentre \u00e8 meno definita sul versante NE (valle Maira), dove domina il tormentato \"altopiano della Gardetta\". Dalla vetta dirama una dorsale secondaria che si dirige verso SE, dapprima scendendo ad un colletto, poi risalendo verso una vetta secondaria detta \"monte Oserot falso\" (2761\u00a0m); da qui la cresta prosegue digradando, dapprima in direzione SE poi, dal \"passo di Terra Rossa\", piegando leggermente a S, andando a morire nella valle Stura sotto la frazione Servagno. Un'ulteriore dorsale dirama ad arco dalla quota 2814, prima in direzione est poi piegando verso sud. Un'altra dorsale ancora, poco pronunciata, dirama dalla vetta in direzione NO.\nIl versante nord-est della cresta secondaria scende con andamento abbastanza regolare verso la sottostante \"fonda Oserot\", ove si trova il \"lago Oserot\"; sul versante opposto, la montagna \u00e8 pi\u00f9 tormentata, e scende con balze scoscese e movimentate verso la sottostante \"testa dell'Iretta\" (2189\u00a0m) e la frazione di Bersezio. La cresta tra la vetta ed il falso Oserot \u00e8 molto scoscesa su entrambi i versanti. Il versante nord \u00e8 dominato dalla cresta secondaria, che divide due valloncelli che scendono l'uno verso il \"colle Oserot\" e poi verso la \"comba Emanuel\", l'altro direttamente verso la \"comba Emanuel\".\nDal punto di vista geologico, la montagna appartiene al \"complesso brianzonese\"; la porzione sommitale \u00e8 composta da calcari dolomitici e dolomie del Triassico, con una fascia di carniole del Trias che emergono a sud del \"falso Oserot\"; tra la vetta ed il \"passo di Terra Rossa\" affiora una formazione di porfiriti ed epidotiti del Carbonifero-Permiano.\nLa situazione toponomastica e cartografica richiede una certa attenzione. Le carte pi\u00f9 antiche indicano come \"Monte Oserot\" il falso Oserot, mentre non indicano il vero Oserot. Tale \u00e8 ad esempio la cartografia IGM 1:25.000, che peraltro indica una quota di 2860\u00a0m circa 100 metri a nord della vetta del falso Oserot. La \"carta dei sentieri - valle Maira\" della Comunit\u00e0 montana Valle Maira indica come \"Monte Oserot\" entrambe le vette. La carta IGC 1:25.000 n.112 indica invece come \"monte Oserot\" la quota 2861, e non d\u00e0 alcun nome al falso Oserot, indicato peraltro con una quota di 2773\u00a0m.\nAccesso alla vetta.\nLa via normale si sviluppa sul versante SE. Poco sotto il \"colle Oserot\" si distacca verso ovest una traccia di sentiero, indicata con tacche rosse sbiadite, che conduce i piedi di un canalone a SE della montagna, che risale verso la cresta NE, per la quale si giunge alla vetta. L'attacco pu\u00f2 essere raggiunto da Bersezio, per il \"passo di Terra Rossa\" (sentieri P37 e P36 GTA), da Servagno (sentieri P35-P36 GTA), o dalla valle Maira, attraverso il colle Oserot (sentieri S11 o S27) oppure attraverso il \"passo di Rocca Brancia\", col sentiero P35 GTA. In quest'ultimo caso \u00e8 possibile appoggiarsi al rifugio della Gardetta, sull'omonimo altopiano. Arrivando invece dal passo di Terra Rossa si pu\u00f2 usufruire di un sentiero che dal passo conduce direttamente al \"colle Oserot\" mantenendosi in quota sul pendio nord-orientale della cresta secondaria.\nLa montagna \u00e8 accessibile anche in inverno, con avvicinamento scialpinistico e salita dei canaloni terminali con ramponi e piccozza. \u00c8 possibile anche un avvicinamento diretto da Bersezio per la \"gorgia della Madonna\", vallone che risale diretto verso la vetta in direzione NE. Giunti ad un pianoro a quota 2500\u00a0m circa, alla base di un ampio circo racchiuso dalle creste secondarie SE e della quota 2814, si risale dapprima per pendio, poi per canale fino alla cresta, e da qui alla vetta."}
{"id": "2377278", "revid": "736476", "url": "https://it.wikipedia.org/wiki?curid=2377278", "title": "Pal\u00e1cio Nacional da Pena", "text": "Il Pal\u00e1cio Nacional da Pena - o semplicemente Pal\u00e1cio da Pena o Castelo da Pena - \u00e8 un palazzo/castello, situato sulle colline della citt\u00e0 portoghese di Sintra, paese del centro, vicino a Lisbona.\nLocalizzazione.\nIl palazzo si trova su uno sperone di roccia dominante la citt\u00e0 di Sintra, all'interno del \"Parque da Pena\", nella \"Serra de Sintra\".\nStoria.\nLa storia del castello ebbe inizio nel medioevo quando sul sito si trovava una cappella dedicata alla Madonna della Pena, costruita in cima ad una collina dominante Sintra. Secondo la tradizione questa cappella era stata costruita a seguito di un'apparizione miracolosa della Madonna.\nNel 1493, re Giovanni II del Portogallo accompagn\u00f2 sua moglie la regina Eleonor in un pellegrinaggio sul sito per adempiere ad un voto. Il suo successore, re Manuel I fu anch'egli particolarmente devoto al santuario ed ordin\u00f2 la costruzione di un vero e proprio monastero sul sito, affidandolo all'ordine di San Girolamo. Per secoli il monastero di Pena divenne un luogo di meditazione, isolato, con la presenza di massimo diciotto monaci.\nNel XVIII secolo il monastero venne pesantemente danneggiato da una tempesta di fulmini, ma fu ad ogni modo il grande terremoto di Lisbona del 1755 a decretarne la fine, riducendolo completamente in rovina. Ad ogni modo la cappella (con le sue sculture in marmo ed alabastro attribuite a Nicolau Chanterene) scamparono miracolosamente al danno.\nPer decenni le rovine rimasero al loro posto, ma attirarono l'attenzione del giovane principe consorte Ferdinando che, nel 1838, decise di acquisire l'antico monastero e tutte le terre circostanti per s\u00e9, oltre al vicino Castelo dos Mouros. L'attuale costruzione, realizzata dopo il 1840 su impulso di Maria II di Braganza (1819-1853) che era desiderosa di fare un regalo di nozze al marito, re Ferdinando II del Portogallo (1819-1885), venne progettata dal geologo e barone tedesco Wilhelm Ludwig von Eschwege, architetto dilettante, mentre gli interni vennero curati dall'architetto Julius Eugen Ruhl. \nDopo la morte di Ferdinando, il palazzo pass\u00f2 in eredit\u00e0 alla sua seconda moglie, Elisa Hensler, contessa di Edla. Quest'ultima decise di vendere il complesso a re Luigi I del Portogallo che lo utilizz\u00f2 come residenza estiva per la famiglia reale portoghese, ma anche come luogo di rappresentanza; qui ad esempio fu servito il pranzo ufficiale in occasione della visita di re Edoardo VII del Regno Unito nel 1903. Nel medesimo periodo il palazzo ospit\u00f2 anche il noto compositore Richard Strauss durante una sua visita. Nel 1889 il castello venne acquistato dallo stato portoghese e, dopo la rivoluzione repubblicana del 1910, venne trasformato in un museo. L'ultima regina del Portogallo, Amalia, trascorse la sua ultima notte al castello prima di lasciare il paese alla volta dell'esilio. Quando vi torn\u00f2 nel 1945, chiese di poter visitare nuovamente il palazzo, da sola, in quanto era uno dei suoi preferiti.\nIl palazzo si trova oggi sotto la tutela dell'UNESCO, organismo dal quale \u00e8 stato inserito nel Patrimonio dell'umanit\u00e0 (come tutto il centro storico di Sintra) nel 1995, e il 7 luglio 2007 \u00e8 stato eletto una delle 7 meraviglie del Portogallo.\nArchitettura.\nIl palazzo \u00e8 stato costruito sopra le macerie di un convento ed \u00e8 considerato come una delle sette meraviglie del Portogallo. Nell'architettura del palazzo \"convivono\" vari stili: neogotico, neomanuelino, neoarabo, neorinascimentale, neobarocco, ecc. Numerosi sono i riferimenti stilistici ad altre famose costruzioni della storia del Portogallo, come ad esempio la Torre di Bel\u00e9m, il Convento dell'Ordine di Cristo a Tomar, la Casa dos Bicos a Lisbona o il Pal\u00e1cio Nacional de Sintra a Sintra. La struttura, a livello architettonico e di ripartizione degli spazi, pu\u00f2 essere suddivisa in quattro:\nMolti sono ancora oggi gli elementi che si preservano dell'antico convento, incluso il chiostro, il refettorio, la sacrestia, e l'antica cappella del complesso.\nDal palazzo trarr\u00e0 ispirazione anche re Ludovico II di Baviera per la costruzione del castello di Neuschwanstein trent'anni dopo il suo completamento.\nIl parco.\nIl parco del palazzo di Pena \u00e8 una vasta area ricoperta da foreste che circonda completamente il castello per un totale di 200 ettari. Il parco venne realizzato assieme al palazzo su progetto di Ferdinando II che si serv\u00ec per completarlo della perizia del barone von Eschwege e del barone von Kessler. \nIl gusto esotico applicato al parco rientra nel pieno dello stile romantico di met\u00e0 Ottocento. Il re ordin\u00f2 l'importazione in loco di diverse piante ed essenze arboree da luoghi molto lontani tra cui una sequoie nordamericane, cipressi di Lawson, magnolie, cedri rossi occidentali, Ginkgo biloba cinesi, delle cryptomerie giapponesi, e una gran variet\u00e0 di felci dall'Australia e dalla Nuova Zelanda, concentrate in quello che divenne noto come \"giardino delle felci della regina\" (\"Feteira da Rainha\"). Il parco \u00e8 articolato in un sistema labirintico di sentieri e passaggi stretti che collegano il palazzo ai diversi punti d'interesse al suo interno.\nAll'interno del parco si trova anche un'opera scultorea dell'italiano Ernesto Rusconi rappresentante un guerriero medievale portoghese.\nNel 2013 il giardino \u00e8 stato premiato dall'European Garden Heritage Network come miglior giardino d'Europa.\nLo chalet della contessa Elise.\nTra il 1864 ed il 1869, Ferdinando II fece realizzare nel parco del castello uno chalet come luogo di svago per la sua seconda moglie, Elise Hensler, contessa di Edla. Concepito come rifugio di svago, fu costruito sul modello degli chalet alpini europei, tenendo conto delle origini della stessa contessa. Dopo la caduta della monarchia portoghese (1910), il complesso dello chalet rimase abbandonato e privo di manutenzione, situazione culminata, nel 1999, in un incendio doloso che distrusse gran parte dell'interno dello chalet. Venne iniziato nel 2007 un processo di recupero dell'intera struttura che, al costo di 1,5 milioni di euro, ha riportato oggi la struttura al suo antico splendore e ne ha consentito la riapertura al pubblico dal 2011.\nLa struttura venne realizzata in pietra e calce, con un rivestimento esterno che simula il legno, oltre a decorazioni e balconate realizzate in legno di sughero.\nIl giardino attorno allo chalet \u00e8 stato pure restaurato, installandovi una preziosa collezione di camelie, rododendri e azalee."}
{"id": "2377280", "revid": "212348", "url": "https://it.wikipedia.org/wiki?curid=2377280", "title": "Nudd Llaw Eraint", "text": ""}
{"id": "2377281", "revid": "7", "url": "https://it.wikipedia.org/wiki?curid=2377281", "title": "Europa canta", "text": ""}
{"id": "2377283", "revid": "767487", "url": "https://it.wikipedia.org/wiki?curid=2377283", "title": "Enrique Jord\u00e1", "text": "Biografia.\nDopo aver diretto a Madrid, Citt\u00e0 del Capo ed Anversa, divenne direttore musicale della San Francisco Symphony Orchestra dal 1954 al 1963. Realizz\u00f2 diverse incisioni stereofoniche a San Francisco per la RCA Victor fra il 1957 ed il 1958. Durante il tour europeo del 1973, gli strumentisti si reincontrarono con Jord\u00e1 per l'ultima volta. Egli \u00e8 stato autore di un libro in lingua spagnola sulla direzione d'orchestra (\"El director de orquesta ante la partitura\"). Jord\u00e1 mor\u00ec all'et\u00e0 di 84 anni a Bruxelles a seguito di una trasfusione di sangue."}
{"id": "2377288", "revid": "375960", "url": "https://it.wikipedia.org/wiki?curid=2377288", "title": "Nodens", "text": "Nodens (o Nudens, Nodons) \u00e8 un dio celtico associato alle guarigioni, al mare, alla caccia e ai cani. Era venerato nell'antica Britannia, soprattutto nel complesso religioso a Lydney Park nel Gloucestershire, e probabilmente anche in Gallia. Viene assimilato agli d\u00e8i romani Marte, Mercurio, Nettuno e Silvano. Nella mitologia irlandese equivale a Nuada, nella mitologia gallese a Nudd.\nEtimologia.\nIl nome \"Nodens\" probabilmente deriva dalla radice celtica \"*noudont-\" o \"*noudent-\" che J.R.R. Tolkien sugger\u00ec derivare da una radice germanica dal significato di \"acquisire\", \"avere l'uso di\", pi\u00f9 anticamente \"afferrare\", \"intrappolare (a caccia)\". Nel collegamento tra Nuada e la mano di Lludd rilevava \u00abun'eco dell'antica fama della mano magica di Nodens il Cacciatore\u00bb. Similmente Julius Pokorny fa derivare il nome dalla radice protoindeuropea \"*neu-d-\", \"acquisire\", \"utilizzare\", \"pescare\".\nCentri di culto.\nIl complesso di Lydney Park.\nIl complesso religioso a Lydney Park, situato su una ripida scogliera sull'estuario del Severn, \u00e8 un rettangolo di 72x54\u00a0m con una cella centrale di 29x49,5\u00a0m. A nord-ovest \u00e8 diviso in tre camere profonde 6,3\u00a0m. Questo tempio di stile classico e grandioso \u00e8 stato interpretato come un\"'incubatio\" o dormitario per pellegrini malati in cui si dormiva per avere una visione divina. Probabilmente il sito fu scelto perch\u00e9 offriva una chiara veduta del massiccio Severn Bore, un'onda mareale che sotto certe condizioni si innalza vicino a Gloucester. Anche la sua posizione su un antico forte di collina dell'Et\u00e0 del Ferro doveva essere rilevante.\nIl complesso fu scavato negli anni 1920 da Sir Mortimer Wheeler che fece risalire l'epoca della costruzione dopo il 364 d.C. con occupazioni continuate fino al V secolo. Sono state trovate molte iscrizioni dedicate a Nodens.\nCi sono anche le prove di almeno un sacerdote del tempio. La cella ha un pavimento a mosaico. I frammenti sopravvissuti raffigurano delfini, pesci e mostri marini. Il pavimento risale al IV secolo e fu dedicato al tempio di Nodens da un certo Tito Flavio Senile. Tra gli artefatti rinvenuti spicca un oggetto di bronzo, forse un copricapo o un vaso raffigurante un dio marino alla guida di un cocchio tra le torce di putti e tritoni. Secondo Miranda Green l'oggetto apparteneva a Senile.\nAltri oggetti includono rilievi in bronzo di divinit\u00e0 marine, pescatori e tritoni, nove statue di pietra o di bronzo di cani (una ha il volto umano e alcuni assomigliano alla tipica razza ibernica del levriero irlandese), una placca in bronzo di una donna, un braccio in bronzo, un timbro da oculista (usato per segnare le croste con unguento per gli occhi), circa 320 spille, quasi 300 braccialetti e oltre 8000 monete. L'iconografia mostra un'associazione col mare, mentre i cani, le spille, i braccialetti e il braccio di bronzo (che mostra segni di malattia) indicano una funzione curativa. Il cane \u00e8 un compagno dell'aspetto guaritore di Marte e i cani erano simboli di guarigione perch\u00e9 leccano le proprie ferite per guarire. Immagini di pellegrini e divinit\u00e0 con cani ricorrono in molti santuari delle sorgenti in Gallia, mentre cani sacri erano mantenuti al tempio di Asclepio ad Epidauro nel Peloponneso. Le spille sono associate alle nascite. I cani e l'associazione con Silvano, suggeriscono anche una connessione con la caccia.\nSecondo Arthur Bernard Cook il toponimo Lydney deriva dall'antico inglese \"*Lydan-eg\", \"Isola di Lludd\".\nAltri centri di culto.\nAltri centri di culto erano a Cockersand Moss nel Lancashire, a Vindolanda sul Vallo di Adriano, a Magonza in Germania.\nMaynooth, una citt\u00e0 a nord della Contea di Kildare in Irlanda, \u00e8 un'anglicizzazione di \"Magh Nuad\", \"Piana di Nuadu\".\nParalleli mitologici.\nIl nome Nodens \u00e8 imparentato con l'antico irlandese Nuada, il primo re dei T\u00faatha D\u00e9 Danann, deposto per aver perso un braccio in battaglia. Fu restaurato sul trono dopo che Dian Cecht gli costru\u00ec un braccio d'argento. Miach figlio di Dian Cecht gli fece poi un nuovo braccio di carne e sangue. Anche il dio norreno T\u00fdr perse una mano.\nNella mitologia gallese Nudd \u00e8 imparentato con Nodens e anche lui, sotto il nome di Lludd Llaw Eraint, aveva un braccio d'argento. Perci\u00f2 anche il leggendario re britannico Lud pu\u00f2 derivare da Nodens. Una figura simile nella mitologia norrena \u00e8 Nj\u00f6r\u00f0r, dio del vento, della fertilit\u00e0 delle terre lungo le coste, della navigazione, della vela e della pesca. L'Edda in prosa lo associa al potere di calmare il mare o il fuoco."}
{"id": "2377289", "revid": "287204", "url": "https://it.wikipedia.org/wiki?curid=2377289", "title": "Alpha (radionavigazione)", "text": "Alpha, chiamato anche RSDN-20, \u00e8 un sistema di Radionavigazione russo a lungo raggio nato nel 1957. \"RSDN\" \u00e8 l'acronimo di (Radiotehnicheskaya Sistema \nDal'ney Navigatsii), ovvero \"sistema di radionavigazione a lunga distanza\".\nIl sistema \"Alpha\" lavora in modo simile al sistema di navigazione \"Omega\" ma nella banda di frequenze VLF.\nIl sistema \"Alpha\" consiste di tre trasmettitori che sono siti in prossimit\u00e0 delle citt\u00e0 di Novosibirsk, Krasnodar e Seyda.\nQuesti trasmettitori irradiano un segnale della durata di 3,6 secondi sulle frequenze di 11,905\u00a0kHz, 12,649\u00a0kHz e 14,881\u00a0kHz con una potenza di 500\u00a0kW.\nCalcolando la differenza di fase dei segnali ricevuti \u00e8 possibile determinare la posizione nella quale ci si trova."}
{"id": "2377294", "revid": "1543377", "url": "https://it.wikipedia.org/wiki?curid=2377294", "title": "Calcio agli Island Games 2009", "text": "Il torneo di calcio agli Island Games 2009 \u00e8 stata l'undicesima edizione del torneo. Si \u00e8 svolto dal 28 giugno al 4 luglio 2009 sulle Isole \u00c5land.\nIl torneo maschile ha visto la partecipazione di 16 squadre ed \u00e8 stato vinto da , quello femminile di 10 squadre e si \u00e8 affermata la selezione delle .\nFormato.\nLe sedici squadre maschili sono suddivise in quattro gruppi da quattro selezioni ciascuno con girone all'italiana e gare di sola andata. Le prime di ogni gruppo si scontrano in gare di semifinale, le vincenti giocano la finale 1-2\u00ba posto, le perdenti 3-4\u00b0.\nLe dieci selezioni femminili sono suddivise in due gironi da cinque. Si qualificano alle semifinali le prime due di ogni girone: la prima del gruppo A affronta la seconda del gruppo B e viceversa. Le vincenti giocano la finale 1-2\u00ba posto, le perdenti 3-4\u00b0."}
{"id": "2377299", "revid": "729019", "url": "https://it.wikipedia.org/wiki?curid=2377299", "title": "Island Games 2009", "text": "Gli Island Games 2009 (it. \"Giochi delle Isole 2009\"), tredicesima edizione della competizione, si svolsero sulle Isole \u00c5land dal 27 giugno al 4 luglio 2009.\nSport.\nLe 14 discipline di questa edizione sono:"}
{"id": "2377307", "revid": "121480631", "url": "https://it.wikipedia.org/wiki?curid=2377307", "title": "Antonino Intelisano", "text": "Biografia.\nMagistrato militare, nel 1993 \u00e8 nominato procuratore militare della Repubblica presso il tribunale militare di Roma.\nNel 2010 diviene procuratore generale militare presso la corte suprema di cassazione, vertice della magistratura requirente militare. Ha cessato di svolgere le funzioni il 31.12.2016.\n\u00c8 stato componente di diritto del Consiglio della Magistratura Militare.\nInsegna Istituzioni di diritto e procedura penale presso l'Universit\u00e0 \"La Sapienza\" di Roma ed \u00e8 stato presidente dell'Associazione nazionale magistrati militari.\n\u00c8 noto per aver ricoperto il ruolo di pubblica accusa nel processo a Erich Priebke e per la scoperta del cosiddetto armadio della vergogna, avvenuta nel 1994.\n\u00c8 autore del libro \"Codici penali militari e norme complementari\", Editore Laurus Robuffo, 2009, ISBN 8880875620."}
{"id": "2377316", "revid": "804", "url": "https://it.wikipedia.org/wiki?curid=2377316", "title": "Ponte di San Gerardino", "text": "Il ponte di San Gerardino attraversa l'antico corso del fiume Lambro nel centro di Monza.\nIl ponte prende il nome dalla vicina chiesetta di San Gerardino eretta sul luogo della casa del santo monzese e sede del primo ospedale cittadino.\nCaratteristiche.\n\u00c8 un ponte in pietra e muratura, a tre archi, dei quali quello centrale \u00e8 di maggiori dimensioni. Il percorso stradale \u00e8 su due piani inclinati. Le pile di sostegno sono dotate delle usuali carenature in pietra per convogliare le correnti di piena.\nUna data incisa in uno dei conci di pietra (1715) ne indica la probabile data di costruzione.\nCuriosit\u00e0.\nOgni anno, il 6 giugno, ha luogo qui la tradizionale \"Festa delle ciliegie\" in onore del santo compatrono di Monza."}
{"id": "2377317", "revid": "121836", "url": "https://it.wikipedia.org/wiki?curid=2377317", "title": "Dani\u00ebl Mijtens", "text": ""}
{"id": "2377319", "revid": "1745361", "url": "https://it.wikipedia.org/wiki?curid=2377319", "title": "Maponos", "text": "Nella mitologia celtica Maponos o Maponus (\"Figlio Divino\") era il dio della giovinezza. Noto principalmente in nord Britannia, \u00e8 attestato anche in Gallia. In epoca romana fu associato ad Apollo.\nEtimologia.\nIn gallico \"mapos\" significa \"ragazzo\" o, pi\u00f9 raramente, \"figlio\". Il suffisso \"-on\" \u00e8 un accrescitivo. Oltre al teonimo Maponos la radice \"mapos\" si trova anche nei nomi personali Mapodia, Mapillus e Maponius\nNelle lingue brittoniche la stessa radice si trova nel gallese, nel cornico e nel bretone \"mab\", \"figlio\". Anche l'antico irlandese \"macc\" significa \"figlio di\" e si trova nelle iscrizioni ogamiche nel genitivo \"maqui\" e \"maqqi\". Poi \u00e8 passato nello scozzese e nell'irlandese \"Mac\" e \"Mc\".\nFonti.\nMaponos \u00e8 conosciuto principalmente dalle epigrafi galliche a Bourbonne-les-Bains (CIL 13, 05924) e a Chamli\u00e8res (RIG L-100), ma soprattutto nel nord della Britannia a Brampton, Corbridge, Ribchester e Chesterholm, dove era venerato come Apollo Maponos.\nMitologia gallese.\nNella mitologia gallese la figura di Maponos si rispecchia in Mabon figlio di Modron (\"Madre Divina\"), che si ricollega alla Dea Matrona. Tre notti dopo la sua nascita, Mabon viene rapito e portato nell'Annwn (l'Oltretomba), dove trascorre la sua infanzia e per questo rimane eternamente giovane.\nNel ciclo arturiano a Maponos si ricollegano Mabon, Mabus e Mabonagrain.\nMitologia irlandese.\nNella mitologia irlandese la controparte di Maponos \u00e8 Mac(c) ind \u00d3c (\"giovane figlio\", \"giovane ragazzo\") un epiteto di Aengus."}
{"id": "2377324", "revid": "300067", "url": "https://it.wikipedia.org/wiki?curid=2377324", "title": "Miles Simon", "text": "Carriera.\nNel 2000 venne tesserato da Livorno grazie ad un passaporto ceco, rivelatosi falso. Il giocatore fu quindi squalificato per tre anni, poi ridotti a due e successivamente cancellati in occasione dell'80\u00ba anniversario della FIP."}
{"id": "2377327", "revid": "352448", "url": "https://it.wikipedia.org/wiki?curid=2377327", "title": "Datazione astronomica", "text": ""}
{"id": "2377329", "revid": "21880", "url": "https://it.wikipedia.org/wiki?curid=2377329", "title": "Nannufero", "text": ""}
{"id": "2377332", "revid": "729019", "url": "https://it.wikipedia.org/wiki?curid=2377332", "title": "Kisterenye", "text": "Kisterenye (in slovacco \"Mal\u00e1 Tere\u0148a\") \u00e8 un villaggio confinante con B\u00e1tonyterenye, nella Provincia di N\u00f3gr\u00e1d, a 180-250 metri sul livello del mare.\nIl primo insediamento risale all'et\u00e0 del bronzo.\nKisterenye \u00e8 nota per il Castello dei Gy\u00fcrky-Solymossy e per i suoi giardini. Il castello, in stile barocco, fu fatto costruire dalla famiglia Gy\u00fcrky intorno al 1790.\nI giardini dal 1975 sono una riserva naturale."}
{"id": "2377333", "revid": "117192426", "url": "https://it.wikipedia.org/wiki?curid=2377333", "title": "Ponte dei Leoni", "text": "Il Ponte dei Leoni \u00e8 uno storico ponte sul fiume Lambro, a Monza. Sorge in corrispondenza del pi\u00f9 vecchio Ponte d'Arena, di epoca romana, all'epoca in rovina.\nStoria e descrizione.\nVenne costruito in occasione della risistemazione della via militare per Lecco e per il Tirolo, che comport\u00f2 il totale riassetto urbanistico della zona compresa fra l'Arengario e il Lambro. Il precedente Ponte d'Arena, lungo quasi il triplo con le sue sette arcate, metteva infatti in collegamento trasversalmente le due rive del fiume, garantendo l'accesso alla citt\u00e0 attraverso la Torre di Teodolinda. Con la nuova sistemazione la nuova larga strada che si veniva a creare non puntava pi\u00f9 a quest'ultima, ma all'Arengario, che la chiudeva prospetticamente a ovest.\nIn chiave retorica questo era l'accesso monumentale alla citt\u00e0 dall'Austria: l'avvio dei lavori infatti, fortemente voluti dall'Impero austriaco, coincise con l'incoronazione a Re del Regno Lombardo-Veneto di Ferdinando I d'Austria, avvenuta nel settembre del 1838, al quale venne dedicata la strada, \"Ferdinandea\", e il ponte.\nI lavori si protrassero fino al 1840. Il nuovo ponte, che esaltava la forza e l'egemonia dell'Impero austriaco, si componeva di tre arcate con spallette in granito. Ai quattro angoli, altrettanti leoni in marmo di Carrara, opera dello scultore milanese Antonio Tantardini, agli inizi della sua attivit\u00e0 artistica. Il disegno del ponte \u00e8 dell'ingegner Caimi, la sua costruzione venne invece affidata per asta al capomastro Bardelli, per la somma di 71.433 lire, che comprendevano anche la cessione dei materiali del vecchio Ponte d'Arena.\nStoricamente sul ponte sorgevano anche delle lanterne con illuminazione a gas."}
{"id": "2377336", "revid": "729019", "url": "https://it.wikipedia.org/wiki?curid=2377336", "title": "Granulocitosi", "text": "La granulocitosi \u00e8 un aumento, oltre al valore normale per et\u00e0 e per sesso, dei granulociti presenti nel sangue.\nEziologia.\nLe cause sono infezioni, forme di leucemia e malattie autoimmuni. Anche la somministrazione di alcuni farmaci comporta l'aumento di granulociti."}
{"id": "2377337", "revid": "599013", "url": "https://it.wikipedia.org/wiki?curid=2377337", "title": "Corey Brewer (1975)", "text": ""}
{"id": "2377338", "revid": "307923", "url": "https://it.wikipedia.org/wiki?curid=2377338", "title": "Corey Brewer", "text": ""}
{"id": "2377340", "revid": "104458", "url": "https://it.wikipedia.org/wiki?curid=2377340", "title": "Alfabeto di Sondrio", "text": ""}
{"id": "2377341", "revid": "757396", "url": "https://it.wikipedia.org/wiki?curid=2377341", "title": "Pallacanestro Cant\u00f9 1999-2000", "text": "Questa voce raccoglie le informazioni riguardanti la Pallacanestro Cant\u00f9 nelle competizioni ufficiali della stagione 1999-2000.\nStagione.\nLa stagione 1999-2000 della Pallacanestro Cant\u00f9, sponsorizzata Canturina Servizi, \u00e8 la 43\u00aa nel massimo campionato italiano di pallacanestro, la Serie A1.\nFra le novit\u00e0 apportate dalla nuova gestione ci fu la nomina di un nuovo capitano, visto che Eros Buratti era ancora in fase di recupero dall'infortunio, cos\u00ec Antonello Riva pot\u00e9 realizzare quello che era stato uno dei suoi sogni giovanili.\nIl campionato inizi\u00f2 con la vittoria interna contro Trieste e in seguito nel cammino dei biancob\u00f9 arrivarono quattro vittorie in dieci partite. Quelle partite avevano portato con loro un buon periodo di forma per il giovane Enrico \"Chicco\" Ravaglia che dopo le difficolt\u00e0 iniziali era riuscito ad inserirsi negli equilibri della squadra. In questo modo il 22 dicembre, nella gara interna contro Reggio Emilia, l'ultima di andata, Chicco mise a segno 23 punti, giocando la sua miglior partita nelle file canturine. Purtroppo il destino fu crudele con lui, perch\u00e9 rientrando a casa, nella sua Bologna, Enrico Ravaglia fu vittima di un incidente stradale che se lo port\u00f2 via. Per questo l'8 gennaio, nella gara contro la Pallacanestro Varese venne ritirata la maglia numero 6 portata da Chicco. La Pallacanestro Cant\u00f9 per\u00f2 non seppe riprendersi ed arrivarono sei sconfitte di fila e di conseguenza anche la penultima posizione in un gruppo di sei squadra racchiuse in due punti. Successivamente arrivarono una sola vittoria e ancora tre sconfitte che misero ancora pi\u00f9 pressione ai canturini. Con questo scenario la Pallacanestro Cant\u00f9 riusc\u00ec a battere la Kinder Bologna e la Lineltex Imola e anche ad ottenere la salvezza matematica. Tuttavia all'ultima giornata i canturini non riuscirono a superare una gi\u00e0 retrocessa Reggio Emilia e a centrare i playoff, in cui partecipavano quattordici delle sedici squadre iscritte al campionato, perch\u00e9 Cant\u00f9 si concentr\u00f2 esclusivamente sul record di punti realizzati nel campionato italiano da parte di Antonello Riva che in quell'occasione super\u00f2 il primato di Oscar Schmidt."}
{"id": "2377342", "revid": "729019", "url": "https://it.wikipedia.org/wiki?curid=2377342", "title": "Si vis amari, ama", "text": "Si vis amari, ama (\"Se vuoi essere amato, ama\") \u00e8 un'espressione proverbiale, derivata da una massima di Ecatone di Rodi, usata da Seneca nelle \"Lettere morali a Lucilio\" (libro primo, lettera nona, paragrafo 6): essa mette in rilievo l'importanza della reciprocit\u00e0 in qualunque forma d'amore (e in particolare nell'amicizia).\nGi\u00e0 citato nel poema \"Le opere e i giorni\" di Esiodo, il proverbio \"ama chi t'ama\" fu ripreso da Francesco Petrarca nel componimento \"\" del \"Canzoniere\"."}
{"id": "2377343", "revid": "121836", "url": "https://it.wikipedia.org/wiki?curid=2377343", "title": "Sir Edmund William Gosse", "text": ""}
{"id": "2377344", "revid": "121836", "url": "https://it.wikipedia.org/wiki?curid=2377344", "title": "Edmund William Gosse", "text": ""}
{"id": "2377345", "revid": "1924342", "url": "https://it.wikipedia.org/wiki?curid=2377345", "title": "Vendetta - ersguterjunge Sampler 2", "text": "Vendetta - ersguterjunge Sampler 2 \u00e8 il secondo \"Sampler\" album dell\u00b4etichetta ersguterjunge. Lo pubblic\u00f2 il rapper tedesco Bushido verso la fine del 2006.\nTracce.\nCD 1\nCD 2"}
{"id": "2377348", "revid": "1573940", "url": "https://it.wikipedia.org/wiki?curid=2377348", "title": "Ciconia abdimii", "text": "La cicogna di Abdim (Ciconia abdimii ), detta anche cicogna ventrebianco, \u00e8 un uccello della famiglia Ciconiidae.\nIl nome commemora il governatore turco di Wadi Halfa, in Sudan, Bey El-Arnaut Abdim (1780-1827).\nDistribuzione e habitat.\n\u00c8 diffusa nelle aree aperte di tutta l'Africa orientale, dall'Etiopia al Sudafrica.\nDescrizione.\n\u00c8 una cicogna nera con zampe grigie, ginocchia e piedi rossi, becco grigio e ventre bianco. Davanti agli occhi \u00e8 presente una zona di pelle nuda di colore rosso e durante il periodo riproduttivo vi \u00e8 anche un'altra zona glabra di colore blu vicino al becco. Pur essendo un grosso uccello, \u00e8 la cicogna pi\u00f9 piccola del mondo: \u00e8 lunga 73\u00a0cm e pesa solamente poco pi\u00f9 di 1\u00a0kg. La femmina \u00e8 leggermente pi\u00f9 piccola del maschio.\nBiologia.\nAlimentazione.\nLa dieta di questo uccello \u00e8 primariamente insettivora e consiste di locuste, cavallette e altri grossi insetti; occasionalmente pu\u00f2 predare anche piccoli vertebrati come uccelli, rane, lucertole, piccoli roditori.\nRiproduzione.\nDepone da due a tre uova. \nConservazione.\nLa cicogna di Abdim \u00e8 ben tollerata e protetta dai nativi africani, che la considerano portatrice di pioggia e di buona sorte.\nMolto diffusa e comune in tutto il suo vasto areale, nella \"Lista Rossa della IUCN\" \u00e8 valutata come \"specie a rischio minimo\" (\"Least Concern\")."}
{"id": "2377354", "revid": "767487", "url": "https://it.wikipedia.org/wiki?curid=2377354", "title": "DHO38", "text": "DHO38 \u00e8 l'identificativo di un trasmettitore radio che opera nella banda di frequenze VLF usato dalla marina tedesca e sito a Rhauderfehn, Saterland in Germania.\n\u00c8 usato per trasmettere ordini codificati ai sottomarini della marina tedesca ed alle navi delle nazioni facenti parte della NATO.\nIl trasmettitore \"DHO38\", attivo dal 1982, trasmette sulla frequenza di 23,4 Khz con una potenza di 800\u00a0kW.\nIl \"DHO38\" \u00e8 composto da un'antenna ad ombrello sostenuta da 8 tralicci in acciaio dell'altezza di 352,8 metri.\nOgni pilone \u00e8 posto su un cilindro ceramico alto 3 metri usato per isolare l'antenna fino a voltaggi pari a 300 kV.\nL'antenna \u00e8 inoltre dotata di ammortizzatori di oscillazioni per la protezione contro le tempeste.\nSfruttando la caratteristica delle onde radio a queste frequenze, il trasmettitore \u00e8 capace di comunicare a livello mondiale con i sottomarini ad una profondit\u00e0 di 30 metri."}
{"id": "2377355", "revid": "21880", "url": "https://it.wikipedia.org/wiki?curid=2377355", "title": "Riserva naturale statale Agoraie di sopra e Moggeto", "text": ""}
{"id": "2377360", "revid": "599013", "url": "https://it.wikipedia.org/wiki?curid=2377360", "title": "Torraye Braggs", "text": ""}
{"id": "2377362", "revid": "123330384", "url": "https://it.wikipedia.org/wiki?curid=2377362", "title": "Tempio di Ain Dara", "text": "Il tempio di Ain Dara \u00e8 un tempio ittita dell'et\u00e0 del ferro, costruito attorno al 1300 a.C. e utilizzato sino al 740 a.C., ed eretto sessanta chilometri a nord-ovest di Aleppo, in Siria. Il tempio, dedicato alla dea Ishtar (o alla sua omologa ittita Shaushka), si trova su di un'altura che domina sulla sottostante citt\u00e0 di Ain Dara. Il tempio \u00e8 peculiare per le numerose somiglianze con il tempio di Salomone descritto nella bibbia. Le sculture conservatesi raffigurano leoni e sfingi, comparabili ai cherubini del Primo tempio ebraico; le grandi impronte dei piedi della dea sono scolpite nel pavimento.\nNel 1955 fu casualmente ritrovato un leone monumentale in basalto, ma gli scavi avvennero tra il 1980 e il 1985. Si tratta di un tempio a pianta rettangolare orientato verso sud-est. La prima fase (1300-1000 a.C.) vide una struttura larga 20 metri e lunga 30 metri, composta da portico, anticamera (\"pronaos\") e camera (\"naos\"). Nella seconda fase (1000-900 a.C.) furono aggiunte lastre in basalto a foderare il portico e i passaggi tra portico e anticamera e tra questa e la camera. Nella terza fase (900-740 a.C.) fu aggiunto un ambulacro tutto intorno al tempio, ottenuto estendendo la piattaforma su cui era stato edificato inizialmente il tempio.\nIl tempio conserva le fondamenta in calcare e alcune lastre di basalto; \u00e8 andata persa la sovrastruttura in mattoni di fango, probabilmente coperta da pannelli in legno. La facciata e le mura interne sono decorate da altorilievi raffiguranti creature mitiche"}
{"id": "2377363", "revid": "1681520", "url": "https://it.wikipedia.org/wiki?curid=2377363", "title": "Ciconia boyciana", "text": "La cicogna bianca orientale (Ciconia boyciana, Swinhoe 1873) \u00e8 un uccello della famiglia dei Ciconiidae dell'ordine dei Ciconiiformi. Il nome scientifico commemora Robert Henry Boyce.\nSistematica.\n\"Ciconia boyciana\" non ha sottospecie, \u00e8 monotipica.\nDistribuzione e habitat.\nUn tempo, poteva essere avvistata in Giappone, Cina, Corea e Russia. Oggi, per\u00f2, \u00e8 ormai estinta in Giappone e nella penisola coreana. Comunque, nel maggio 2007, dopo 40 anni in Giappone si \u00e8 di nuovo schiuso in natura un uovo di questo uccello. Era stato deposto da due esemplari allevati in cattivit\u00e0. Dopo la riproduzione, le cicogne migrano verso la Cina orientale in settembre e ritornano a marzo.\nDescrizione.\n\u00c8 un grosso uccello bianco con le ali nere. Ricorda moltissimo la cicogna bianca europea, con la quale \u00e8 strettamente imparentata e della quale in passato \u00e8 stata ritenuta molte volte una sottospecie. Di solito \u00e8 pi\u00f9 grande della sua controparte occidentale, avendo una lunghezza di 100\u2013129\u00a0cm, un peso di 4,4\u20135\u00a0kg e un'apertura alare di 2,22 m. Diversamente da essa, inoltre, presenta una zona di pelle rossa attorno agli occhi ed ha iride bianca e becco nero. I sessi sono simili, ma la femmina \u00e8 un po' pi\u00f9 piccola del maschio. I giovani sono bianchi e con il becco arancione.\nBiologia.\nAl di fuori della stagione riproduttiva, la cicogna bianca orientale \u00e8 un animale solitario. La sua dieta \u00e8 costituita soprattutto da pesci, rane e altri piccoli vertebrati. La femmina depone da due a sei uova.\nConservazione.\nA causa della perdita dell'habitat e della caccia, nella \"Lista Rossa della IUCN\" \u00e8 valutata come \"specie in pericolo\". Compare inoltre nell'Appendice I della CITES."}
{"id": "2377365", "revid": "1924342", "url": "https://it.wikipedia.org/wiki?curid=2377365", "title": "Alles gute kommt von unten - ersguterjunge Sampler 3", "text": "Alles gute kommt von unten - ersguterjunge Sampler 3 \u00e8 il terzo \"Sampler\" album dell\u00b4etichetta ersguterjunge. Lo pubblic\u00f2 il rapper tedesco Bushido nel 2007."}
{"id": "2377370", "revid": "1226", "url": "https://it.wikipedia.org/wiki?curid=2377370", "title": "Lester Del Rey", "text": ""}
{"id": "2377376", "revid": "968255", "url": "https://it.wikipedia.org/wiki?curid=2377376", "title": "Rifugio Marco e Rosa", "text": "Il rifugio Marco e Rosa (in forma completa, \"rifugio Marco e Rosa De Marchi - Agostino Rocca\") \u00e8 un rifugio alpino situato nel comune di Lanzada (SO), in Valmalenco, nel versante italiano del massiccio del Bernina, alla \"Forcola di Cresta Guzza\", a 3.609\u00a0m s.l.m.\nStoria.\nIl primo edificio \u00e8 stato costruito nel 1913 su iniziativa e finanziamento dei coniugi Marco De Marchi e Rosa Curioni con il significativo contributo nell'organizzazione generale da parte dell'alpinista Alfredo Corti grande amico personale di Marco e Rosa. L'edificazione del rifugio, intitolato ai coniugi De Marchi, vide la partecipazione di numerose guide alpine tra cui Christian Klucker, dell'impresa costruttrice svizzera Issler e di numerose maestranze italiane. Il De Marchi, nel suo discorso di inaugurazione, sottolinea che la nascita del rifugio Marco e Rosa, che sorge al confine tra Svizzera e Italia, \u00e8 frutto della collaborazione tra le popolazioni dei due Paesi, ed \u00e8 segno tangibile di \u00abpace feconda dell'avvenire\u00bb.\nNel 1964 il Club Alpino Italiano della Valtellina costru\u00ec un fabbricato pi\u00f9 ampio qualche metro a monte dell'originale. Il rifugio attuale \u00e8 stato inaugurato nel 2003 su ristrutturazione di quello del 1964 mentre il rifugio del 1913 ha assunto una funzione di deposito e di locale invernale sempre aperto.\nCaratteristiche e informazioni.\nIl rifugio ha una capienza di 48 cuccette ed una superficie di 137 metri quadrati. La vecchia capanna ha una capienza di 38 posti invernali. \u00c8 aperto nei mesi di aprile e maggio per lo sci alpinismo e dal 1\u00ba luglio al 20 settembre per le attivit\u00e0 estive. Il rifugio \"vecchio\" \u00e8 sempre aperto come bivacco invernale e come rifugio estivo. Proprietario del rifugio \u00e8 il CAI sezione di Sondrio."}
{"id": "2377379", "revid": "290948", "url": "https://it.wikipedia.org/wiki?curid=2377379", "title": "Triunbrain", "text": ""}
{"id": "2377381", "revid": "287204", "url": "https://it.wikipedia.org/wiki?curid=2377381", "title": "Ciconia episcopus", "text": "La cicogna collolanoso (Ciconia episcopus, Swinhoe 1873) \u00e8 un uccello della famiglia dei Ciconiidae dell'ordine dei Ciconiiformi. Deve il nome scientifico alle penne di colore bianco e nero, simili agli abiti indossati un tempo dai chierici.\nSistematica.\n\"Ciconia episcopus\" ha tre sottospecie:\nDistribuzione e habitat.\n\u00c8 un uccello tropicale molto diffuso che nidifica in Africa e in Asia, da Pakistan e India all'Indonesia. \u00c8 una specie stanziale che si riproduce sugli alberi delle zone umide. Nel nido vengono deposte 2-5 uova. La cicogna collolanoso \u00e8 un animale quasi sempre silenzioso, ma quando gli adulti si incontrano presso il nido possono sbattere il becco.\nDescrizione.\n\u00c8 un grosso uccello alto circa 85\u00a0cm. \u00c8 tutto nero, eccetto il collo, ricoperto da una lanugine bianca, e la parte inferiore del ventre, dello stesso colore. Sul dorso si formano dei riflessi verde scuro, mentre quelli sul petto e sul ventre sono viola. I giovani sono una versione pi\u00f9 scialba degli adulti.\nGli esemplari africani, \"C. e. microscelis\", hanno la testa nera, mentre quelli della sottospecie nominale asiatica, \"C. e. episcopus\", l'hanno tutta bianca, eccetto una zona pi\u00f9 scura intorno agli occhi. Gli uccelli dell'Indonesia orientale, invece, appartengono a una terza razza, \"C. e. neglecta\".\nBiologia.\nLa cicogna collolanoso cammina lentamente sul terreno in cerca di prede, rane, lucertole e grossi insetti. Gli esemplari africani sono attratti dagli incendi della boscaglia.\nPer volare su lunghe distanze sfrutta le correnti termiche e, come tutte le cicogne, tiene il collo disteso.\nConservazione.\n\u00c8 una delle specie protette dal \"Trattato della Conservazione degli Uccelli Migratori Afroasiatici\" (AEWA)."}
{"id": "2377383", "revid": "767487", "url": "https://it.wikipedia.org/wiki?curid=2377383", "title": "Friedrich Bronsart von Schellendorf", "text": "Il colonnello Fritz Bronsart von Schellendorf divenne comandante del reggimento dei granatieri \"K\u00f6nigin Olga\" il 1\u00ba ottobre 1912. Assegnato alla Missione Militare tedesca presso l'Impero Ottomano nel periodo 1913-1917, Bronsart von Schellendorf durante il primo conflitto mondiale ebbe l'incarico di primo assistente capo dello Stato maggiore ottomano. Fu uno dei tre tedeschi della missione militare ad aver ricevuto il titolo di pasci\u00e0.\nBronsart von Schellendorf accompagn\u00f2 il ministro della guerra Ismail Enver durante l'offensiva invernale ottomana del dicembre 1914 che culmin\u00f2 nella battaglia di Sar\u0131kam\u0131\u015f, bench\u00e9 egli non fosse favorevole ad azioni su larga scala.\nFriedrich Bronsart von Schellendorf, il Maggiore Generale dell'Impero Ottomano, viene dipinto come \"l'iniziatore del regime delle deportazioni armene\" (vedi Genocidio armeno)."}
{"id": "2377386", "revid": "290948", "url": "https://it.wikipedia.org/wiki?curid=2377386", "title": "Termolabile", "text": ""}
{"id": "2377388", "revid": "767487", "url": "https://it.wikipedia.org/wiki?curid=2377388", "title": "Ciconia stormi", "text": "La cicogna di Storm (Ciconia stormi, Blasius 1896) \u00e8 un uccello della famiglia dei Ciconiidae dell'ordine dei Ciconiiformi.\nSistematica.\n\"Ciconia stormi\" non ha sottospecie, \u00e8 monotipica.\nIn passato veniva considerata una sottospecie della cicogna collolanoso.\nDistribuzione e habitat.\nQuesta piccola cicogna poco conosciuta vive nelle zone pi\u00f9 riparate delle foreste e delle zone umide di Sumatra, Isole Mentawai, Borneo e Malaysia peninsulare. La sua roccaforte \u00e8 la zona sud-orientale di Sumatra, mentre le restanti popolazioni che vivono nel Kalimantan e nel Brunei sono composte solo da pochi esemplari. In Malaysia peninsulare, invece, si trova solo una sparuta popolazione e qualche individuo sparso. La popolazione complessiva della cicogna di Storm non supera i 500 esemplari.\nDescrizione.\n\u00c8 una grossa cicogna lunga circa 91\u00a0cm con piumaggio bianco e nero, becco rosso, una zona di pelle glabra arancione sulla faccia, zampe rosse e pelle gialla attorno alle orbite. I sessi sono simili. I giovani sono una versione pi\u00f9 scialba degli adulti.\nBiologia.\n\u00c8 un uccello solitario che si nutre soprattutto di pesci. La femmina depone due uova in un nido di ramoscelli costruito sugli alberi pi\u00f9 alti.\nConservazione.\nA causa della distruzione dell'habitat, della popolazione ridotta, dell'areale limitato e, in alcune aree, della caccia, nella Lista Rossa della IUCN \u00e8 valutata come \"specie in pericolo\"."}
{"id": "2377401", "revid": "129019", "url": "https://it.wikipedia.org/wiki?curid=2377401", "title": "Roque Partido", "text": ""}
{"id": "2377402", "revid": "117422650", "url": "https://it.wikipedia.org/wiki?curid=2377402", "title": "Rodolfo Celletti", "text": "Biografia.\nDopo aver servito nell'esercito dal 1937 al 1943, nel dopoguerra si laure\u00f2 in legge. Altern\u00f2 per lungo tempo l'attivit\u00e0 di dirigente d'azienda a quella di musicologo e critico musicale autodidatta, collaborando a varie riviste e pubblicando saggi, tra cui, fondamentale, quello sulla storia della vocalit\u00e0, che costituisce il settimo volume della monumentale \"Storia dell'opera\", edita dalla UTET\nPer molti anni fu critico musicale del settimanale \u00abEpoca\u00bb e collaboratore di riviste, specialistiche o divulgative, come \u00abAnalecta musicologica\u00bb, \u00abNuova rivista musicale italiana\u00bb, \u00abRivista Italiana di musicologia\u00bb, \u00abDiscoteca\u00bb, \u00abMusica\u00bb, \u00abL'Opera\u00bb, \u00abOpera\u00bb (Londra), \u00abOp\u00e9ra international\u00bb (Parigi) e \u00abAmadeus\u00bb..\nCollabor\u00f2 inoltre ad enciclopedie e dizionari (dalla direzione della \"Sezione cantanti\" dell\"'Enciclopedia dello Spettacolo\", a \"The New Grove Dictionary of Opera\"), e pubblic\u00f2 diversi libri, tra cui: \"Le grandi voci\" (1964), considerato per lungo tempo la pi\u00f9 completa fonte biografica e critica sui grandi cantanti d'opera a partire dalla fine dell'800, e \"Storia del belcanto\" (1983), tradotto in inglese, francese, tedesco e ceco.\nUn cenno particolare meritano poi le due edizioni (1976 e 1988) de \"Il teatro d'opera in disco\", primo testo del suo genere, che per lungo tempo ha costituito un riferimento imprescindibile, oltre che per gli addetti ai lavori, per tutti gli appassionati melomani e discofili. In esso Celletti espresse, soprattutto su mostri sacri della vocalit\u00e0, giudizi talvolta radicali e \"fuori dal coro\", ma costantemente circostanziati ed analiticamente motivati.\nDal 1980 al 1993 fu Direttore Artistico a Martina Franca del Festival della Valle d'Itria, specializzato nella rappresentazione di opere rare e nella revisione critica di opere di repertorio. Nell'ambito del Festival Celletti svolse anche l'attivit\u00e0 di maestro di canto, valorizzando giovani esecutori che hanno poi contribuito al rilancio del Belcanto. Tra essi Lella Cuberli, Daniela Dess\u00ec, Maria Dragoni, Martine Dupuy, William Matteuzzi, Paolo Coni, Giuseppe Morino, Dano Raffanti e Ram\u00f3n Vargas. Per quanto riguarda le sue attivit\u00e0 didattiche esterne al Festival, ha pi\u00f9 volte manifestato un caldo apprezzamento per le sue doti di maestro del balcanto un'altra allieva d'eccezione come Raina Kabaivanska.\n\u00c8 morto all'et\u00e0 di 87 anni. Ha ricoperto un ruolo di primo piano nel mondo musicale italiano del secondo dopoguerra, soprattutto nella riscoperta del mondo del belcanto, dal periodo barocco al primo romanticismo, e come animatore del \"revival\" che ha riguardato questo stile canoro nell'ultimo scorcio del XX secolo."}
{"id": "2377405", "revid": "287204", "url": "https://it.wikipedia.org/wiki?curid=2377405", "title": "Anastomus", "text": "Anastomus \u00e8 un genere della famiglia dei Ciconiidi. Le specie appartenenti al genere sono caratterizzate dal grosso becco i cui due rami non si toccano mai, tranne che all'estremit\u00e0. Questa caratteristica si sviluppa solo negli adulti.\nComprende due specie:"}
{"id": "2377409", "revid": "290948", "url": "https://it.wikipedia.org/wiki?curid=2377409", "title": "Malattia ereditaria", "text": ""}
{"id": "2377413", "revid": "2206468", "url": "https://it.wikipedia.org/wiki?curid=2377413", "title": "Festival delle rose 1965", "text": "La manifestazione.\nVisto il successo della prima edizione del Festival delle rose, per la seconda edizione l'organizzazione decise di aumentare il numero dei cantanti in gara da 24 a 40, suddivisi in \"Campioni\" (14) e \"Giovani\" (16). Le canzoni in concorso sono per\u00f2 44, perch\u00e9 i \"big\" gareggiano con due brani, cio\u00e8 con entrambe le facciate del 45 giri che devono lanciare in quel periodo.\nSuccede quindi che, a volte, la giuria (dislocata in dieci diverse citt\u00e0, e che cambia in ognuna delle tre serate) decida di premiare la canzone sul lato B invece di quella sul lato A (\u00e8 il caso, ad esempio, di \"Come stasera mai\" di Sergio Endrigo, preferita a \"Teresa\").\nIn questa edizione, al premio dello giurie si affianca quello della critica, che viene assegnato tra i giovani a Loredana Bufalieri e tra i big a Bruno Lauzi (che ottiene il premio dell'Ente del turismo).\nL'orchestra che accompagna i cantanti era diretta dai maestri Bruno Canfora e Giampiero Boneschi.\nTra i giovani debutta il cantautore Franco Califano, il cui brano, pur non vincendo, diventer\u00e0 comunque un \"evergreen\" della musica leggera italiana: trattasi di \"E la chiamano estate\" di Bruno Martino."}
{"id": "2377415", "revid": "1573940", "url": "https://it.wikipedia.org/wiki?curid=2377415", "title": "Anastomus lamelligerus", "text": "L'anastomo africano (Anastomus lamelligerus, Temminck 1823) \u00e8 un uccello della famiglia dei Ciconidi, diffuso in Africa.\nSistematica.\n\"Anastomus lamelligerus\" ha due sottospecie:\nDistribuzione e habitat.\nLa specie \u00e8 presente in Angola, Benin, Botswana, Burkina Faso, Burundi, Camerun, Repubblica Centrafricana, Ciad, Repubblica del Congo, Repubblica Democratica del Congo, Costa d'Avorio, Guinea Equatoriale, Eritrea, Etiopia, Gabon, Ghana, Kenya, Liberia, Madagascar, Malawi, Mali, Mauritania, Mozambico, Namibia, Niger, Nigeria, Ruanda, Senegal, Sierra Leone, Somalia, Sudafrica, Sudan, Swaziland, Tanzania, Togo, Uganda, Zambia e Zimbabwe."}
{"id": "2377416", "revid": "38120", "url": "https://it.wikipedia.org/wiki?curid=2377416", "title": "Hawkgirl", "text": "Hawkgirl (nota in Italia, nei cartoni animati, anche con il nome Alata) \u00e8 un personaggio dei fumetti DC comics creata da Gardner Fox (testi) e Sheldon Moldoff (disegni) per le pagine di \"Flash Comics\" n. 1 (gennaio 1940). Il personaggio, in quasi tutte le sue versioni \u00e8 presentato come amante o moglie e assistente di Hawkman.\nBiografia del personaggio.\nGolden Age.\nLa Hawkgirl della Golden Age \u00e8 Shiera Sanders (o Saunders), la reincarnazione della principessa egiziana Chay-Ara, e partner di Carter Hall: Hawkman.\nSecoli fa, Chay-Ara, ed il suo innamorato Khufu, vennero assassinati da Hath-Set, con un coltello forgiato grazie ad una sostanza aliena chiamata metallo Nth. Le particolarit\u00e0 del metallo in questione e la forza dell'amore tra i due fecero s\u00ec che la coppia potesse reincarnarsi nei secoli al fine di far rivivere il loro amore in ogni generazione. Le reincarnazioni note di Chay-Ara sono:\nNel ventunesimo secolo, la reincarnazione della principessa \u00e8 Shiera Sanders, la quale inizialmente inconsapevole della sua identit\u00e0 verr\u00e0 rapita dal dottor Anton Hastor (reincarnazione di Hath-Set), ma verr\u00e0 salvata da Hawkman (il suo resuscitato amante Khufu). In seguito a ci\u00f2, riottenuta la consapevolezza della sua identit\u00e0 decider\u00e0 di aiutare il suo amato nella lotta contro il crimine; diviene cos\u00ec la supereroina nota come Hawkgirl.\nDopo aver svolto numerose avventure insieme, i due si uniranno all'All-Star Squadron. A differenza del compagno Hawkman, per\u00f2, Sheira non entrer\u00e0 subito nella Justice League (essendo abituata a fare di testa sua) e si limiter\u00e0 a dare una mano al gruppo ogni tanto. Solo dopo molto tempo far\u00e0 il suo ingresso ufficiale nel gruppo di eroi. In questa continuit\u00e0, lei e Carter Hall hanno un figlio, Hector Hall, alias il Dottor Fate. Hawkgirl e Hawkman assisteranno la Justice League e la Justice Society per molto tempo, rivelandosi degli elementi di spicco all'interno del gruppo. Shiera morir\u00e0 dopo essersi fusa con Carter e Katar Hol per formare una creatura semidivina nota come Hawk-god. Ci\u00f2 accade durante gli eventi di \"Ora zero\".\nSilver Age.\nCome molti supereroi della Golden Age Hawkgirl scompare dalle pubblicazioni dopo la seconda guerra mondiale. Durante la Silver Age, negli anni sessanta, la DC introdusse, insieme con numerose altre, anche la nuova versione di questo personaggio.\nNella loro nuova versione, Hawkgirl e Hawkman sono due poliziotti extraterrestri marito e moglie, venuti sulle Terra per inseguire supercriminale in fuga da Thanagar.\nLa Hawkgirl Silver Age ha il nome di Shayera Hol, foneticamente identico a Sheira Hall, cos\u00ec come il marito\nKatar Hol \u00e8 assonante a Carter Hall (i nomi terrestri assunti dai due poliziotti thangariani, infatti, sono gli stessi che avevano i loro predecessori della Golden Age).\nAnche in questa versione i due saranno compagni di avventure e membri della Justice League, tuttavia inizialmente Hawkgirl non sar\u00e0 accettata nella lega poich\u00e9 non vi sono posti vacanti, ma anni dopo, abolita tale sciocca regola viene accolta a braccia aperte dai membri del gruppo; in seguito modificher\u00e0 il suo nome di battaglia in Hawkwoman, per avere un'apparenza pi\u00f9 adulta e minacciosa.\nIn seguito alla minisaga \"Crisi sulle Terre infinite\", fondamentale per l'universo DC, vennero fondamentalmente azzerate e riscritte vite e origini di molti supereroi, tra cui anche l'immortale coppia alata.\nPost-Crisis.\nL'attuale Hawkgirl \u00e8 Kendra Saunders, una giovane donna suicida. Prima che l'anima della ragazza lasci il di lei corpo, l'anima della cugina da parte di nonno Sheira Hall (l'Hawkgirl Golden Age) vi si insedier\u00e0 resuscitandola. Ci\u00f2 era proprio una volont\u00e0 espressa dal nonno, l'avventuriero noto come Speed Saunders, il quale per far s\u00ec che la giovane si riprendesse dalla sua crisi e abbracciasse il suo destino di Hawkgirl, decise di far convivere le due anime nello stesso corpo, di modo che si completassero a vicenda (col risultato aggiuntivo di averne cambiato il colore degli occhi da marrone in uno scintillante verde smeraldo); questo a volte disorienta la povera Kendra che vive tra continui d\u00e9j\u00e0-vu della sua vita passata.\nKendra, guidata dall'anima della cugina, diverr\u00e0 un'eroina subito dopo aver recuperato il vecchio equipaggiamento di Hawkgirl dall'ormai adulto figlio del dottor Fate, (tra l'altro attuale reincarnazione di Hector Hall), e dopo aver leggermente modificato il costume delle precedenti.\nKendra \u00e8 in possesso di tutte le sue memorie e di quelle della cugina, ma di nessuna delle precedenti esperienze sentimentali di questa, questo causer\u00e0 diverse tensioni tra lei e Hawkman, con cui collaborer\u00e0 spesso ma senza corrispondere al suo sentimento: Kendra infatti pare non credere alla storia della reincarnazione, non sentendo per Carter quello che l'uomo prova per lei. Kendra viene mostrata come una donna caparbia, irruente e sicura di s\u00e9 che ama lavorare da sola e che tende a nascondere tutte le sue fragilit\u00e0 interiori.\nIn seguito a molte avventure Kendra entrer\u00e0 nella Justice Society of America.\nQuando la Justice League fu data per morta durante \"l'Era di Ossidiana\" (Obsidian Age), Batman form\u00f2 una nuova Lega, guidata da Nightwing: Capitan Marvel e Hawkman rifiutarono la convocazione, mentre lei l'accett\u00f2 con entusiasmo, rimanendo nel gruppo come riserva.\nHawkgirl sar\u00e0 una degli eroi trasportati nello spazio durante la Guerra Rann-Thanagar, in seguito al malfunzionamento del marchingegno di teletrasporto Zeta Beam.\nDiverr\u00e0 poi un membro titolare nella nuova Justice League post Crisi infinita, e qui avr\u00e0 una turbolenta relazione col compagno di squadra Roy Harper: la coppia riscuoter\u00e0 un grande successo tra i fan, e diverr\u00e0 una delle maggiori sottotrame della serie, tuttavia proprio per i caratteri irruenti e cocciuti dei due la relazione terminer\u00e0.\nIn seguito terr\u00e0 d'occhio la situazione a St. Roch, in Louisiana, proteggendo la citt\u00e0 in coppia con Hawkman, verso il quale ha recentemente cominciato a provare una certa attrazione.\nOra Hawkgirl \u00e8 al 100% Kendra Saunders, e l'anima di Sheira ha finalmente trovato la pace nell'aldil\u00e0, sperando di aver messo cos\u00ec fine alla maledizione della reincarnazione.\nIn \"La notte pi\u00f9 profonda\" Hawkgirl muore da eroina dopo una dura lotta con Elongated Man e Sue Dibny, divenuti Lanterne Nere, e in seguito anche lei e Hawkman vengono resuscitati come membri del Corpo delle Lanterne Nere. Al termine della battaglia finale, subito dopo la sconfitta di Nekron, verr\u00e0 riportata in vita dall'Entit\u00e0 della Luce Bianca assieme ad altri undici personaggi; tuttavia, quando si toglier\u00e0 l'elmetto rivelandosi ad Hawkman, si scoprir\u00e0 che a tornare non \u00e8 stata Kendra, bens\u00ec Sheira, ripristinando cos\u00ec l'originaria coppia di Falchi.\nPoteri e abilit\u00e0.\nCome per Hawkman, I poteri di Hawkgirl dipendono quasi esclusivamente dal metallo Nth, di cui sono forgiate le ali artificiali di cui si servono i due. Tale metallo aderisce alla pelle senza bisogno di imbracature e permette al possessore di sconfiggere la gravit\u00e0 e di volare. Inoltre aumenta la forza ed i riflessi, per non parlare delle abilit\u00e0 visive della supereroina. Oltre a ci\u00f2 pare essere in grado di donare grande resistenza ed una guarigione accelerata dalle ferite.\nInoltre il metallo pare essere in grado di controllare anche la temperatura corporea di Hawkgirl, dato che vola spesso ad altissime quote seminuda o coperta solo da uno striminzito costume aderente.\nHawkgirl, in tutte le sue versioni, \u00e8 immune alla magia ed \u00e8 una guerriera fenomenale, capace di combattere anche pi\u00f9 avversari senza il minimo sforzo e con una destrezza incredibile, oltre ad essere specializzata nell'uso di innumerevoli armi bianche tra cui la sua preferita, una mazza ferrata, usata spesso nei combattimenti ravvicinati.\nEssendosi reincarnata pi\u00f9 volte, Hawkgirl ha continue sensazioni di \"d\u00e9j\u00e0 vu\", che se da un lato a volte risultano fastidiose da un altro sono spesso utili in battaglia e durante le investigazioni.\nDi recente Kendra ha dimostrato di possedere delle facolt\u00e0 rigenerative, pur senza indossare le ali in Nth, probabilmente come conseguenza della prolungata esposizione al materiale. Allo stesso modo, anche se privata delle sue ali in Nth, riesce a fluttuare nell'aria, anche se con un certo sforzo di concentrazione e priva della capacit\u00e0 di cambiare direzione con facilit\u00e0.\nLe abilit\u00e0 di Kendra nel combattimento corpo a corpo sono talmente elevate, da essere riuscita da sola a tenere testa ad Huntress (Helena Bertinelli), a Black Canary II (Dinah Laurel Lance) e a Batwoman II (Katherine \"Kate\" Kane)."}
{"id": "2377423", "revid": "767487", "url": "https://it.wikipedia.org/wiki?curid=2377423", "title": "Amy Kohn", "text": "Nata a Chicago, ha iniziato a prendere lezioni di piano a 7 anni, per poi studiare musica all\u2019\"Interlochen National Music Camp\" in Michigan, all'\"Oberlin College and Conservatory of Music\" in Ohio e al \"Graduate Musical Theatre Writing Program\" della New York University.\nL'opera/musical scritta nel 1997 come tesi di dottorato alla New York University \u00e8 stata poi prodotta nel 2005 dalla WNYC (New York Public Radio) e trasmessa dalla stessa in uno speciale.\nA New York City ha conosciuto il leggendario produttore Arif Mardin che l'ha nominata 'a Musical Devil in a Red Dress' (\"un Diavolo musicale in un vestito rosso\") e che l'ha scelta come cantante e fisarmonicista nella sua ultima fatica: un album di canzoni scritte da Mardin stesso e prodotto nel suo ultimo anno di vita nonostante la lotta contro il cancro, album che ha impegnato altri musicisti come Norah Jones, Phil Collins e Dianne Reeves.\nDopo la scomparsa di Arif Mardin, Amy Kohn ha co-prodotto il proprio album \"I'm in Crinoline\" (2006) con l'etichetta \"NuNoise Records\" di propriet\u00e0 di Joe Mardin, figlio di Arif.\nAttualmente Amy Kohn vive a New York City dove \u00e8 leader della sua band di 7 componenti (la \"Amy Kohn Band\") che si esibisce principalmente nei locali della citt\u00e0.\nOltre agli Stati Uniti si \u00e8 esibita come solista in festival europei (tra cui \"Edinburgh's Fringe Festival\", \"Woma Jazz\", \"UBI Jazz\" e \"Festival of Performing Arts\" di Pola) e in tandem con l'amica pianista e cantautrice Debora Petrina nel progetto Naked (NienteAltroKEDonne). \u00c8 stata inoltre trasmessa da molte radio europee (tra cui le inglesi BBC Radio 3, BBC Radio 6 e l'olandese Conzertzender).\nAmy Kohn ha lavorato su commissione per il quartetto d'archi Ethel di New York City, per il pianista Guy Livingston (DVD: One Minute More) e per la compagnia teatrale per l'infanzia I Fantaghir\u00f2 di Padova."}
{"id": "2377429", "revid": "80598", "url": "https://it.wikipedia.org/wiki?curid=2377429", "title": "Data (gruppo musicale)", "text": ""}
{"id": "2377438", "revid": "2033069", "url": "https://it.wikipedia.org/wiki?curid=2377438", "title": "Viper (serie televisiva)", "text": "Viper \u00e8 una serie televisiva statunitense d'azione e fantascienza degli anni novanta andata in onda per quattro stagioni.\nIl protagonista \u00e8 Michael Peyton, un criminale professionista, un tempo meccanico e ladro di auto, che rimane ferito durante un inseguimento; Peyton finisce in ospedale comatoso, poi viene scelto per un progetto congiunto tra Stato della California e Polizia; guider\u00e0 la Viper, un prototipo di auto (basato sulla vera Dodge Viper) dotata di armamenti e tecnologia fantascientifici, per sgominare criminali sempre pi\u00f9 tecnologici e spesso appoggiati da funzionari del governo o delle forze dell'ordine. Reclutato in pratica senza permesso, la sua identit\u00e0 e la sua memoria vengono cancellate (si scoprir\u00e0 poi che in realt\u00e0 uno degli scienziati responsabili ne ha creato un \"backup\") per farlo ripartire da zero col nome Joe Astor; nelle sue missioni, Astor \u00e8 coadiuvato dal progettista della Viper, l'ingegnere paraplegico afroamericano Julian Wilkers, e dal meccanico Frankie Xavier Waters. Nell'edizione originale, l'auto viene chiamata \"DEFENDER\" (Difensore)!\nIn Italia, la serie \u00e8 stata trasmessa da Italia 1.\nTrama.\nL'azione si svolge a Metro City, una citt\u00e0 fittizia della California colpita da ondate di criminalit\u00e0 che il Metro City Police Department, o MetroPol, non riesce a fronteggiare; Wilkers, rimasto paraplegico proprio per un proiettile vagante durante una sparatoria tra delinquenti, propone il progetto \"DEFENDER\" che incontra da subito molte difficolt\u00e0: innanzitutto per le pressioni del crimine organizzato esercitate tramite politici e funzionari corrotti, poi per la potenza del prototipo che richiede un guidatore fuoriclasse al volante (a differenza della serie Supercar, non c'\u00e8 una AI al comando; tutto viene gestito dal pilota).\nNelle quattro stagioni, vi sono vari \"villain\" principali, almeno uno per stagione, ma anche diversi protagonisti. Nella prima stagione, il nemico \u00e8 una organizzazione di criminali guidata da un misterioso Mr. Townsend (William Russ), e poi dal losco affarista Lane Cassidy (Richard Burgi), al cui servizio c'\u00e8 anche Peyton prima della cattura. Nella seconda stagione il nemico principale \u00e8 il colonnello Hanson Dekker (Tim Thomerson), un ex ufficiale delle Forze Speciali veterano di Bosnia, Cuba e Iraq, che ha radunato un gruppo di mercenari (tutti ex commandos) per darsi al crimine; per contrastarlo, viene richiesto un'evoluzione del prototipo del DEFENDER; l'agente della CIA Thomas Cole, esperto in guida evasiva, viene chiamato come nuovo pilota della Viper; incaricato della consegna, viene fermato dagli agenti Carpenter e Westlake per eccesso di velocit\u00e0; i due lo lasciano per rispondere ad un'emergenza (la banda di Dekker sta rapinando una banca) e Carpenter perde la vita nell'azione; Westlake \u00e8 promossa detective ed assegnata alla squadra Viper, incontrando nuovamente Cole; morto Dekker, il team deve vedersela con il suo secondo in comando Lee Cyrus, colui che ha ucciso l'agente Carpenter; questi riesce a procurarsi i progetti del DEFENDER e ne crea una replica per commettere crimini, screditando il gruppo; altri problemi verranno dall'agente speciale Sherman Catlett, un burocrate dell'FBI deciso a seguire il regolamento alla lettera. Nella terza stagione il pi\u00f9 importante avversario \u00e8 Glies Seaton (Peter Winfield), noto criminale che introduce un sosia di Cole (in realt\u00e0 un delinquente sottoposto a plastica facciale) nel nascondiglio del gruppo per rubare la Viper; l'auto finir\u00e0 distrutta e la squadra sar\u00e0 sciolta. Nella quarta stagione, visto un aumento improvviso del crimine a Metro City dovuto alla sparizione del DEFENDER, Julian Wilkers usa un nuovo modello di Dodge Viper GTS Coupe per montare il vecchio equipaggiamento della Dodge Viper RT10, pi\u00f9 altri nuovi gadget; Cole \u00e8 stato riassegnato e lavora sotto copertura, quindi viene richiamato Joe Astor.\nLa Viper.\nPer l'auto vennero usati vari modelli; nella prima versione era una Dodge Viper RT/10 Roadster rosso fiamma del 1994, usata come aspetto di \"copertura\" durante i momenti di pausa o sorveglianza; in azione, un comando cambiava il suo aspetto nel DEFENDER, che utilizzava lo stesso chassis con un colore grigio metallizzato; la nuova versione della 4\u00aa stagione \u00e8 una Dodge Viper GTS Coupe del '96, colore blu cobalto metallico.\ni gadget della Viper includono:\nRiferimenti.\nOltre al tema principale della serie, la macchina supertecnologica e superaccessoriata, vi sono altri ammiccamenti alla serie Supercar; come Michael Knight (che viene reclutato in fin di vita dopo il fallimento del suo incarico sotto copertura), Michael Peyton cambia identit\u00e0 (Michael Knight in realt\u00e0 si chiamava Michael Long) in Joe Astor. Anche qui c'\u00e8 l'idea del gemello cattivo (in Supercar, KITT \u00e8 l'evoluzione del prototipo KARR, che venne spento perch\u00e9 diventato ingestibile e troppo autonomo). Infine, Dekker compie le sue rapine a bordo di un camion \"International Transtar 4300\" blindato che sfonda muri e barriere stradali, non diversamente da Goliath, il camion corazzato creato da Garth Knight."}
{"id": "2377442", "revid": "116895555", "url": "https://it.wikipedia.org/wiki?curid=2377442", "title": "Strada bianca", "text": "Strada bianca \u00e8 l'unico album dei Data, supergruppo formato da tre session men dell'etichetta Numero Uno, Massimo Luca, Damiano Dattoli e il futuro cantautore Umberto Tozzi, pubblicato nel 1974.\nIl disco.\nTozzi, Dattoli e Luca si conoscono lavorando alla Numero Uno, e decidono di formare un gruppo con un'impostazione a met\u00e0 tra il rock progressivo e la musica acustica.\nIl disco viene arrangiato da Claudio Pascoli, musicista conosciuto da Tozzi ai tempi del Patrick Samson Set, come il batterista Euro Cristiani, che collabora anch'egli all'album.\nI testi sono tutti scritti da Alberto Salerno, che usa lo pseudonimo Manipoli.\nLa copertina \u00e8 curata da Caesar Monti e raffigura una clessidra; i tecnici del suono sono Ezio De Rosa e Piero Bravin.\nDall'album viene tratto un 45 giri con le due canzoni pi\u00f9 orecchiabili, \"Compleanno\" e \"Attore di variet\u00e0\"; un'altra canzone da ricordare \u00e8 \"Per mia madre\", cantata da Umberto Tozzi.\nL'album \u00e8 stato ristampato in cd nel 1990 (dell'etichetta RCA numero di catalogo: ND 74852)."}
{"id": "2377443", "revid": "80598", "url": "https://it.wikipedia.org/wiki?curid=2377443", "title": "Manipoli", "text": ""}
{"id": "2377459", "revid": "339392", "url": "https://it.wikipedia.org/wiki?curid=2377459", "title": "AGCM", "text": ""}
{"id": "2377460", "revid": "767487", "url": "https://it.wikipedia.org/wiki?curid=2377460", "title": "Gli aquiloni non muoiono in cielo", "text": "Gli aquiloni non muoiono in cielo (\"Dites-lui que je l'aime\") \u00e8 un film francese del 1977 diretto da Claude Miller, tratto dal romanzo \"Quella dolce follia\" (1960) di Patricia Highsmith.\nLa pellicola ha avuto 6 candidature ai Premi C\u00e9sar 1978.\nCritica.\nPer il \"Dizionario Mereghetti\", \u00abun film lirico e appassionato\u00bb, per il \"Dizionario Morandini\" \u00abun dramma passionale e appassionato\u00bb."}
{"id": "2377461", "revid": "92723", "url": "https://it.wikipedia.org/wiki?curid=2377461", "title": "Cattedrale di Le\u00f3n", "text": "La cattedrale di Le\u00f3n, in Spagna, \u00e8 la principale chiesa della diocesi di Le\u00f3n.\nLa cattedrale \u00e8 il capolavoro del gotico maturo in Spagna ed \u00e8 ispirata alle grandi cattedrali francesi; \u00e8 detta la \"Pulchra leonina\" per la sua bellezza e la sua \"fragilit\u00e0\".\nStoria e descrizione.\nIniziata nel 1205 da Juan de Badajoz il Vecchio, fu terminata due secoli pi\u00f9 tardi e da allora \u00e8 rimasta inalterata.\nLa facciata, chiusa da due possenti torri di altezza diversa (a destra in stile gotico fiorito) ha una galleria di bifore sormontata da un rosone e dalla cuspide. In basso tre bellissimi portali, uno differente dall'altro, sono separati da piccole arcature. Al centro la porta di Nostra Signora Bianca, con la statua della Vergine come pilastro centrale, di santi nei piedritti, di angeli negli archivolti e il \"Giudizio finale\" nel timpano. A destra \u00e8 la porta di San Francesco a sinistra quella di San Giovanni, con una \"Dormizione e incoronazione della Vergine Maria\" e scene della \"Nativit\u00e0\" nei timpani.\nIl lato destro della cattedrale rivela un magnifico insieme di contrafforti, archi rampanti e finestroni. La testata del transetto presenta un corpo centrale simile alla facciata e tre portali, con belle statue nei piedritti del portale mediano.\nBellissima la parte absidale, in parte plateresca, con cappelle poligonali aggettanti.\nSono presenti diverse sculture di Alejandro Carnicero."}
{"id": "2377462", "revid": "1516874", "url": "https://it.wikipedia.org/wiki?curid=2377462", "title": "Conservatorio dei Poveri di Ges\u00f9 Cristo", "text": "Il conservatorio dei Poveri di Ges\u00f9 Cristo era uno dei quattro conservatori napoletani dalla quale fusione nacque l'attuale conservatorio di San Pietro a Majella. Assieme alle altre tre scuole di musica, tale istituto fu tra il XVII e XVIII secolo il fulcro della gloriosa scuola musicale napoletana.\nStoria.\nNato come orfanotrofio dei poveri di Ges\u00f9 Cristo, questo fu di fatto il conservatorio che dur\u00f2 meno a lungo degli altri, venendo sciolto nel 1743 dopo anni difficili a seguito di eventi di cronaca nera che colpirono l'istituto. Infatti, ci\u00f2 che caus\u00f2 il declino fu senza dubbio il malgoverno e la disonest\u00e0 del rettore, il quale fu colpevole persino dell'assassinio di un giovane ragazzo ospite.\nDa l\u00ec a poco, il conservatorio fu chiuso ed i pochi ragazzi che possedeva furono affidati ai restanti tre conservatori."}
{"id": "2377463", "revid": "135491", "url": "https://it.wikipedia.org/wiki?curid=2377463", "title": "Dites-lui que je l'aime", "text": ""}
{"id": "2377464", "revid": "135491", "url": "https://it.wikipedia.org/wiki?curid=2377464", "title": "La chair de l'orchid\u00e9e", "text": ""}
{"id": "2377468", "revid": "438678", "url": "https://it.wikipedia.org/wiki?curid=2377468", "title": "Disco dance", "text": ""}
{"id": "2377469", "revid": "1345932", "url": "https://it.wikipedia.org/wiki?curid=2377469", "title": "Testa di fauno", "text": "La Testa di fauno \u00e8 un'opera giovanile in marmo di Michelangelo. Scolpita verso il 1489 \u00e8 oggi andata perduta.\nStoria.\nVerso i tredici-quattordici anni Michelangelo, a bottega dal Ghirlandaio, inizi\u00f2 a frequentare su suggerimento dell'amico Francesco Granacci il giardino di San Marco, luogo dove Lorenzo de' Medici aveva radunato una parte delle collezioni di famiglia di arte classica, sovvenzionando una scuola per giovani scultori sotto la sorveglianza di Bertoldo di Giovanni, anziano allievo e collaboratore diretto di Donatello.\nSia le due edizioni delle \"Vite\" di Vasari (1550 e 1568), sia la biografia di Ascanio Condivi (1553) riportano l'episodio della \"Testa di Fauno\". Michelangelo aveva scolpito una copia da un frammento antico, una testa appunto di un vecchio fauno, che era desideroso di mostrare al Magnifico in visita al giardino. Lorenzo apprezz\u00f2 il lavoro, ma per motteggiare bonariamente il ragazzo, lo critic\u00f2 dicendogli che il suo lavoro non era verosimile, poich\u00e9 i denti che si vedevano dalla bocca dischiusa erano troppo perfetti, come nessun vecchio ha. Allora il giovane, mentre il signore completava il giro del giardino, in tutta fretta scalf\u00ec via un dente del fauno e cav\u00f2 la relativa gengiva col trapano come se fosse uscito con la radice, e mostr\u00f2 il miglioramento appena Lorenzo pass\u00f2 sulla via di ritorno. Il Magnifico, colpito dalla prontezza e la bont\u00e0 d'animo del ragazzo decise di ospitarlo con la sua famiglia, prendendolo sotto protezione a Palazzo Medici.\nLa statua era citata ancora da Benedetto Varchi nel 1564 (\"una testa d'un Fauno antico\"), ma n\u00e9 lui n\u00e9 le altre fonti accennano alla collocazione dell'opera al loro tempo, testimoniando indirettamente come essa fosse gi\u00e0 perduta. Il Giardino e il palazzo Medici vennero infatti saccheggiati nel 1494 dalla folla dopo la seconda cacciata dei Medici. Fomentata dalle prediche del Savonarola, non \u00e8 escluso che essa abbia distrutto alcune opere d'arte ispirate al paganesimo greco-romano.\nLa scena del giovane Michelangelo che mostra la testa al Magnifico venne affrescata da Ottavio Vannini in palazzo Pitti, mentre il fanciullo che scolpisce la testa \u00e8 oggetto di una statua ottocentesca di Cesare Zocchi, oggi a Casa Buonarroti e fatta oggetto di varie copie dalla bottega Romanelli.\nEsisteva una testa di fauno nelle collezioni del Museo del Bargello, identificata con la scultura michelangiolesca dal XVII secolo fino al 1860, quando ne venne posticipata la datazione al 1500-1600, se non pi\u00f9 tardi. L'opera, dispersa nel 1944 e oggi nota solo da calchi in gesso, mostra alcuni dettagli riferibili al Quattrocento (come il taglio del naso) e un forte uso del trapano nella capigliatura, che qualcuno ha messo in relazione con la pelle di pantera che si vede nel \"Bacco\".\nDescrizione.\nParticolarmente minuziosa \u00e8 la descrizione del Condivi: la testa era barbuta e ridente, con la bocca aperta che era stata ricreata di fantasia da Michelangelo, mancando nel modello; vi si vedevano i denti. Vasari aggiunse che era rugoso (\"grinzo\"), col naso \"guasto\" e che la bocca aperta lasciava vedere la lingua. Si trattava comunque di ricordi, legati alla viva testimonianza dell'artista raccolta dal Condivi e ricontrollata poi dal vivo anche da Vasari.\nTentativi di individuazione.\nM. Lisner (1964) mise in relazione l'affresco del Vannini con un bozzetto al Bargello. Nello stesso museo esisteva una \"Maschera di fauno\", menzionata per la prima volta in un inventario mediceo del 1699 e scomparsa durante la seconda guerra mondiale: Richardson (1728) l'aveva proposta come l'opera michelangiolesca, ma la critica successiva aveva respinto l'attribuzione. Adolfo Venturi propose un \"Busto di ciclope\", pure respinto.\nNel 1969 Parronchi pens\u00f2 di identificare l'originale di Michelangelo nella testa del \"Marsia \"rosso\"\" agli Uffizi, ma ci\u00f2 contraddirebbe le fonti che non parlano di un restauro di un pezzo antico, ma della sola testa; inoltre l'opera degli Uffizi, a parte i dati stilistici, ha una dentatura completa."}
{"id": "2377470", "revid": "972308", "url": "https://it.wikipedia.org/wiki?curid=2377470", "title": "Sikorsky S-62", "text": "Il Sikorsky S-62 \"Seaguard\" \u00e8 un elicottero utility anfibio, progettato dalla statunitense Sikorsky verso la fine degli anni cinquanta. Era utilizzato dalla United States Coast Guard con la sigla HH-52 A.\nIl modello impiega molti componenti del collaudato S-55 inseriti in una fusoliera ridisegnata e con possibilit\u00e0 di essere anfibia."}
{"id": "2377471", "revid": "1924342", "url": "https://it.wikipedia.org/wiki?curid=2377471", "title": "Alexander Rybak", "text": "Ha rappresentato la Norvegia all'Eurovision Song Contest 2009 con il brano \"Fairytale\", vincendo la competizione con 387 punti, e all'Eurovision Song Contest 2018 con il brano \"That's How You Write a Song\", classificandosi quindicesimo con 144 punti.\nBiografia.\nAlexander Rybak nasce a Minsk nella Repubblica Socialista Sovietica Bielorussa da Natalia Valentinovna, pianista ed Igor Alexandrovitsj Rybak, violinista. Nel 1990, quando Alexander ha 4 anni, si trasferiscono a Nesodden, in Norvegia.\nAll'et\u00e0 di 5 anni inizia a studiare violino e pianoforte per poi concentrarsi sul primo strumento dopo l'iscrizione al conservatorio di Oslo (Norges musikkh\u00f8gskole).\nNel 2009 rappresenta la Norvegia all'Eurovision Song Contest con la canzone \"Fairytale\", con la quale riesce ad aggiudicarsi, con 387 punti, la 54\u00aa edizione del concorso canoro. \u00c8 il secondo cantante, dopo Toto Cutugno (il quale vinse l'edizione del 1990), a vincere l'ESC nei ruoli di paroliere, compositore delle musiche, e cantante.\nParla correntemente il russo, il bielorusso, il norvegese e l'inglese.\nNel 2010 ha doppiato nel film d'animazione \"Dragon Trainer\" (la versione in russo e norvegese del film), il personaggio di Hiccup Horrendous Haddock III, e ha interpretato il personaggio di Levi nel film norvegese \"Yohan - Barnevandrer\".\nNel 2014 doppia nuovamente Hiccup nel sequel Dragon Trainer 2, per cui realizza anche il singolo \"Into a Fantasy\".\nNel 2018, a distanza di nove anni dall'ultima volta, ha partecipato nuovamente al \"Melodi Grand Prix 2018\" con il brano \"That's How You Write a Song\". Nella serata finale del programma viene proclamato vincitore, ottenendo il diritto di rappresentare nuovamente la Norvegia all'Eurovision Song Contest 2018 a Lisbona.\nL'artista si \u00e8 esibito nella seconda semifinale della manifestazione, ottenendo la qualificazione alla finale, classificandosi primo con 266 punti. Durante la serata finale, tenutasi il 12 maggio 2018, Alexander si \u00e8 classificato al quindicesimo posto con 144 punti."}
{"id": "2377472", "revid": "124123", "url": "https://it.wikipedia.org/wiki?curid=2377472", "title": "Timagora di Gela", "text": "Biografia.\nNato a Gela, in Sicilia, Timagora fu prima allievo di Teofrasto, per poi passare alla scuola di Stilpone, aderendo, dunque, al platonismo.\nSecondo Diogene Laerzio condivise la dottrina di Euclide di Megara, quindi dedicandosi al megarismo, e conobbe il filosofo Simmia di Siracusa della scuola pitagorica. Si tratterebbe, quindi, di un siceliota gravitante intorno ai primi socratici e vissuto, quantomeno, fino alla fine del IV secolo a.C. "}
{"id": "2377473", "revid": "216538", "url": "https://it.wikipedia.org/wiki?curid=2377473", "title": "Testa di fauno vecchio", "text": ""}
{"id": "2377474", "revid": "125714940", "url": "https://it.wikipedia.org/wiki?curid=2377474", "title": "Monte Collaspro", "text": "Il monte Collaspro (3.273 - \"Wildgall\" in tedesco) \u00e8 una montagna delle Alpi Pusteresi nelle Alpi dei Tauri occidentali. Si trova in provincia di Bolzano non lontano dal confine con l'Austria. Il monte fa parte del gruppo delle vedrette di Ries ed \u00e8 inserito nel parco naturale Vedrette di Ries-Aurina.\nToponimo.\nIl nome tradizionale della montagna \u00e8 attestato nel XIX secolo come \"Wildgall\" e si riferisce all'etimo tedesco \"Galle\" che significa \"lastra di ghiaccio\". Il nome italiano, creato da Ettore Tolomei, fraintende questa base etimologica e ritiene erroneamente che \"-gall\" significhi \"colle\"."}
{"id": "2377476", "revid": "24443", "url": "https://it.wikipedia.org/wiki?curid=2377476", "title": "Collaspro", "text": ""}
{"id": "2377478", "revid": "28592", "url": "https://it.wikipedia.org/wiki?curid=2377478", "title": "Fortezza di Shlisselburg", "text": ""}
{"id": "2377481", "revid": "110791843", "url": "https://it.wikipedia.org/wiki?curid=2377481", "title": "Madonna della Scala (Michelangelo)", "text": "La Madonna della Scala \u00e8 un Stiacciato marmoreo (55,5x40 cm) di Michelangelo Buonarroti, databile al 1491 circa e conservata a Casa Buonarroti a Firenze.\nStoria.\nL'opera \u00e8 menzionata per la prima volta nell'edizione del 1568 delle Vite di Giorgio Vasari, come in casa di Lionardo Buonarroti, nipote di Michelangelo, il quale la don\u00f2 poi nel 1566 a Cosimo I de' Medici. Nel 1616 i Granduchi la restituirono alla famiglia, restando da allora nel loro palazzo familiare in via Ghibellina, che oggi ospita il museo di Casa Buonarroti.\nSuperate ormai le ipotesi che collocavano la lastra a non prima del 1495, l'opera \u00e8 oggi considerata come il primo lavoro pervenutoci di Michelangelo, databile al 1491 circa.\nDescrizione e stile.\nL'opera \u00e8 un evidente omaggio allo stiacciato di Donatello, come annot\u00f2 anche Vasari, sia nella tecnica che gradua i piani con variazioni millimetriche di spessore, sia nell'iconografia, a partire proprio dal motivo della scala con gradini pronunciati e corrimano in scorcio, visibile ad esempio nel \"Banchetto di Erode\" a Lilla, che sfondano spazialmente aprendo una via di drammatica fuga prospettica.\nLa figura della Madonna, seduta sopra un masso squadrato e vista di profilo mentre guarda lontano, occupa tutta l'altezza del rilievo, da un margine all'altro, con una severit\u00e0 e una monumentalit\u00e0 che ricorda le steli classiche. Molto originale \u00e8 la composizione del gruppo sacro, al tempo stesso bloccato e dinamico, con la Vergine col busto eretto e lo sguardo fisso lontano, in attitudine profetica, mentre solleva un lembo della veste per allattare o proteggere il figlio assopito, e genera un movimento spirale grazie alla disposizione a contrapposto degli arti: Ges\u00f9 ha infatti un braccio lasciato andare dietro la schiena e Maria arriva ad intrecciare i piedi, mostrando la pianta del destro e rompendo la staticit\u00e0 del piano liscio del bassorilievo. La mano destra del Bambino girata in fuori venne in seguito usata pi\u00f9 di una volta dall'artista per simboleggiare l'abbandono del corpo nel sonno o nella morte, come nel \"Ritratto di Lorenzo de' Medici duca di Urbino\" o nella \"Piet\u00e0 Bandini\" e si rif\u00e0 all'\"Ercole Farnese\" (poich\u00e9 per Michelangelo l'uomo \u00e8 visto come Ercole).\nPronunciata \u00e8 la muscolatura del Bambino e la presa di Maria, soprattutto con le grandi mani che, grazie al trattamento differenziato delle superfici, fanno apparire vigoroso un gesto semplice e quotidiano. Virtuoso \u00e8 infine il ricadere del panneggio, soprattutto sul sedile cubico, del quale segue la forma con grande realismo: invenzione ripresa da Donatello nella Madonna Dudley. \nA sinistra, sulla scala che d\u00e0 il nome al rilievo, si vedono due putti appena sbozzati in atteggiamento di danza o di lotta e un altro che, sporgendosi sul corrimano, tende, insieme a una quarta figura posta dietro la Vergine, un drappo.\nSignificato del nome.\nNel dodicesimo secolo al monastero di S. Maria della Valle, situato in localit\u00e0 Colli di S. Rizzo nei pressi di Messina, fu donata dai marinai di una nave un\u2019immagine in mosaico della Vergine con la mano destra posta sul cuore e la sinistra indicante una scala alla sua sinistra, immagine dal significato intuitivo e cio\u00e8 che i devoti fedeli della Madonna per mezzo della sua intercessione, come per una scala, saliranno in Cielo; da allora il monastero cominci\u00f2 a cambiare il suo nome appunto in \"S. Maria de Scalis\" e da allora altri monasteri e chiese furono in Italia dedicate a quella Madonna. Il Buonarroti volle porre l\u2019accento su questo significato popolando la scala di amorini (Placido Samperi, \"Iconologia della gloriosa Vergine Madre di Dio Maria, Protettrice di Messina etc.\" Pp. 314-330. Messina, 1644). Questa raffigurazione della Madonna si ispira certamente all'opera \"Klimax tou Paradeisou\" (Scala del Paradiso) di S. Giovanni Climaco."}
{"id": "2377483", "revid": "326822", "url": "https://it.wikipedia.org/wiki?curid=2377483", "title": "Rai Edu1", "text": ""}
{"id": "2377485", "revid": "13261", "url": "https://it.wikipedia.org/wiki?curid=2377485", "title": "Rai Sat Album", "text": ""}
{"id": "2377486", "revid": "306856", "url": "https://it.wikipedia.org/wiki?curid=2377486", "title": "Vedrette di Ries", "text": "Le Vedrette di Ries (in tedesco Rieserferner-Gruppe o solo Rieserferner) sono un gruppo montuoso che si trova lungo la linea di confine tra l'Italia e l'Austria. In Italia interessano la provincia autonoma di Bolzano; in Austria il Tirolo. Sono inserite nel Parco naturale Vedrette di Ries-Aurina.\nClassificazione.\nSecondo la SOIUSA le vedrette di Ries sono un supergruppo alpino ed hanno la seguente classificazione:\nSecondo la classificazione tedesca dell'AVE costituiscono il gruppo n. 37 di 75 nelle Alpi Orientali.\nDelimitazione.\nLe vedrette di Ries sono delimitate:\nRifugi.\nPer facilitare la salita alle vette e l'escursionismo di alta montagna le vedrette di Reis sono dotate di alcuni rifugi alpini:"}
{"id": "2377491", "revid": "115164196", "url": "https://it.wikipedia.org/wiki?curid=2377491", "title": "Cainta", "text": "Cainta \u00e8 una municipalit\u00e0 di Prima classe delle Filippine, situata nella Provincia di Rizal, nella regione di Calabarzon.\nCainta \u00e8 formata da 7 baranggay:"}
{"id": "2377492", "revid": "287204", "url": "https://it.wikipedia.org/wiki?curid=2377492", "title": "Cardona", "text": ""}
{"id": "2377493", "revid": "110157", "url": "https://it.wikipedia.org/wiki?curid=2377493", "title": "\u0160ujskij rajon", "text": "Il \u0160ujskij rajon () \u00e8 un rajon dell'Oblast' di Ivanovo, nella Russia europea; il capoluogo \u00e8 \u0160uja, fra gli altri centri abitati si ricorda Kolobovo. Istituito nel 1929, il rajon ricopre una superficie di 1.090 chilometri quadrati e nel 2010 ospitava una popolazione di circa 23.000 abitanti."}
{"id": "2377505", "revid": "339392", "url": "https://it.wikipedia.org/wiki?curid=2377505", "title": "Choza Akimichi", "text": ""}
{"id": "2377511", "revid": "121390438", "url": "https://it.wikipedia.org/wiki?curid=2377511", "title": "William Tenn", "text": "Autore di due soli romanzi, \u00e8 noto soprattutto per i suoi racconti, che ne hanno fatto uno dei migliori scrittori di fantascienza satirica.\nBiografia.\nNato nel Regno Unito, si trasfer\u00ec a New York con i genitori all'et\u00e0 di 2 anni, crescendo nel quartiere di Brooklyn.\nDurante la seconda guerra mondiale prest\u00f2 servizio in Europa come tecnico per l'esercito statunitense. Nel 1957 si spos\u00f2 con Fruma Klass e a met\u00e0 degli anni sessanta si trasfer\u00ec presso State College, Pennsylvania, ove insegn\u00f2 inglese alla Penn State University. Dopo la pensione si trasfer\u00ec a Pittsburgh.\nFu nominato \"autore emerito\" dall'associazione Science Fiction and Fantasy Writers of America nel 1999 e fu ospite d'onore della WorldCon nel 2004.\nMor\u00ec a 89 anni il 7 febbraio 2010 per complicazioni cardiache."}
{"id": "2377514", "revid": "767487", "url": "https://it.wikipedia.org/wiki?curid=2377514", "title": "Cardona (Filippine)", "text": "Cardona \u00e8 una municipalit\u00e0 di Terza classe delle Filippine, situata nella Provincia di Rizal, nella regione di CALABARZON.\nCardona \u00e8 formata da 18 baranggay:"}
{"id": "2377517", "revid": "125956238", "url": "https://it.wikipedia.org/wiki?curid=2377517", "title": "Paolo Marchese", "text": "Biografia.\nFiglio degli attori Bob Marchese e Wilma D'Eusebio, si \u00e8 diplomato presso il \"Centro di Formazione Teatrale Alberto Blandi\" di Torino. Ha cominciato la sua carriera prestando la sua voce presso gli studi di Milano, per poi spostarsi in seguito a Roma. Tra gli attori famosi che ha doppiato vi sono Jeffrey Wright, John Travolta, Forest Whitaker e John Goodman. Ha inoltre prestato la voce a numerosi personaggi dei cartoni animati tra cui Troy McClure (st. 7-10) ne \"I Simpson\", Hightower nella serie animata \"Scuola di polizia\", Cosgrove in \"Freakazoid\" e Joe Dalton ne \"I Dalton\". Marchese ha partecipato al doppiaggio inglese (diretto da Francesco Vairano) del film \"Pinocchio\" (2019) di Matteo Garrone, doppiando il personaggio di Mangiafuoco, interpretato da Gigi Proietti.\nNel 2011, ha partecipato ad Acquari di famiglia insieme a Simone Mori.\nDal 2012, si divide tra Roma e Grottaglie, dove risiede e gestisce, insieme alla moglie, un teatro. \nDalla seconda met\u00e0 del 2021 \u00e8 la voce ufficiale di Pietro Gambadilegno della Banda Disney al posto di Angelo Nicotra."}
{"id": "2377521", "revid": "599013", "url": "https://it.wikipedia.org/wiki?curid=2377521", "title": "Ed Sanders", "text": ""}
{"id": "2377523", "revid": "125349461", "url": "https://it.wikipedia.org/wiki?curid=2377523", "title": "Graziella Porta", "text": "Biografia.\nHa studiato danza al Teatro alla Scala di Milano. Dopo aver terminato gli studi in un'accademia privata, gira l'Italia per alcuni teatri italiani. In seguito, viene scoperta da Paolo Poli che la porta a lavorare insieme a lui come attrice in teatro. Lavora poi in cabaret con attori quali Franco Nebbia, Marco Messeri e Maurizio Micheli ed \u00e8 anche soubrette, per dieci anni, per il Teatro Verdi (Trieste) nel Festival dell'Operetta. Ha lavorato nell'operetta per 10 anni insieme a Gino Landi.\nNel 1973 avviene l'incontro con Roberto Benigni, con cui collabora in teatro. Inoltre, ha lavorato in teatro anche con Paola Borboni, Ernesto Calindri, Franco Graziosi e altri attori. Ha in seguito lavorato con la Rai, Antennatre insieme a Enzo Tortora e per Mediaset. Come attrice ha anche partecipato alla sitcom \"Finalmente soli\". Dal 1980 ha intrapreso anche la carriera di doppiatrice. Tra i personaggi doppiati ci sono Laverne Hooks in \"Scuola di polizia\" e Baby Bunny in \"I favolosi Tiny\"."}
{"id": "2377525", "revid": "125690818", "url": "https://it.wikipedia.org/wiki?curid=2377525", "title": "Charleston Open", "text": "Il Charleston Open, conosciuto come Volvo Car Open e in precedenza come Family Circle Cup per motivi di sponsorizzazione, \u00e8 un torneo di tennis femminile del WTA Tour nato nel 1973. A partire dal 2001 il torneo si gioca sulla terra verde del Daniel Island Tennis Center a Charleston nella Carolina del Sud. Dal 1973 al 2000, il torneo si \u00e8 giocato a Sea Pines Plantation sulla Hilton Head Island ad eccezione del 1975 e 1976 quando si \u00e8 giocato ad Amelia Island nella costa della Florida. Dopo essere stato un evento del Tier I dal 1990 al 2008, dal 2009 al 2020 ha fatto parte della categoria Premier, mentre dal 2021 \u00e8 entrato a far parte della categoria WTA 500.fix minori\nStoria.\nLa Family Circle Cup \u00e8 stata disputata per la prima volta a Hilton Head nel 1973; Dal 2001 la sede \u00e8 stata spostata a Charleston. L'edizione del 2020 non viene giocata a causa della pandemia di COVID-19."}
{"id": "2377529", "revid": "767487", "url": "https://it.wikipedia.org/wiki?curid=2377529", "title": "Jalajala", "text": "Jalajala (o anche Jala-jala) \u00e8 una municipalit\u00e0 di Quinta classe delle Filippine, situata nella Provincia di Rizal, nella regione di CALABARZON.\nJalajala \u00e8 formata da 11 baranggay:"}
{"id": "2377530", "revid": "320578", "url": "https://it.wikipedia.org/wiki?curid=2377530", "title": "Celestin Ganglbauer", "text": ""}
{"id": "2377534", "revid": "729019", "url": "https://it.wikipedia.org/wiki?curid=2377534", "title": "Morong (Rizal)", "text": "Morong \u00e8 una municipalit\u00e0 di Terza classe delle Filippine, situata nella Provincia di Rizal, nella regione di CALABARZON.\nMorong \u00e8 formata da 8 baranggay:"}
{"id": "2377542", "revid": "712828", "url": "https://it.wikipedia.org/wiki?curid=2377542", "title": "Episodi di Yu-Gi-Oh! 5D's", "text": "La serie animata di Yu-Gi-Oh! 5D's \u00e8 stata trasmessa in Giappone dal 2 aprile 2008 su TV Tokyo ed \u00e8 composta da 154 episodi. L'anime, che segue le avventure di Yusei Fudo nella Nuova Citt\u00e0 di Domino, in Italia \u00e8 stato trasmesso a partire dal 26 maggio 2009: le prime due stagioni sono andate in onda su Italia 1, la terza e la quarta sono state trasmesse in prima visione su Boing e successivamente replicate sempre su Italia 1 (da notare che la terza stagione \u00e8 partita su Boing quando su Italia 1 non era ancora finita la seconda, entrambe in prima visione), invece l'ultima stagione \u00e8 andata in onda in prima visione su Italia 1 a settembre 2016. Un episodio di questa stagione, il n\u00b0 139, \u00e8 stato tralasciato a causa di un errore di programmazione, ed \u00e8 rimasto inedito fino alla successiva riproposizione il 25 agosto 2017."}
{"id": "2377544", "revid": "729019", "url": "https://it.wikipedia.org/wiki?curid=2377544", "title": "Pililla", "text": "Pililla \u00e8 una municipalit\u00e0 di Seconda classe delle Filippine, situata nella Provincia di Rizal, nella regione di CALABARZON.\nPililla \u00e8 formata da 9 baranggay:"}
{"id": "2377547", "revid": "74668", "url": "https://it.wikipedia.org/wiki?curid=2377547", "title": "Binb\u014d Shimai Monogatari", "text": ""}
{"id": "2377552", "revid": "24060696", "url": "https://it.wikipedia.org/wiki?curid=2377552", "title": "Alburnus alburnus alburnus", "text": ""}
{"id": "2377556", "revid": "767487", "url": "https://it.wikipedia.org/wiki?curid=2377556", "title": "Rodriguez (Rizal)", "text": "Rodriguez (in passato Montalban) \u00e8 una municipalit\u00e0 di Prima classe delle Filippine, situata nella Provincia di Rizal, nella regione di CALABARZON.\nRodriguez \u00e8 formata da 11 baranggay:"}
{"id": "2377558", "revid": "767487", "url": "https://it.wikipedia.org/wiki?curid=2377558", "title": "Balatonkereszt\u00far", "text": "Balatonkereszt\u00far \u00e8 un comune dell'Ungheria di 1.603 abitanti (dati 2001) situata nella provincia di Somogy, nell'Ungheria centro-occidentale."}
{"id": "2377560", "revid": "767487", "url": "https://it.wikipedia.org/wiki?curid=2377560", "title": "Balatonm\u00e1riaf\u00fcrd\u0151", "text": "Balatonm\u00e1riaf\u00fcrd\u0151 \u00e8 un comune dell'Ungheria di 784 abitanti (dati 2012) situata nella provincia di Somogy, nell'Ungheria centro-occidentale sulla riva del lago Balaton.\nLa sua vicinanza all'aeroporto internazionale di S\u00e1rmell\u00e9k (IATA: SOB, ICAO: LHsm) (in ungherese: S\u00e1rmell\u00e9k Nemzetk\u00f6zi Rep\u00fcl\u0151t\u00e9r) conosciuto anche come Aeroporto FlyBalaton la rende destinazione ideale per turisti tedeschi, olandesi e russi."}
{"id": "2377562", "revid": "767487", "url": "https://it.wikipedia.org/wiki?curid=2377562", "title": "San Mateo (Rizal)", "text": "San Mateo \u00e8 una municipalit\u00e0 di Prima classe delle Filippine, situata nella Provincia di Rizal, nella regione di CALABARZON.\nSan Mateo \u00e8 formata da 15 baranggay:"}
{"id": "2377563", "revid": "767487", "url": "https://it.wikipedia.org/wiki?curid=2377563", "title": "Balaton\u0151sz\u00f6d", "text": "Balaton\u0151sz\u00f6d \u00e8 un comune dell'Ungheria di 574 abitanti (dati 2005) situata nella provincia di Somogy, nell'Ungheria centro-occidentale."}
{"id": "2377564", "revid": "599013", "url": "https://it.wikipedia.org/wiki?curid=2377564", "title": "Tanay", "text": ""}
{"id": "2377565", "revid": "767487", "url": "https://it.wikipedia.org/wiki?curid=2377565", "title": "Balatonszabadi", "text": "Balatonszabadi \u00e8 un comune dell'Ungheria di 2.895 abitanti (dati 2001) situata nella provincia di Somogy, nell'Ungheria centro-occidentale."}
{"id": "2377568", "revid": "125759892", "url": "https://it.wikipedia.org/wiki?curid=2377568", "title": "WTA di Stoccarda", "text": "Il WTA di Stoccarda, noto come Porsche Tennis Grand Prix per motivi di sponsorizzazione, \u00e8 un torneo di tennis femminile che si disputa a Stoccarda in Germania (fino al 2005, a Filderstadt, un sobborgo a sud di Stoccarda). Nato nel 1978, il torneo ha fatto parte del circuito Tier II dal 1988 al 2008 per poi diventare uno dei Premier dal 2009 al 2020, ed infine un WTA 500 dal 2021.\nDal 2007 al 2019 ha collezionato ben 10 premi come miglior torneo di categoria. Chi vince il torneo di singolare, oltre ai soldi del montepremi, riceve una Porsche. L'edizione del 2020 non viene disputata a causa della pandemia di COVID-19."}
{"id": "2377569", "revid": "110157", "url": "https://it.wikipedia.org/wiki?curid=2377569", "title": "Balatonsz\u00e1rsz\u00f3", "text": "Balatonsz\u00e1rsz\u00f3 \u00e8 un comune dell'Ungheria di 2.027 abitanti (dati 2001) situata nella provincia di Somogy, nell'Ungheria centro-occidentale."}
{"id": "2377571", "revid": "182396", "url": "https://it.wikipedia.org/wiki?curid=2377571", "title": "Praefectus urbis Constantinopolitanae", "text": ""}
{"id": "2377573", "revid": "182396", "url": "https://it.wikipedia.org/wiki?curid=2377573", "title": "Praefectus urbis Romae", "text": ""}
{"id": "2377576", "revid": "767487", "url": "https://it.wikipedia.org/wiki?curid=2377576", "title": "Tanay (Rizal)", "text": "Tanay \u00e8 una municipalit\u00e0 di Prima classe delle Filippine, situata nella Provincia di Rizal, nella regione di CALABARZON.\nTanay \u00e8 formata da 19 baranggay:"}
{"id": "2377578", "revid": "1573940", "url": "https://it.wikipedia.org/wiki?curid=2377578", "title": "Pethia ticto", "text": "Pethia ticto () \u00e8 un pesce osseo d'acqua dolce appartenente alla famiglia Cyprinidae.\nDistribuzione e habitat.\n\u00c8 una specie comune, diffusa nei torrenti con fondo fangoso dal Pakistan all'Indocina, spesso in acque poco profonde in zone montuose.\nDescrizione.\nPresenta un corpo compresso sui lati che raggiunge una lunghezza massima di 10 cm. La colorazione varia dal giallastro al color argento, ma sono sempre presenti due macchie nere di cui una meno visibile. Non presenta barbigli, gli occhi sono grandi. La pinna caudale \u00e8 biloba.\nBiologia.\nComportamento.\n\u00c8 una specie che forma piccoli gruppi, solitamente pacifica.\nPredatori.\n\u00c8 spesso preda di \"Channa punctata\".\nAlimentazione.\n\u00c8 onnivoro e si nutre sia di piante che di invertebrati, come larve di insetti (per esempio Efemerotteri) e crostacei ostracodi (\"Macrothrix\") o cladoceri (Bosminidae, Daphniidae).\nRiproduzione.\nLe uova, fino a 150, si schiudono in un giorno.\nAcquariofilia.\n\u00c8 piuttosto comune in commercio."}
{"id": "2377580", "revid": "729019", "url": "https://it.wikipedia.org/wiki?curid=2377580", "title": "Dux Libyarum", "text": "Il Dux Libyarum era il comandante di truppe limitanee di un settore del limes africano, nella diocesi d'Egitto. Suo diretto superiore era al tempo della \"Notitia dignitatum\" (nel 400 circa), il \"magister militum praesentalis I\". Di questo comando militare non \u00e8 pervenuta, per\u00f2, alcuna indicazione diretta da parte della \"Notitia Dignitatum\" circa le reali disposizioni delle truppe di confine, come risulta dalla parte mancante in \"Oriente\", XXX."}
{"id": "2377585", "revid": "916580", "url": "https://it.wikipedia.org/wiki?curid=2377585", "title": "Barbus ticto", "text": ""}
{"id": "2377586", "revid": "284938", "url": "https://it.wikipedia.org/wiki?curid=2377586", "title": "Volo Itavia 870", "text": ""}
{"id": "2377587", "revid": "767487", "url": "https://it.wikipedia.org/wiki?curid=2377587", "title": "Taytay (Rizal)", "text": "Taytay \u00e8 una municipalit\u00e0 di Prima classe delle Filippine, situata nella Provincia di Rizal, nella regione di CALABARZON.\nTaytay \u00e8 formata da 5 baranggay:"}
{"id": "2377593", "revid": "1687355", "url": "https://it.wikipedia.org/wiki?curid=2377593", "title": "Warsaw Open", "text": "Il Warsaw Open, formalmente J&amp;S Cup \u00e8 un torneo di tennis femminile che si gioca a Varsavia in Polonia. Fin dal 1995 Il torneo si gioca sulla terra rossa. Il torneo era stato estromesso dalla Tier I, ma dal 2009 \u00e8 stato riammesso nella nuova categoria (Premier) per due anni ed \u00e8 stato reinserito nel circuito nel 2021 dopo la riforma come Poland Open con sede a Gdynia nella categoria WTA 250"}
{"id": "2377594", "revid": "1573940", "url": "https://it.wikipedia.org/wiki?curid=2377594", "title": "Stratiomyidae", "text": "Gli Stratiomidi o Straziomidi (Stratiomyidae ) sono una famiglia di insetti dell'ordine dei Ditteri (Brachycera: Stratiomyomorpha). Largamente diffusa in tutte le zone zoogeografiche, la famiglia comprende, secondo le fonti, 1500-2000 specie.\nEtimologia.\nIl nome di questi insetti deriva dal greco, dalla combinazione delle parole \u03c3\u03c4\u03c1\u03b1\u03c4\u03b9\u03ce\u03c4\u03b5\u03c2 (\"strati\u00f4t\u00eas\", \"soldato\") e \u03bc\u03cd\u03c2 (\"mys\", \"mosca\"). In inglese, gli Stratiomidi sono comunemente chiamati \"soldier flies\" (\"mosche soldato\"), in tedesco \"waffenfliegen\" (\"mosche armate\").\nPer quanto concerne la lingua italiana, nella stesura del lemma \"Ditteri\", (1832) us\u00f2 i nomi comuni termini \"stratiomidi\" e \"mosche armate\" nel \"Dizionario delle Scienze Naturali\". (1986) ricorre al nome \"straziomidi\", derivato dall'aggettivo latino \"stratioticus\" (\"militare\"), e cita come nomi comuni \"mosche militari\" e \"mosche armate\". In genere, nelle pubblicazioni formali sono usati i nomi derivati dall'adattamento linguistico sia della radice greca sia della radice latina. Meno frequente \u00e8 l'uso dei termini \"mosca armata\" o \"mosca militare\", mentre spesso, nel linguaggio informale, si ricorre al termine \"mosca soldato\", evidentemente tradotto dal nome comune inglese.\nLa ragione del nome \u00e8 incerta. Una versione associa l'aspetto degli adulti di molte specie, caratterizzate da una livrea colorata e dall'addome pigmentato a strisce trasversali, alle uniformi militari, un'altra alla frequente presenza, sempre negli adulti, di caratteristici processi spinosi nello scutello. In effetti, , fa esplicito riferimento, per spiegare il nome di \"mosca armata\", alle spine scutellari.\nDescrizione.\nNella famiglia si riscontra una certa eterogeneit\u00e0 morfologica. Gli adulti sono insetti di piccole, medie o grandi dimensioni, con corpo lungo da 2 mm, nelle specie pi\u00f9 piccole, a 30\u00a0mm in quelle pi\u00f9 grandi, a volte slanciato a volte tozzo e robusto. Il tegumento pu\u00f2 essere densamente peloso, specie nel torace, ma non sono presenti setole. Notevole \u00e8 la variabilit\u00e0 delle livree, che in genere presentano contrasti di colore tra il nero e il giallo o altri colori. Spesso sono presenti regioni con colori metallici blu, verdi o porpora. Frequente \u00e8 l'aposematismo con l'imitazione di imenotteri della famiglia dei Vespidae.\nIl capo \u00e8 largo, dicoptico nelle femmine e generalmente oloptico nei maschi, con occhi comunque ben sviluppati. Le antenne hanno forme variabili dal tipo clavato, con flagello anulato, tipico dei Brachiceri inferiori, al tipo aristato, con gli ultimi due flagellomeri sottili e indistinti; il secondo antennomero (pedicello) \u00e8 generalmente allungato ed \u00e8 sormontato da un flagello composto da 5-8 segmenti (flagellomeri). Apparato boccale generalmente ben conformato e funzionale, di tipo lambente-succhiante, con labbro inferiore terminante con un labello carnoso, ma a volte atrofico o non funzionale.\nIl torace \u00e8 caratterizzato dalla presenza, nella generalit\u00e0 della famiglia, di processi tegumentali spinosi sullo scutello, il cui numero e la cui forma sono elementi di determinazione tassonomica. Le zampe sono prive di speroni nelle tibie anteriori e medie. Le ali sono membranose, in fase di riposo ripiegate orizzontalmente sull'addome e reciprocamente sovrapposte.\nL'addome ha varie conformazioni, pi\u00f9 o meno oblungo oppure largo e appiattito. Spesso presenta pigmentazioni zonali a bande alternate, con contrasti di colore fra il nero e il giallo. Talvolta sono presenti due caratteristiche macchie simmetriche disposte sul primo tergite. Le femmine hanno cerci ubicati ai lati del 10\u00ba urite.\nLa nervatura alare degli Stratiomidi \u00e8 caratterizzata dalla conformazione della radio e della cellula discale, caratteri che ne consentono una facile identificazione. La costa non si estende oltre l'apice dell'ala e la subcosta \u00e8 breve e strettamente appressata. Il carattere pi\u00f9 evidente \u00e8 la marcata sclerificazione delle nervature radiali, pi\u00f9 evidenti delle altre. La ramificazione \u00e8 quella ricorrente nella maggior parte degli Stratiomyomorpha, con settore radiale originante due rami, di cui il primo, R2+3, \u00e8 indiviso e il secondo si biforca in R4 e R5. Fanno eccezione i Chiromyzinae, nei quali anche il ramo R4+5 resta indiviso. Tutti i rami della radio confluiscono sulla costa prima dell'apice dell'ala, perci\u00f2 l'ala degli Stratiomidi appare con le nervature radiali marcatamente ravvicinate al margine costale in avanti.\nLa seconda caratteristica della morfologia alare risiede nella conformazione della cellula discale: questa appare di piccole dimensioni, generalmente isodiametrica e spostata nella zona remigante anteriore, pi\u00f9 vicina al margine costale di quanto usualmente si verifica nella maggior parte dei Brachiceri. La ramificazione della media differenzia nella famiglia due tipi fondamentali: uno presenta quattro rami distinti e una vena trasversa mediale (m-m), l'altra presenta tre soli rami, per fusione di M2 e M3. La cellula discale perci\u00f2 \u00e8 collegata al margine dell'ala da tre o quattro nervature. I rami della media sono meno marcati rispetto alle nervature radiali e possono anche essere incompleti nel tratto terminale.\nLe nervature posteriori hanno una morfologia sostanzialmente simile a quella degli altri Stratiomyomorpha, con tratto terminale della fusione A+CuA1 breve e vertice distale della cellula cup prossimo al margine.\nLa larva \u00e8 apoda ed eucefala, con corpo cilindrico-fusiforme, depresso in senso dorso-ventrale, marcatamente segmentato. Le dimensioni della larva matura sono variabili, secondo le specie, da poco meno di 1 cm di lunghezza fino a 3\u20135\u00a0cm. Il capo \u00e8 molto pi\u00f9 sottile del torace, parzialmente infossato in esso, l'addome \u00e8 progressivamente pi\u00f9 stretto. Il tegumento \u00e8 fortemente sclerotizzato con cuticola contenente inclusioni di carbonato di calcio con cristalli esagonali che formano una caratteristica microscultura.\nNelle forme acquatiche, l'ultimo urite \u00e8 sottile e pi\u00f9 o meno allungato e simula un tubo respiratorio terminante con un ciuffo di setole idrofughe, sfruttato dalla larva per attingere all'aria della superficie restando sommersa.\nLa pupa si evolve all'interno dell'exuvia dell'ultimo stadio larvale, caratteristica comune a tutti gli Stratiomyomorpha. L'impupamento all'interno dell'exuvia larvale costituisce un caso di convergenza evolutiva con i Cyclorrhapha, nei quali avviene la formazione di un vero e proprio pupario.\nBiologia.\nLe larve degli Stratiomidi sono caratterizzate da una notevole variet\u00e0 di comportamenti ed habitat. Fondamentalmente si distinguono in due tipi, uno ad habitat acquatico o semiacquatico, l'altro ad habitat terrestre ma in genere associato ad una certa umidit\u00e0. Il regime dietetico \u00e8 prevalentemente saprofago, ma le forme acquatiche si nutrono anche di alghe. Ricorre inoltre, anche se poco frequente, la zoofagia, associata alla predazione, e la fitofagia.\nLe larve acquatiche sono talvolta caratterizzate da una particolare specificit\u00e0 in merito all'habitat. Ad esempio, diverse specie sono igropetiche e colonizzano le rocce ricoperte da un sottile velo di acqua corrente, altre si rinvengono in acque salmastre, altre ancora in acque termali. In generale colonizzano acque stagnanti o anche corsi d'acqua in prossimit\u00e0 delle sponde, pi\u00f9 ricche di vegetazione, alghe e detriti.\nLe larve terrestri si rinvengono in substrati organici in decomposizione, sia vegetali sia animali, negli escrementi, nei suoli umidi e nelle lettiere, nella corteccia degli alberi, ecc.\nGli adulti sono glicifagi e frequentano i fiori per nutrirsi di nettare, oppure non si nutrono dedicando la loro breve vita alla riproduzione. A differenza di altri ditteri saprofagi, gli adulti degli Stratiomidi non hanno rapporti con il substrato di crescita delle larve, fatta eccezione per la fase di ovideposizione.\nLo sviluppo larvale si svolge con un numero variabile di mute, secondo la specie, fino a 10 stadi larvali. Particolarmente noto \u00e8 lo sviluppo postembrionale di \"Hermetia illucens\", le cui larve si sviluppano attraversano 6 stadi.\nSistematica e filogenesi.\nGli Stratiomidi sono strettamente correlati alla famiglia degli Xylomyidae per l'esistenza di 10 sinapomorfie e formano un clade monofiletico con la famiglia dei Pantophthalmidae, ad essa correlato per l'esistenza di 5 sinapomorfie.\nLa famiglia \u00e8 di dimensioni medio grandi, con circa 2000 specie ripartite in 400 generi. Si suddivide in 12 sottofamiglie, ma si ritiene che la tassonomia della famiglia sia obsoleta e necessiti di adeguate revisioni basate sulle effettive relazioni filogenetiche:\nLe sottofamiglie pi\u00f9 rappresentative, rispettivamente per numero di generi o di specie, sono i Pachygastrinae e gli Stratiomyinae. Le specie fossili conosciute risalgono in gran parte al Cenozoico, tuttavia vi sono reperti datati al Cretaceo superiore, confermando l'antica origine di questa famiglia, nell'ambito dei Brachiceri, risalente al Mesozoico.\nDistribuzione.\nLa famiglia, cosmopolita \u00e8 rappresentata in tutte le regioni zoogeografiche, ma presenta il pi\u00f9 alto grado di biodiversit\u00e0 nella regione neotropicale.\nIn Europa sono presenti circa 140 specie ripartite fra 27 generi e sei sottofamiglie. In Italia sono rappresentate tutte e sei le sottofamiglie europee, per complessive 76 specie, ripartite fra 17 generi:\nLa specie \"Hermetia illucens\", probabilmente la pi\u00f9 importante dal punto di vista dell'Entomologia applicata, \u00e8 di origine neotropicale ma si \u00e8 diffusa in tutti i continenti, nonostante abbia un areale frammentato. In Europa \u00e8 l'unica specie della sottofamiglia Hermetiinae ed \u00e8 segnalata solo in alcune regioni dell'Europa meridionale (Penisola Iberica, Francia meridionale, Italia, Croazia, Malta), nelle Isole Canarie e in Svizzera. In Italia \u00e8 stata segnalata per la prima volta nel 1956 da . \u00c8 diffusa in tutto il territorio nazionale, comprese le isole maggiori, ma con un areale frammentato nel sud, probabilmente per carenza di segnalazioni.\nImportanza.\nCome la generalit\u00e0 dei ditteri saprofagi, gli Stratiomidi sono organismi ecologicamente utili in quanto intervengono nel ciclo del carbonio nelle prime fasi della decomposizione della sostanza organica. Larve di stratiomidi sono spesso presenti nei rifiuti organici sottoposti a compostaggio, nel letame, nei liquami. Le larve acquatiche sono invece importanti come organismi bentonici coinvolti nella rete alimentare degli ecosistemi acquatici e partecipano alla costituzione della base alimentare dell'ittiofauna e dell'avifauna delle zone umide.\nIn merito alle relazioni con l'uomo, nell'ambito della famiglia va citata in particolare l'utilit\u00e0, in diversi ambiti, della specie \"Hermetia illucens\", nota negli USA con il nome comune di \"black soldier fly\" (\"mosca soldato nera\"). Le larve di questa specie, di origine americana ma divenuta cosmopolita, sono saprofaghe e si rinvengono in svariati substrati organici in decomposizione, fra cui anche i cadaveri dei vertebrati. La sua biologia \u00e8 stata ampiamente studiata, per le implicazioni pratiche, e sono ben noti i tempi di sviluppo dei suoi sei stadi larvali. Gli ambiti di applicazione sono differenti e alcuni di questi hanno, sia pure in prospettiva, importanza non trascurabile per i benefici che si potrebbero trarre sotto il punto di vista economico, ambientale, energetico.\nEntomologia forense.\nLe larve di \"H. illucens\" possono essere sfruttate in medicina legale come misuratore cronologico dello stato di decomposizione di un cadavere, al fine di stimare il momento in cui si \u00e8 verificata la morte di un individuo e ricavare eventuali altre informazioni relative al luogo e alle circostanze del decesso.\nEnergie alternative.\nNel settore energetico, le larve di \"H. illucens\" possono essere sfruttate per la produzione di energia alternativa da biomassa. La tecnologia, messa a punto dalla societ\u00e0 americana EcoSystem Corporation, prevede l'impiego delle larve come digestori su biomasse provenienti dagli scarti alimentari e l'estrazione delle riserve lipidiche dalle pupe per la produzione di olio additivo per biodiesel. Un impianto sarebbe in grado di fornire una produzione annua di quasi 1800 hl di olio per ogni ettaro di superficie bioreattiva investita, contro i 3,8 hl annui prodotti da una superficie coltivata a soia.\nTrattamento dei rifiuti organici.\nL'estrema voracit\u00e0 e il rapido ciclo di sviluppo delle larve di \"H. illucens\" possono essere sfruttati anche per lo smaltimento di rifiuti organici ad alto impatto ambientale, come ad esempio i liquami degli allevamenti zootecnici intensivi, i reflui dell'industria agroalimentare, i rifiuti solidi urbani. Negli ultimi anni, la ricerca pubblica e privata ha ideato sistemi di smaltimento e riciclaggio dei reflui e dei rifiuti solidi basati su biodigestori e impianti di compostaggio che sfruttano allevamenti dello stratiomide per ridurre il volume dei rifiuti a costi relativamente bassi. Partendo dalla ricerca effettuata sino ad oggi, puntando alla creazione di un sistema di trattamento dei rifiuti organici su larga scala, BIOCONVERSION ha sviluppato un bioreattore di tipo C.O.R.S. in grado di trattare qualsiasi tipo di rifiuto organico mediante l'utilizzo della fase larvale di \"H. illucens\", anche in zone climatiche estreme.\nI benefici derivanti da una tecnologia di trattamento basata sull'allevamento di \"H. illucens\" si possono riassumere nei seguenti punti:\nLe pupe recuperate e non reimpiegate nel digestore possono essere destinate a cicli produttivi esterni, come ad esempio la produzione di biocarburanti o di mangimi. Il materiale organico trattato pu\u00f2 essere destinato all'impiego come fertilizzante e/o al trattamento per la produzione di biogas.\nLa facilit\u00e0 di recupero delle pupe \u00e8 un aspetto fondamentale, dal punto di vista tecnico-economico, in quanto non richiede l'impiego di tecnologie di separazione sofisticate. A differenza di altri ditteri, gli stratiomidi si separano spontaneamente dal substrato di crescita allo stadio di prepupa: la larva matura cessa di alimentarsi e passa allo stadio di prepupa migrante abbandonando il sito di crescita per impuparsi in un ambiente pi\u00f9 favorevole. Sono perci\u00f2 sufficienti semplici sistemi di raccolta delle pupe; poich\u00e9 la fase di pupa dura circa 10 giorni, il materiale pu\u00f2 essere raccolto e destinato all'uso previsto prima dello sfarfallamento.\nIn merito al minore impatto sanitario, va precisato che le possibili obiezioni all'uso di questi sistemi risiedono nella triste fama - associata ai ditteri \"sensu lato\" - quali insetti dannosi all'uomo direttamente, come i ditteri ematofagi, o indirettamente, come vettori di agenti patogeni quali ad esempio la mosca domestica, o semplicemente agenti di fastidio, come ad esempio i nematoceri che formano sciami danzanti. In realt\u00e0, le tecnologie basate sullo stratiomide presentano diversi vantaggi in virt\u00f9 dell'etologia di questa specie: l'adulto non forma sciami, perci\u00f2 non crea, ad esempio, i fastidi associati ai voli dei Chironomi; l'adulto non si alimenta e frequenta i substrati putrescenti solo per l'ovideposizione; rispetto ad altri ditteri \u00e8 anche meno invasivo in quanto non ha l'abitudine di introdursi nelle abitazioni o altre costruzioni. In definitiva, l'impatto igienico-sanitario \u00e8 dunque virtualmente nullo se confrontato, ad esempio, con quello della mosca domestica. In letteratura sono citati casi di miasi intestinali in regioni tropicali provocate da larve di \"H. illucens\", ma queste si verificano in circostanze estreme che presuppongono l'ingestione accidentale di larve in alimenti mal conservati. Va infine citato il beneficio derivante dalla competizione alimentare delle larve di \"H. illucens\" che, occupando la stessa nicchia ecologica dei ditteri saprofagi vettori di agenti patogeni, ne ostacola la proliferazione riducendone l'impatto igienico-sanitario.\nStratiomidi dannosi.\nI casi di effettiva dannosit\u00e0 degli Stratiomidi sono decisamente limitati per le abitudini alimentari sia delle larve sia degli adulti. Nella famiglia sono tuttavia presenti alcune specie con larve terricole la cui etologia rientra nel comportamento generale dei ditteri fitosaprofagi. Le specie fitofaghe rientrano nella sottofamiglia dei Chiromyzinae e si sviluppano soprattutto a spese delle radici di Graminacee. Fra gli Stratiomidi fitofagi dannosi alle coltivazioni rientra la specie \"Inopus rubriceps\", le cui larve attaccano le radici della canna da zucchero in Australia. I danni causati sono tali da richiedere l'interruzione della coltivazione in atto e l'adozione, a scopo preventivo, di rotazioni colturali a ciclo relativamente lungo."}
{"id": "2377598", "revid": "767487", "url": "https://it.wikipedia.org/wiki?curid=2377598", "title": "Teresa (Rizal)", "text": "Teresa \u00e8 una municipalit\u00e0 di Quarta classe delle Filippine, situata nella Provincia di Rizal, nella regione di CALABARZON.\nTeresa \u00e8 formata da 9 baranggay:"}
{"id": "2377599", "revid": "709565", "url": "https://it.wikipedia.org/wiki?curid=2377599", "title": "Ed Sanders (attore)", "text": " Interpreta \"Tobias Ragg\" nel musical thriller \"Sweeney Todd - Il diabolico barbiere di Fleet Street\".\nBiografia.\nSanders ha frequentato la \"Copthorne Prep School\" e attualmente frequenta il \"College di Ardingly\" dove \u00e8 membro dell'orchestra della scuola e canta nel coro. Sanders \u00e8 stato ricercato per il ruolo di Tobias dopo che \u00e8 apparso con il \"Teatro Nazionale dei Giovani Musicisti\" al festival dell'arte di Tonbridge. Per ottenere il ruolo, ha gareggiato contro centinaia di altri studenti, molti dei quali provenienti da scuole di teatro."}
