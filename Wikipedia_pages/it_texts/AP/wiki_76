{"id": "2362825", "revid": "1305772", "url": "https://it.wikipedia.org/wiki?curid=2362825", "title": "The Boys (fumetto)", "text": "The Boys (\"The Boys\") \u00e8 una serie a fumetti statunitense scritta da Garth Ennis e disegnata da Darick Robertson, pubblicata negli Stati Uniti da met\u00e0 del 2006 prima da Wildstorm - DC Comics, poi da Dynamite Entertainment dal 2007.\nLa serie vede come protagonisti i \"Boys\" (letteralmente: i \"Ragazzi\") un gruppo di antieroi al soldo della CIA che hanno il compito di contrastare la pi\u00f9 grande minaccia del pianeta: i supereroi.\nNe \u00e8 stata tratta una serie TV omonima nel 2019.\nStoria editoriale.\nInizialmente pubblicata dalla Wildstorm - DC Comics, \u00e8 poi passata alla Dynamite Entertainment dopo soli sei numeri, nel gennaio 2007. Il motivo del passaggio \u00e8 da ricercare nell'estrema violenza, nel linguaggio osceno e nella presenza di scene di sesso che permeano tutte le pagine del fumetto. Ennis ha spiegato che alla DC Comics non potevano accettare che i supereroi fossero messi alla gogna in modo cos\u00ec esplicito e che fossero rappresentati cos\u00ec negativamente. Tuttavia la grande casa editrice di fumetti ha accettato di buon grado il passaggio alla Dynamite Entertainment della testata. Ha addirittura accordato al co-creatore e disegnatore Darick Robertson, che aveva un contratto in esclusiva con la DC, un permesso speciale per continuare a disegnare \"The Boys\". Esistono attualmente due spin-off della serie, entrambi scritti da Ennis e disegnati da John McCrea: \"Eroegasmo\" e \"Il ragazzo delle Highlands\". Negli Stati Uniti \u00e8 gi\u00e0 uscito un terzo spin-off dedicato a Butcher intitolato \"Butcher baker candlestick maker\". In Italia la serie \u00e8 pubblicata dalla Panini Comics nella collana \"100% Cult Comics\". I volumi hanno ottenuto un tale successo che i primi numeri sono esauriti, tanto da dover provvedere a una ristampa. Dal mese di novembre 2012 la Panini Comics ha lanciato in edicola anche la versione a cadenza mensile. In ogni numero si trovano due episodi della serie. Il primo numero \u00e8 uscito con una copertina regular e due variant. Da maggio 2018 la serie viene ristampata in edizione deluxe, composta da solidi cartonati che raccolgono ciascuno circa 15 numeri del formato originario.\nTrama.\nNella serie sono narrate le avventure di un quintetto di agenti della CIA denominati \"The Boys\". I loro compiti sono essenzialmente quelli di sorvegliare, tenere sotto controllo e, quale extrema ratio, eliminare i supereroi quando le loro azioni superano il limite. La squadra \u00e8 composta dall'inglese Billy Butcher, che ne \u00e8 anche una sorta di capo; Latte Materno, un gigantesco afroamericano che si occupa dell'intelligence del gruppo; il Francese, un pazzoide dalle maniere gentili e dal carattere imprevedibile; La Femmina della Specie, una taciturna e letale agente che in passato ha lavorato come sicario per la mafia; e dall'ultimo arrivato, lo scozzese Piccolo Hughie, aggiunto alla squadra dopo la misteriosa defezione di uno dei membri fondatori, Mallory. A completare la squadra c'\u00e8 Terrore, il bulldog terrier di Butcher, vero e proprio alter ego canino dell'agente britannico. I Boys sono spesso aiutati da La Leggenda, ex editor di una casa editrice di fumetti apologetici dei supereroi dai modi bruschi e dagli atteggiamenti scorretti. Nel corso della serie altri personaggi hanno aiutato i cinque, come ad esempio La Salsiccia dell'Amore, un ex supereroe sovietico che li aiuter\u00e0 a risolvere un intricato caso ambientato in Russia. Il gruppo prende ordini direttamente dal direttore della CIA Susan L. Reyner, una donna sulla quarantina che ha anche una bizzarra e movimentata relazione con Butcher. L'interfaccia della CIA con i Boys \u00e8 l'agente Kessler (detto \"La scimmia\") che spesso viene brutalizzato e motteggiato da Butcher, specialmente per via della sua perversione, ovvero il masturbarsi guardando atlete mutilate impegnate in attivit\u00e0 sportive quali le Paralimpiadi.\nLa storia si svolge in un universo parallelo dove i supereroi sono quelli che conosciamo. Proteggono i deboli e gli indifesi e salvano il mondo dai malvagi e altre calamit\u00e0. In realt\u00e0, nella vita privata molti supereroi sono pervertiti sessualmente, drogati, corrotti, spesso criminali e assassini e a volte durante le loro \"azioni eroiche\" provocano vittime innocenti senza preoccuparsene molto, a peggiorare il tutto la consapevolezza del loro potere e il senso di impunit\u00e0 che li circonda. Tutti i superumani, cos\u00ec come gli agenti della CIA incaricati di sorvegliarli, devono i loro poteri al \"Composto V\", una sorta di siero inventato da uno scienziato nazista negli anni quaranta in grado di fornire straordinari poteri a chiunque se lo inietti. I supereroi (divisi in squadre come i \"Sette\", \"Rappresaglia\", \"Teenage Kix\", \"G-Men\", \"G-Force\", \"G-Wiz\", \"Young Americans\" e cos\u00ec via) sono alle dirette dipendenze della multinazionale Vought America (V-A), titolare della formula del \"Composto V\", che ne sfrutta l'immagine non solo a fini commerciali ma anche politici e soprattutto affaristici. La Vought America lavora al soldo del governo e vorrebbe far diventare i Super parte dell'esercito. Per due scopi: uno per ottenere delle forti commesse dal budget della difesa e un altro, pi\u00f9 nascosto, per entrare definitivamente e controllare il governo americano. Infatti un altro fondamentale compito dei Boys \u00e8 quello di evitare che l'attivit\u00e0 lobbistica e l'uso propagandistico dei Super da parte della Vought America possa portare quest'ultima ad accaparrarsi il potere.\nDi seguito sono riportate tutte le storie di The Boys uscite in edizione italiana per Panini Comics. Tra parentesi i numeri dell'edizione originale americana raccolti nel volume.\n1. Le regole del gioco (nn. 1-6).\nDopo l'abbandono di Mallory, membro fondatore della squadra dei Boys e una pausa forzata, Billy Butcher \u00e8 pronto a riformare il team. Ha saputo di un'informativa proveniente dall'ufficio del presidente degli Stati Uniti, dove \u00e8 scritto della necessit\u00e0 di sorvegliare le attivit\u00e0 dei superumani. Richiama il Francese e la Femmina della Specie e un inizialmente riluttante Latte Materno. Quando si trova a dover implementare il quinto membro, la scelta ricade su Piccolo Hughie, un trentenne scozzese che ha visto la sua fidanzata morire accidentalmente per mano del supereroe A-Train. Quest'ultimo fa parte de I Sette, il team pi\u00f9 famoso e potente della Terra. In parte per il desiderio di vendetta e in parte per ridare un senso alla propria vita dopo il terribile lutto, Hughie accetta di trasferirsi a New York, base operativa del quintetto. Come prima missione, devono sorvegliare i Teenage Kix, un gruppo di chiassosi eroi in costume dalla vita sessuale sregolata e dalle abitudini perverse, in contrapposizione ai religiosi e sobri Young Americans. Butcher, che ha fatto piazzare microcamere e microfoni nella sede dei Teenage Kix, dopo aver raccolto alcune foto compromettenti decide di ricattarli: dovranno in futuro mantenere un profilo pi\u00f9 basso e consegnare ai media uno dei loro membri quale capro espiatorio, altrimenti invier\u00e0 a televisioni e giornali le foto che compromettono tutta la squadra. I Teenage Kix, in parte costretti dai responsabili della Vought America, consegneranno uno dei loro al pubblico ludibrio. Shout Out, il prescelto, ammetter\u00e0 infatti di essere gay in una conferenza stampa, ponendo cos\u00ec fine alla sua carriera. Butcher intanto spiega a Piccolo Hughie le origini dei superpoteri. Provengono tutti dall'iniezione del \"Composto V\", creato da uno scienziato tedesco durante il regime nazista. Lo stesso Butcher inietter\u00e0 a tradimento il \"Composto V\" nel collo di Piccolo Hughie, che era indeciso se accettare di entrare nella squadra e di sottoporsi al trattamento con il siero. Nel frattempo, Starlight, una giovane eroina proveniente dal gruppo teenager degli Young Americans, viene invitata a far parte dei Sette, dove prender\u00e0 il posto di Lanterna. Intanto i Teenage Kix decidono di vendicarsi dei Boys e chiedono una resa dei conti a Billy Butcher. Nella rissa che segue, i cinque riescono facilmente ad avere la meglio sui supereroi ma Hughie, ancora poco esperto e non consapevole dei suoi nuovi poteri, uccider\u00e0 senza volerlo Blarney Cock. Un depresso Hughie, ancora indeciso se unirsi ai Boys, seduto su una panchina a Central Park incontrer\u00e0 la bionda e bellissima Annie January. Tra i due nasce subito l'amicizia ma l'uno non sa che Annie \u00e8 Starlight dei Sette e l'altra non sa che Hughie \u00e8 in realt\u00e0 legato ai terribili nemici del suo team.\n2. Fottuto (nn. 7-10).\nTek Knight, membro dei Rappresaglia, cade preda di impulsi sessuali ingovernabili. Stupra oggetti, animali e addirittura un robot compagno di team. Per questo si rivolge a uno psichiatra. Intanto Hughie viene presentato da Butcher a La Leggenda, la \"mente\" che per decenni ha prodotto i fumetti per la Vought America per dare credibilit\u00e0 ai supereroi. Ora \u00e8 un alleato preziosissimo dei Boys. La Leggenda inoltre chiede a Butcher di risolvere il caso della morte di un giovane gay. Sulle prime il colpevole sembra essere Tek Knight, sempre pi\u00f9 vittima delle sue turbe. Dopo che Hughie e Butcher gli avranno fatto visita nel suo castello ipertecnologico, gli indizi sembrano portare sulle tracce di Swingwing, ex partner dello stesso Tek Knight quand'era minorenne. Sar\u00e0 il nuovo arrivato dei Boys a risolvere il caso, una torbida faccenda di omofobia e ipocrisia da parte dei supereroi.\n3. Il glorioso piano quinquennale (nn. 11-14).\nI Boys sono in trasferta in Russia. Qui incontrano Vas, un ex supereroe sovietico una volta noto con il nome di Salsiccia dell'Amore. Vas \u00e8 l'uomo incaricato di fornire al team supporto per risolvere un caso raccapricciante: i supereroi russi muoiono misteriosamente, le loro teste esplodono. Dietro a queste morti misteriose c'\u00e8 Nina, una terribile capo mafia locale che lavora assieme alla Vought America per creare una squadra di supereroi dell'est Europa. Il caso sar\u00e0 risolto da Salsiccia dell'Amore, che recupera il costume dopo anni d'inattivit\u00e0 e Piccolo Hughie. Intanto si scoprono altre attivit\u00e0 della corporation Vought America, intenzionata a utilizzare i supereroi per condizionare le attivit\u00e0 dei governi: in questo caso, la creazione di una squadra di Super dell'Europa Orientale serviva alla corporation per realizzare un colpo di Stato in Russia.\n4. Cose che fanno bene allo spirito (nn. 15-18).\nHughie viene ricevuto da La Leggenda. Lo scozzese scoprir\u00e0 molte cose interessanti sulla sua squadra e sulle persone che sono incaricati di sorvegliare. Hughie dovr\u00e0 affrontare anche Blarney Cock, il membro dei Teenage Kix che aveva ucciso durante la sua prima missione, ritornato in vita grazie al Composto V ma ridotto in una sorta di zombie deficiente. Nel frattempo Starlight \u00e8 disgustata dalle abitudini dei Sette, team di cui fa parte e inizia il suo dilemma se rimanere nella squadra pi\u00f9 prestigiosa o tornare nel Mid West, sua terra natale e riunirsi agli Young Americans. Ripensa anche a Tamburino, il capo del gruppo di eroi e suo fidanzato. La ragazza, nei panni di Anne January, s'incontra nel parco con Piccolo Hughie e, entrambi in preda a dubbi e rimorsi, finiscono a letto assieme. Il rapporto non potr\u00e0 essere consumato per via di un imbarazzante \"incidente\".\n5. La verit\u00e0 (nn. 19-22).\nLa Leggenda rivela a Hughie alcuni dei segreti della Vought America. Lo scozzese \u00e8 particolarmente impressionato dallo scoprire quello che lega la corporation agli attentati dell'11 settembre, quando il ponte di Brooklyn fu distrutto. Dopo quell'evento, fatto passare per attentato terroristico (invece sono implicati i vertici della V-A e i Sette), la CIA decise di far nascere una squadra in grado di contrastare i supereroi quando avessero superato il segno, appunto \"The Boys\". Nel frattempo i restanti Boys s'incontrano con i Sette sotto al ponte di Verrazzano; si scopre che tra il leader di questi ultimi, Il Patriota, e Billy Butcher c'\u00e8 una ruggine abbastanza vecchia e pesante. Starlight e A-Train, mentre sono impegnati a pulire la cella della Torcia (anche lui come Blarney Cock ridotto a uno zombie decerebrato) hanno una discussione. A-Train tenta di violentare la ragazza ma quest'ultima si difende con i suoi superpoteri, bruciando un occhio al compagno di squadra. Solo il ritorno dei restanti Sette, con un Patriota visibilmente scosso, eviter\u00e0 il peggiorare della situazione tra i due.\n6. Ora dobbiamo andare (nn. 23-26).\nI Boys decidono di occuparsi dei G-Men, il pi\u00f9 commerciale e redditizio gruppo di supereroi della Vought America. Uno dei membri originali, Silver Kinkaid utilizza i propri poteri per suicidarsi. Hughie, a cui gli viene affidato il nome \"Cornamusa\" e una ridicola tuta rossa e verde, viene infiltrato nel gruppo \"teen\" dei G-Men, i G-Wiz, per poter raccogliere informazioni. Qui scopre che in realt\u00e0 i G-Wiz sono solo dei ragazzi che amano divertirsi e chiede a Butcher di andarci piano con loro. I G-Wiz e Hughie vengono invitati nella sede dei G-Men per incontrare il capo, il carismatico John Godolkin. L'agente scozzese piazza alcune microspie nella villa e conosce Nubia, un membro originario dei G-Men.\n7. Conflitto finale (nn. 27-30).\nDurante il funerale di Silver Kinkaid nella villa di Godolkin, i G-Wiz ricevono l'ordine di uccidere Cornamusa: la Vought America ha scoperto l'identit\u00e0 dell'infiltrato Piccolo Hughie. Quest'ultimo \u00e8 salvato dall'intervento in extremis della Femmina e del Francese, giunti sul posto con Latte Materno e Butcher. La squadra di superuomini G-Wiz \u00e8 sterminata, ma viene lasciato un superstite, Jerome, il quale rivela i segreti che stanno dietro a Godolkin e al suo modo di scegliere i suoi ragazzi. Jerome viene poi ucciso da Europo, tramite i suoi poteri di teletrasporto. I Boys decidono di muoversi contro la villa di Godolkin, che ospita i \"G\" al gran completo che si stanno dirigendo fuori la villa, ma in quell'istante accorre l'esercito privato della Vought America che uccide tutti i supereroi dal primo all'ultimo, incluso il loro mentore. Anche alla multinazionale si sono resi conto che i \"G\" hanno superato il segno.\nButcher ha uno dei soliti rendez-vous con Reiner, quest'ultima \u00e8 minacciata da Butcher, egli ha infatti scoperto che il direttore della CIA ha volutamente messo in pericolo Piccolo Hughie e gli altri non rivelandogli che c'era una sua spia tra i G-Men.\n8. Eroegasmo (nn. 1-6 dello spin off \"Herogasm\").\nDurante una conferenza stampa, il Patriota annuncia che tutti i gruppi di superumani buoni e cattivi saranno impegnati in una lotta nello spazio per respingere un'invasione aliena da parte dei fantomatici Marit'Hra. In realt\u00e0, la minaccia non esiste: oltre ad addossare agli inesistenti esseri galattici la colpa della distruzione dei G-Men, accaduta per mano della Vought America, questa situazione viene usata come scusa da parte dei supereroi per poter sparire agli occhi del mondo e dedicarsi per una settimana all'Herogasm, una vacanza annuale a base di sesso, droga, prostitute e altri innominabili eccessi in una localit\u00e0 paradisiaca. Nello stesso luogo vengono raggiunti da Victor \"Vic il Vice\" Neuman e dai suoi collaboratori, tra i quali il capo del suo staff Gary Godfrey. Quest'ultimo si ritrova con il misterioso responsabile della Vought America, il quale gli rivela che il semi idiota Vic molto presto prender\u00e0 il posto del presidente Dakota Bob. La Vought sta infatti tramando nell'ombra per eliminare fisicamente il presidente, legato alle corporation rivali Halliburton e Blackwater, per mettere finalmente un proprio uomo nello studio ovale. Nel frattempo i supereroi, inebriati dall'alcol e dagli stupefacenti, si rendono pericolosi. Patriota, dopo un incontro sessuale con il leader dei Rappresaglia, Soldatino, distrugge con la sua vista calorica un volo di linea, uccidendo tutte le persone a bordo apparentemente senza motivo. Sembra infatti che il leader dei Sette voglia rendersi indipendente dalla corporation che li controlla, ed attaccare e uccidere gli innocenti, \u00e8 una sorta di atto di ribellione. Dopo che una relazione segreta su questo ingiustificato sterminio arriva sul tavolo del responsabile della V-A, il Patriota viene chiamato da questi per discutere del futuro dei Sette. Il responsabile cerca di rabbonirlo e lo informa della decisione di uccidere il presidente. Durante la conversazione, i due giungono alla conclusione che anche i Boys, che stanno diventando sempre pi\u00f9 pericolosi e potenti, devono essere eliminati al pi\u00f9 presto, subito dopo il ritorno a New York. Della loro eliminazione se ne occuperanno i Rappresaglia. Intanto i Boys al completo, giunti sul posto, rapiscono Michael Lucero, un uomo della scorta di Vic il Vice per farsi rivelare i segreti di cui \u00e8 a conoscenza. Questi racconta a Billy e agli altri diversi retroscena sugli incidenti dell'11/9 e decide di aiutare i Boys nella lotta contro i supereroi e la Vought. Durante il rapimento, Piccolo Hughie viene sequestrato, violentato e poi rilasciato da Black Noir. Quasi alla fine della vacanza, i supereroi vanno all'evento-farsa degli \"Awards\", dove vengono premiati i migliori gruppi o singoli dell'anno. Il vincitore nella categoria \"Miglior supereroe\", Il Patriota, mentre sta per annunciare il suo progetto di separazione dalla Vought America, vede il responsabile della corporation e si blocca: non pu\u00f2 parlare liberamente di fronte a lui. Aveva ingaggiato una prostituta perch\u00e9 lo intrattenesse ma il piano non \u00e8 andato a buon fine. Lucero rivela al suo collega Dubisher dell'incontro con i Boys e gli chiede di aiutarlo. Quest'ultimo accetta ma la conversazione tra i due viene ascoltata da Godfrey che chiede al resto delle guardie del corpo di setacciare l'isola per cercare qualcosa che possa mettere in pericolo il vicepresidente. I bodyguards scovano i Boys che vengono attaccati, proprio mentre l'Air force two con a bordo Vic il Vice sta decollando. Nello scontro che segue i Boys avranno la meglio ma Dubisher e Lucero verranno assassinati dai loro colleghi della Vought America. Prima di morire, Lucero riesce ad ammazzare a pistolettate Godfrey. L'Heroegasm finisce e i supereroi tornano a casa, cos\u00ec come i cinque agenti della CIA incaricati di tenerli sotto controllo.\n9. La societ\u00e0 dell'autoconservazione (nn. 31-34).\nGrazie a una soffiata, Butcher e compagni affrontano e massacrano i Maverikz, gruppo una volta capitanato da Tek Knight. La Femmina della Specie si reca in un bar gestito da mafiosi pensando che questi volessero offrirle un ingaggio ma \u00e8 una trappola: \u00e8 aggredita e ridotta in fin di vita da Stormfront. Viene portata in ospedale ma anche questa \u00e8 una trappola. I Rappresaglia al gran completo attendono i Boys. Dopo un'aspra lotta, Swatto, Mind Droid e la Contessa Cremisi, che si era scagliata contro Terrore, perderanno la vita. Stormfront, il pi\u00f9 pericoloso, che gi\u00e0 aveva perso un occhio per mano della Femmina, viene temporaneamente messo in fuga. I Boys (a esclusione della Femmina, ancora convalescente) con l'intervento della Salsiccia dell'Amore riusciranno a uccidere questo avversario temibile, forte almeno quanto il Patriota. Nel quartier generale dei Sette, intanto, la Vought America assieme a stilisti e autori della Victory Comics procedono con il \"restyling\" dei personaggi. In particolare a Starlight chiedono di indossare un costume che la fa apparire praticamente nuda e a inventare un finto stupro per darle un background pi\u00f9 dark. Starlight rifiuta e quando Black Noir sta per brutalizzarla per il suo diniego, interviene Queen Maeve a salvare la compagna. Si scopre che il dirigente della V-A ha mandato sia i Maverikz che i Rappresaglia volontariamente contro il gruppo di Butcher, non si capisce bene perch\u00e9, viste le alte probabilit\u00e0 di sconfitta e morte dei due supergruppi. Il volume si chiude con Butcher che ha catturato un malridotto Soldatino e lo interroga ricorrendo all'uso della tortura.\n10. Niente di simile al mondo (nn. 35-38).\nNella prima parte del volume, che occupa due numeri (35 e 36) della serie regolare, viene narrata la storia di Latte Materno. Questi si ritrova davanti al ponte di Brooklyn assieme a Piccolo Hughie e gli racconta la sua infanzia. Figlio di due blue collar di un disagiato quartiere nero di New York, il piccolo Latte Materno rischia di morire fin dalla pi\u00f9 tenera et\u00e0: quando la madre tenta di svezzarlo, infatti, perde peso e rischia la vita. Dovr\u00e0 bere il latte della madre se vuole sopravvivere. La donna lavorava in uno stabilimento alimentare della Vought America una volta adibito al trattamento del composto V. Respirandone le polveri residue, le operaie della fabbrica ne hanno sub\u00ecto le conseguenze, chi morendo, chi riportando menomazioni e chi mettendo alla luce figli deformi o disabili. Il fratello di Latte Materno, Michael, \u00e8 ritardato e quando i poteri derivati dal composto V si manifestano, lo uccidono. Suo padre tenta di portare la V-A in tribunale per avere giustizia ma, stremato dagli insuccessi e dalla terribile morte del primogenito, muore di crepacuore. Latte Materno quindi entrer\u00e0 nell'esercito e proprio l\u00ec si manifesteranno i suoi poteri, uccidendo involontariamente un commilitone durante un match di boxe. Mallory e Butcher lo faranno uscire di galera e quest'ultimo assieme al nuovo compagno andr\u00e0 a riprendere la piccola Janine, figlia di Latte Materno, in una crack house dove sua madre si era nascosta. Infine, Piccolo Hughie viene a sapere che Latte Materno era sul ponte il giorno degli attacchi terroristici. Nel numero 37 viene raccontata la storia del Francese, voce narrante dell'episodio. Una volta era un soldato, e tornato nel villaggio natale di Franglais stanco di guerra e violenze, viene a scoprire che la sua fidanzata lo ha lasciato per mettersi insieme al suo rivale d'infanzia Pierre il Nero. Il padre del Francese vuole vendicare l'onore del figlio durante la festa paesana e organizza un duello, ma Pierre il Nero lo batte ricorrendo a un trucco e lo uccide. Il Francese andr\u00e0 a Parigi dopo essersi vendicato e sar\u00e0 contattato dai Boys per entrare a far parte della squadra. Sempre il Francese \u00e8 il narratore della storia della Femmina (numero 38 della serie regolare). Sua madre lavorava per la sede di Tokio della V-A, e lasciando la bambina incustodita, quest'ultima gironzolando per il laboratorio cadde in un secchio pieno di liquidi residui di composto V. Dopo essere stata imprigionata e usata come cavia dagli scienziati nipponici, riuscir\u00e0 a evadere e a nascondersi nelle fogne. Verr\u00e0 mandata una squadra delle forze speciali per catturarla, ma finiranno tutti trucidati. Butcher, Latte Materno, Mallory e il Francese riusciranno a prenderla, con quest'ultimo incaricato di dare un'educazione alla ragazza.\n11. Gli innocenti (nn. 39-43).\nButcher in modo del tutto casuale vede Annie January e Piccolo Hughie mentre si stanno baciando sotto la sede dei Boys, il Flatiron Building. Precedentemente aveva scoperto l'identit\u00e0 di Starlight, corrispondente appunto alla ragazza. Butcher si insospettisce e crede che Hughie sia in combutta con la Vought America, una spia di questi ultimi infiltrata nel suo gruppo. Decide quindi di mandare lo scozzese a sorvegliare i Superduper, una squadra di sei eroi molto giovani del New Jersey completamente incapaci di gestire i propri poteri, inoffensivi e spinti da ideali altruistici al contrario degli altri Super. Nello stesso periodo Malchemical, un componente del Team Titanic, viene nominato capo dei Superduper. Malchemical, \"Uno dei pi\u00f9 bastardi\" come viene definito da Latte Materno dopo averne letto il curriculum, non perde occasione per motteggiare e aggredire verbalmente i Superduper. Quando sta per stuprare Supersottile e Agente Ombra, due delle ragazze del gruppo, interviene Hughie per difendere i fragili ragazzini. Malchemical ha il potere di mutare composizione chimica del corpo e ha facilmente la meglio su Hughie, riducendolo in fin di vita. Sar\u00e0 salvato dall'intervento di Butcher, l\u00ec vicino a sorvegliarlo: per uccidere Malchemical user\u00e0 un accendino economico e gli dar\u00e0 fuoco mentre questi ha assunto una forma gassosa. Latte Materno avr\u00e0 un violento battibecco con Butcher perch\u00e9 ha mandato Hughie in missione - senza dire nulla a nessuno - credendolo una spia ed esponendolo a un gravissimo pericolo contro uno dei nemici pi\u00f9 insidiosi. Intanto il dirigente della Vought America incaricato di seguire i Super pianifica di tenere sotto controllo stretto il Patriota e medita anche di eliminare i Super una volta che abbiano trovato un'alternativa a essi. Il Patriota invece pensa che sia giunto il momento di cominciare. A fare cosa?\n12. Credo (nn. 44-47).\nSi avvicina il Festival \"Credo\", una grossa manifestazione religiosa annuale durante la quale i Super vengono festeggiati come fossero un dono di Dio. Starlight viene scelta dalla Vought come rappresentatrice degli \"Eroi di Cristo\" durante il Credo, durante il quale vengono messi in palio dei \"biglietti\" per una cena con il Patriota. Il Francese e la Femmina si infiltrano al Credo per spiare il Patriota e Oh Padre (il Super pi\u00f9 importante e rappresentativo della manifestazione, insieme ai suoi 12 Aiutanti), e l\u00ec scoprono che qualcosa bolle in pentola: il Patriota vuole avallare le richieste della V.A. appoggiando Vic il Vice nella creazione di un corpo d'armata difensiva costituita dai Super. Al termine del discorso di Starlight sul palco, la ragazza si incontra con Hugie: una parola tira l'altra e si ritrovano a parlare dei Super e dell'incidente capitato alla sua ragazza a causa di A-Train. Annie capisce di dover vuotare il sacco e confessa di essere una dei Sette, Starlight appunto. Hugie shockato corre via, e il giorno dopo incontra, pi\u00f9 o meno per caso, Butcher, il quale era andato a trovarlo proprio per parlargli di Starlight; ma i suoi piani cambiano radicalmente quando scopre che il piccolo scozzese \u00e8 gi\u00e0 a conoscenza dell'identit\u00e0 segreta della sua ragazza. Inizia quindi una sorta di \"terapia d'urto\", minando irrimediabilmente la fiducia del giovane con bugie e insinuazioni sulla Super, arrivando addirittura a mostrargli il video della ragazza mentre si presta all'ultima \"prova\" affidatale dal Patriota per poter entrare nei Sette. \u00c8 il limite, Hugie non pu\u00f2 reggere oltre: dopo una fuoribonda lite con Annie, decide di lasciarla e di tornare in Scozia per una \"pausa\". Al termine del Credo, il Patriota si allontana in volo portando l'automobile con la famiglia vincitrice della cena e, arrivato sopra le nuvole, li lascia cadere nel vuoto: inizia l\u00ec la riunione con gli altri Super.\n13. Il ragazzo delle Highlands (nn. 1-6 dello spin-off \"Highland laddie\").\nSconvolto dagli eventi raccontati in \"Credo\", Hughie si reca nel paese natale di Auchterladle, in Scozia. Qui ritrova i suoi genitori Eck e Daphne Campbell e i suoi due migliori amici, Bob e Det. Molte cose sono cambiate: Bob per esempio ha deciso di fare la transizione di genere e la malattia di Det, che lo fa puzzare terribilmente, \u00e8 peggiorata. Durante una passeggiata solitaria sulla spiaggia, Hughie incontra Alaistair Vigors, un pittore che trascorre le vacanze in citt\u00e0 e stringe amicizia con lui. L'uomo ascolta le frustrazioni del ragazzo scozzese. Intanto Ann January lo raggiunge ad Auchterladle, facendosi ospitare dai genitori del suo ormai ex ragazzo. Hughie continua a maltrattare Starlight. Lei gli racconta di come \u00e8 stata selezionata dalla Vought America e di come sia stata adottata da una famiglia che potesse occuparsi di una bambina dotata di simili poteri. Si scopre che anche Hughie \u00e8 stato adottato dalla famiglia Campbell. Nel frattempo una gang guidata da un malvivente di Glasgow, Jor Tupper, aiutato da sua nipote Sarah, utilizza Auchterladle come base per i suoi traffici di droga, spacciando cocaina mischiata con il Composto V. Hughie, Bob e Det cercano di sgominarla, ma incontrano delle difficolt\u00e0 serie anche a causa della forza di Sarah, un donnone che utilizza delle cesoie come arma. Con l'aiuto di Alaistair Vigors riusciranno ad avere la meglio sui criminali. Con grande disappunto di Piccolo Hughie si scopre che Det faceva parte della gang di Tupper. Si era aggiunto a loro per pagarsi un'operazione costosa da fare in Cina. Hughie viene a sapere che Vigors altri non \u00e8 che Mallory, l'ex capo dei Boys. Insieme ad Annie January fanno ritorno a New York.\n14. Una buona preparazione e pianificazione (nn. 48-51).\nC'\u00e8 aria di cambiamenti, sia tra i Boys che all'interno dei Sette. E le cose sembrano smuoversi anche all'interno della Vought America. Butcher comincia a raccogliere le idee, le ultime e pi\u00f9 vecchie notizie sui Sette per poter organizzare un attacco frontale al Supergruppo avendo ormai capito che i suoi ragazzi sono al limite della sopportazione mentale, con Hughie ancora in Scozia ed il Francese e la Femmina sempre pi\u00f9 alienati. Inevitabile \u00e8 il suo tuffo nel passato, ricordando il primo terribile scontro in campo aperto con i Super, ai tempi di Mallory e della Fiaccola, scontro conclusosi \"grazie\" alla mediazione della VA prima che la situazione sfuggisse a tutti di mano. Questi progetti subiscono un'improvvisa battuta d'arresto quando Scimmia annuncia le imminenti dimissioni della Rayner (che Butcher riusciva facilmente a tenere \"sotto controllo\"), il cui posto verr\u00e0 proprio preso dalla Scimmia che gi\u00e0 preannuncia aria di cambiamenti poco graditi all'inglese.\nIntanto il Patriota continua a mostrare segni di squilibrio sempre pi\u00f9 evidenti: dopo aver lasciato cadere un'intera famiglia nel vuoto al termine di Credo, inizia una sorta di dialogo/monologo davanti allo specchio come se soffrisse di disturbi bipolari, o addirittura personalit\u00e0 multiple. Durante questo \"sfogo\" vengono fatti ambigui riferimenti sia ai suoi piani che a oscure personalit\u00e0. Si rivolge oltretutto con una finta quanto innaturale gentilezza al limite della compiacenza al personale della Vought, questa volta rappresentata da un nuovo elemento, una donna chiamata Jess Bradley, che ben presto dimostra grandi doti decisionali e un'ampia visione d'insieme. Queste sue caratteristiche, con l'aiuto dell'uso di calmanti e sedativi per mascherare la propria tensione di fronte al Patriota (che riesce a sentire il battito cardiaco), le garantiscono presto un ruolo di spicco all'interno della VA, dove andr\u00e0 addirittura a sostituire il misterioso G-man che finora ha gestito i rapporti tra la societ\u00e0 e i Sette. L'intraprendenza della Bradley la spinger\u00e0 addirittura ad effettuare una simulazione abbastanza realistica di un eventuale scontro tra Boys e Sette: le conseguenze catastrofiche risultanti non sembrano spaventarla. Sembra che i 3 schieramenti siano pronti a fare il passo decisivo.\n15. La costa dei barbari (nn. 52-55).\nHughie, ancora indeciso se riunirsi ai Boys e in crisi con Ann January, raggiunge Greg Mallory nella sua casa nei dintorni di San Francisco. Questi racconter\u00e0 al ragazzo scozzese della prima apparizione dei Super in un programma militare. Poco prima della Battaglia delle Ardenne durante la seconda guerra mondiale, il senatore repubblicano Prescott Sheldon Bush raggiunge la compagnia militare dove l'allora giovane Mallory prestava servizio e gli presenta un rappresentante della Vought America Consolidated, Henry K. Neuman (un parente di Vic il Vice con tutta probabilit\u00e0). La Vought America Consolidated, gi\u00e0 fornitrice del governo, assegna alla compagnia la sua nuova arma, allora in via di sperimentazione, ovvero la \"Squadra della Vendetta\", un gruppo di sette supereroi (La Contessa Cremisi, Steel Knight e Laddio, Aquila l'Arciere, Manbot, Buzzer e il capo Soldatino), totalmente impreparati ad affrontare le battaglie cruente del teatro di guerra europeo. Infatti sar\u00e0 per colpa di un'improvvida ricognizione di Aquila l'Arciere che i tedeschi scopriranno dove la compagnia di Mallory \u00e8 stanziata e tutti, Super e soldati americani, saranno sterminati dalla superiorit\u00e0 della macchina militare nazista. L'unico a salvarsi sar\u00e0 Mallory, che uccider\u00e0 un Soldatino moribondo straziato dalle pallottole tedesche. Dopo la guerra, Mallory entrer\u00e0 nella CIA per tenere d'occhio soprattutto le mosse della Vought America e, grazie ai suoi metodi sporchi, riuscir\u00e0 a convincere lo scienziato Vogelbaum (inventore del Composto V) a lasciare la V-A per lavorare con l'agenzia d'intelligence. In seguito, recluter\u00e0 un giovane soldato britannico di nome Butcher tra le proprie fila: sar\u00e0 quest'ultimo a dare il nome alla squadra, appunto \"The Boys\", e ad aiutarlo ad arruolare il resto della squadra, Latte Materno, il Francese e la Femmina. Al termine del volume, Hughie confessa ad Ann January la sua vera identit\u00e0, e chiede alla ragazza di andare il pi\u00f9 lontano possibile, conscio del fatto che la resa dei conti tra i Boys e i Sette \u00e8 molto pi\u00f9 vicina di quanto si creda.\n16. La grande corsa (nn. 56-59).\nButcher e Hughie investigano sulla morte di una transessuale. Il principale sospettato \u00e8 Jack da Giove, che con la vittima aveva avuto un alterco durante un'orgia. In realt\u00e0 l'assassino \u00e8 una collega della vittima, ma una misteriosa mano (Jessica Bradley della Vought America) invia un filmato ai media dove il componente dei Sette viene mostrato alle prese con ragazze trangender e stupefacenti. Immediata \u00e8 l'espulsione di Jack dal Supergruppo. In seguito a ci\u00f2, I Sette e i Boys si incontrano sul tetto di un palazzo dove Jack promette vendetta: infatti pensa che siano stati i Boys a spedire il filmato alle televisioni. Tornati al Flat Iron Building i Boys trovano Terrore morto; Butcher \u00e8 convinto che sia stato ucciso dall'ex componente dei Sette in cerca di ritorsioni e per questo lo raggiunge nel bordello che solitamente frequenta (gestito dall'inquietante Doctor Peculiar) e lo uccide barbaramente a coltellate.\n17. Macellaio, fornaio, candelaio (nn. 1-6 dello spin off \"Butcher, Baker, Candlestick Maker).\nButcher fa ritorno nel suo quartiere natale di Londra est, per il funerale di suo padre. Davanti al corpo del genitore morto, ripercorre la sua vita: un padre violento e alcolizzato che terrorizzava i figli e picchiava la moglie; l'arruolamento nei Royal Marines e il servizio di leva durante la guerra delle Falkland; il ritorno nella capitale inglese e l'incontro con Becky, una donna eccezionale che gli cambier\u00e0 la vita sposandolo. Durante una vacanza in Florida, Becky viene violentata e ingravidata dal Patriota. Il fatto \u00e8 tenuto nascosto a suo marito e dopo qualche settimana, la signora Butcher morir\u00e0 dando alla luce un mostro volante che Butcher riuscir\u00e0 a uccidere. Caduto in depressione e arrestato per violenze, Butcher \u00e8 poi contattato da Mallory il quale gli offrir\u00e0 un posto nella sua squadra anti Super.\n18. Sulla collina con le spade di mille uomini (nn. 60-65).\nSi avvicina la resa dei conti tra i Boys e la Vought America e i Sette. Prima i cinque devono affrontare un attacco dei Paralattici, dei cyborg parecchio scarsi. Dopo averli sconfitti, il Francese e la Femmina si recano alla sede della Vought America dove troveranno il Team Titanic al gran completo pronto ad affrontarli. Lo scontro terminer\u00e0 con la morte di quasi tutto il Team, la perdita di un braccio da parte del Francese e la promessa di un chiarimento da parte di Stillwell (vero capo della V-A), oramai conscio del fatto che le sue creature si sono spinte troppo in l\u00e0 anche per lui. \u00c8 tempo di resa dei conti anche all'interno dei Sette. Il gruppo si sta disgregando, Abisso e A-Train lasciano la squadra. Quest'ultimo finir\u00e0 catturato da Butcher e ucciso da Hughie. Jack da Giove \u00e8 stato espulso e in seguito viene ucciso da Butcher, nel mentre anche Starlight \u00e8 pronta a fare le valigie, ma Patriota giunge sul posto e attacca lei e Queen Maeve, uccidendo quest'ultima. Starlight si salva solo perch\u00e9 Maeve riesce a farla fuggire appena in tempo.\nPatriota oramai fuori controllo \u00e8 pronto a guidare con successo un colpo di Stato alla Casa Bianca. Butcher, accompagnato da Piccolo Hughie, si reca sul posto e dopo aver lasciato quest'ultimo assieme ai militari, va a confrontarsi con il suo acerrimo nemico.\nButcher trova Patriota nella stanza ovale, ricoperto del sangue del presidente Vic Neuman, del suo staff e della sua security, e gioca con la testa mozzata di Vic. In piena collera, Butcher rinfaccia a Patriota la violenza sessuale e conseguente morte della moglie. Ma il leader dei Sette afferma di non aver alcuna memoria del fatto. Ma vengono interrotti da Black Noir, che rivela la sua vera identit\u00e0 e personalit\u00e0: \u00e8 un clone potenziato di Patriota, creato dalla stessa Vought America come piano di riserva nel caso in cui Patriota avesse perso il controllo dei suoi incredibili poteri. Ma Patriota riusc\u00ec a mantenere il controllo, fatto che porter\u00e0 Black Noir a cadere nel baratro della pazzia, consapevole di non essere riuscito ad adempiere al suo scopo, diventando un mostro omicida ed infanticida, instabile, cannibale e stupratore. Ma in una sorta di perversa lucidit\u00e0, Black ide\u00f2 un piano, distruggere Patriota nell'unico modo possibile, mentalmente. Da quel momento inizi\u00f2 a manipolare Patriota, commettendo crimini indicibili, per fotografare s\u00e9 stesso, spedendo tutto a Patriota. Quest'ultimo, non sapendo che Noir era suo clone, pens\u00f2 di essere affetto da un disturbo di schizofrenia e doppia personalit\u00e0, inoltre il fatto di ricevere ogni giorno foto e video, lo trasformarono in un cinico assassino a sangue freddo, che non ricorda parte delle sue stesse atroci azioni. Patriota inizia uno scontro aspro e violento con Black Noir, dove Black uccide il leader della squadra dei sette, mentre uno stupefatto Butcher scappa fuori dalla Casa Bianca. Per\u00f2 Black non ne esce incolume della battaglia, inoltre appena fuori dalla Casa Bianca, l'esercito attacca Noir, nel mentre fanno fuori tutti i superumani coinvolti nel golpe. Black Noir, una volta sopravvissuto al bombardamento, ma mutilato ed agonizzante, riceve il colpo di grazia da Butcher, che gli apre la testa con un piede di porco e gli spappola il cervello tra la mano.\n19. La resa dei conti (nn. 66-72).\nButcher \u00e8 deciso a sterminare i pochi superumani superstiti, inclusi i suoi compagni di squadra. Sotto i suoi colpi cadono Vas, torturato e ucciso con un bazooka davanti al cadavere di Mallory, la Leggenda, procurandogli un infarto, Latte Materno, ucciso con una granata che far\u00e0 perdere una mano a Butcher, la Femmina e il Francese, uccisi entrambi tramite una bomba a orologeria nella loro sede al Flat Iron Building. Piccolo Hughie, che come gli altri ha perso il suo status di agente della CIA e deve quindi fare ritorno in Scozia, nel frattempo scopre grazie a un'email criptata inviatagli tempo prima da Vas che Vogelbaum, ideatore del Composto V, non \u00e8 morto ma \u00e8 stato costretto da Butcher a ideare una sorta di arma finale composta da un gas che si libera nell'aria che possa uccidere tutte le persone che sono venute a contatto con il Composto V. Non solo i superumani, che il siero lo hanno nelle vene, ma anche persone normali che ne siano venute accidentalmente in contatto anche respirandolo o toccandolo: fatti due calcoli, lo scozzese si accorge che il conto delle vittime sar\u00e0 di milioni, la stragrande maggioranza dei quali \u00e8 composta da persone innocenti. Scoperto che Butcher si nasconde all'ultimo piano dell'Empire State Building, lo affronta prima che questi riesca a innescare l'arma biologica, e lo neutralizza. Butcher, diventato paralitico con la colonna vertebrale spezzata, costringe Piccolo Hughie a ucciderlo, facendogli credere di aver assassinato i suoi genitori nelle Highlands. La notizia \u00e8 falsa, ma Hughie lo scoprir\u00e0 solo in seguito. \u00c8 la fine dei Boys. Qualche mese dopo, Hughie incontra Stillwell e gli intima di non riprovare mai pi\u00f9 a formare una squadra di superumani che possano costituire una minaccia per l'umanit\u00e0. Il dirigente della Vought \u00e8 riuscito a scampare alla galera per il caso dei Superumani soltanto accusando Jessica Bradley del golpe. Lavora comunque a un team di superesseri, ma procede di fallimento in fallimento e anche alla V-A lo considerano meno di zero. Le ultime pagine mostrano il coronamento del sogno d'amore tra Hughie e Annie January.\nDear Becky.\nSi tratta di una serie limitata (testi di Garth Ennis, disegni di Russ Brown, copertine di Darick Robertson) incentrata sulla moglie di Butcher, uscita a partire da Aprile 2020.\nPersonaggi.\nI personaggi principali sono:\nBilly Butcher: \u00e8 il coordinatore e capo carismatico del gruppo.\n\"Latte Materno\" (Mother's Milk): \u00e8 la mente del gruppo.\n\"Francese\" (Frenchman): ha un carattere amichevole ma quando perde la pazienza diventa incontrollabile.\n\"Femmina della Specie\" (Female of the Species): taciturna e letale non si fa toccare da nessuno tranne dal Francese.\n\"Piccolo\" Hughie Campbell (Wee Hughie Campbell): viene spinto a entrare nel gruppo da Billy Butcher dopo che la sua ragazza viene uccisa da un supereroe.\nAltri media.\nIl 26 luglio 2019 \u00e8 stata distribuita sulla piattaforma Prime Video di Amazon una serie TV omonima, basata sul fumetto."}
{"id": "2362834", "revid": "536103", "url": "https://it.wikipedia.org/wiki?curid=2362834", "title": "Corona di Teodolinda", "text": "La corona detta di Teodolinda \u00e8 una corona votiva conservata presso il Museo del Duomo di Monza, esempio di oreficeria altomedievale, databile al VI-VII secolo.\nSi tratta di un diadema in oro, gemme e madreperla, di gusto bizantineggiante. Le gemme che la rivestono, di forma circolare o quadrata, sono racchiuse da sottili lamine d'oro e sono disposte in cinque ordini paralleli. \nSi notano anche dei piccoli fori lungo i bordi perlinati superiore ed inferiore, evidentemente usati per esporre la corona ed agganciarvi decorazioni pendenti.\nAnche se meno nota e di minore importanza storica di altri gioielli del tesoro monzese, forse questa corona \u00e8 uno dei gioielli pi\u00f9 eleganti della raccolta.\nRecenti studi sul gioiello hanno portato ad attribuirlo alla regina ostrogota Amalasunta, figlia di Teodorico ."}
{"id": "2362845", "revid": "124021142", "url": "https://it.wikipedia.org/wiki?curid=2362845", "title": "Fraternita laica di San Domenico", "text": "La Fraternita laica di San Domenico o Fraternita laicale domenicana (FLD) \u00e8 il ramo secolare della Famiglia domenicana.\nFino al Capitolo Generale di Madonna dell'Arco (1974) i membri laici ed i sacerdoti diocesani costituivano il Terzo Ordine Domenicano (T.O.D.). Il Primo ordine \u00e8 costituito dai frati predicatori (o domenicani), mentre il secondo dalle monache domenicane. Con il Capitolo Generale del 1974, si giunger\u00e0 alla soppressione dei termini primo, secondo e terz'ordine e, per i membri laici, si adotter\u00e0 il nome di Fraternita Laica di San Domenico.\nStoria.\nIl Laicato Domenicano, ramo della Famiglia Domenicana, esisteva gi\u00e0 ai tempi di San Domenico intorno ai conventi dei frati domenicani; nato come 'Ordine della Penitenza' o 'Ordine della Milizia di Ges\u00f9 Cristo', era addirittura preesistente all'Ordine regolare stesso. In altri casi si riconoscevano con il termine \"Le Mantellate/I Mantellati\" per via della mantella nera che portavano in segno di austerit\u00e0 e penitenza nel costume. Figlia di maggior splendore, fra le Mantellate, \u00e8 proprio santa Caterina da Siena. \nMovimento penitenziale, che gravitava attorno ai conventi, ebbe la sua prima Regola dal maestro generale dei domenicani, Munio di Zamora. nel 1285. Approvata da papa Innocenzo VII, nel 1405, la regola rimase quasi immutata fino al 1985 quando, per la prima volta, il laicato domenicano scrisse la propria regola (\"Regola di Montreal\"). I Laici Domenicani, che prima cercavano nella direzione spirituale dell'Ordine Domenicano una via di perfezione, ora sono accolti dopo un discernimento vocazione ed un periodo di almeno cinque anni di formazione..\nDopo varie modifiche, la prima Regola che il Laicato Domenicano si \u00e8 dato, fu elaborata dal Congresso Internazionale dei Laici Domenicani nel 1985 a Montr\u00e9al, approvata definitivamente dalla Congregazione per i Religiosi e gli Istituti Secolari nel gennaio 1987. \nLa Regola del Laicato Domenicano di Montreal si componeva di due parti. La prima parte, dal titolo \"Costituzione fondamentale\", riguardava i laici in senso lato, cio\u00e8 fissava in maniera molto generica le condizioni che una qualsiasi associazione doveva osservare per esser aggregata alla Famiglia Domenicana. \nAi Laici Domenicani in senso stretto era destinata la seconda parte della Regola, che aveva conservato il significativo titolo di \"Regola delle Fraternite Laicali di San Domenico\".\nLa Regola trovava applicazione nel Direttorio che ogni Provincia, in base alle proprie tradizioni, doveva redigere e far approvare dal Maestro generale dell'Ordine dei predicatori. Il Direttorio stabiliva la vita del Laicato della Provincia.\nIl Secondo Congresso Internazionale FLD, tenutosi a Buenos Aires, Argentina, nel 2007, non port\u00f2 modifiche alla Regola ma precis\u00f2 alcune norme contenute nei Direttori.\nIl Terzo Congresso Internazionale FLD, si tenne a Fatima, Portogallo, nel 2018 e port\u00f2 novit\u00e0 nel Laicato. Infatti, verr\u00e0 proposta una nuova Regola, approvata dalla \"Congregazione per gli Istituti di Vita Consacrata e le Societ\u00e0 di Vita Apostolica\" il 9 marzo 2019 , e votate pi\u00f9 di 70 proposte per perfezionare i Direttori. Il Maestro Generale, promulgher\u00e0 le Dichiarazioni generali che formeranno un nuovo corpo giuridico che sostituiranno ed annulleranno le precedenti dichiarazioni.\nLa maggiore novit\u00e0 della Regola \u00e8 il nuovo modo di eleggere il Presidente (Fraternita e Provinciale) ed il suo consiglio.\nIn conseguenza di queste importanti modifiche, dovranno essere aggiornati i Direttori ed essere approvati dal Maestro dell'Ordine.\nNatura e scopo.\nI Laici Domenicani sono, come sottolinea la stessa denominazione, laici, cio\u00e8 battezzati con una missione e una loro dignit\u00e0 e indipendenza. Sono, per\u00f2, dei veri domenicani che, in forza della loro promessa di vita secondo la Regola del Laicato Domenicano, vengono incorporati all'Ordine accettandone in pieno la giurisdizione, garantendogli anche quella fedelt\u00e0 alla Chiesa, al Magistero e al Papa. Sono, pertanto, giuridicamente al pari dei frati e delle monache, membri dell'Ordine a pieno titolo. \nIn quanto laici, come tutti gli altri, si santificano vivendo nel mondo; in quanto Domenicani, impostando la loro vita \u00b4sull'esempio di San Domenico e di Santa Caterina da Siena, illustrando la vita dell'Ordine e della Chiesa\u00aa (Reg. 5). \nVivono il carisma dell'Ordine Domenicano: la predicazione ordinata alla salvezza delle anime. Come ribadisce il Direttorio, il Laico Domenicano \u00absi considera e si comporta sempre e dovunque da apostolo di Cristo, secondo il progetto di vita di S. Domenico\u00bb (14).\nTale progetto si avvale di quattro mezzi essenziali: vita comune, predicazione, studio e preghiera. \nLa vita comune, nell'intento di san Domenico, non \u00e8 importante solo per l'esercizio reciproco della carit\u00e0 fraterna, ma anche per la predicazione che, appoggiata e coordinata da una comunit\u00e0, risulta molto pi\u00f9 efficace dell'attivit\u00e0 di un individuo isolato. \u00abIl Laico Domenicano in forza della propria vocazione \u00e8 chiamato non solo a una vita spirituale e apostolica personale, ma anche a esprimere l'indole secolare in una vita di comunione e di impegni con la propria Fraternita\u00bb ( 16). \nGli incontri della Fraternita diventano cos\u00ec per il Laico, non solo l'occasione per l'esercizio della carit\u00e0 fraterna, ma il luogo della sua formazione dottrinale (21), il luogo della sua preghiera comunitaria (22), il luogo dove si organizzano le attivit\u00e0 apostoliche e caritative secondo lo spirito di san Domenico (17 e 23). \nPer quanto riguarda lo studio, esso \u00e8 un obbligo per i Laici Domenicani, essendo tenuti, in forza della loro professione, ad essere dei predicatori. Questo aspetto si snoda in diversi punti: studio della Parola (la Bibbia, specialmente i Vangeli); studio dei Documenti nati all'interno dell'Ordine Domenicano; le vite dei Santi dell'Ordine; studio del Magistero della Chiesa, specialmente quello specifico sui Laici e sulla loro missione nel mondo come la \"Christifideles Laici\"; a tutto questo si aggiunga la specifica materia che \u00e8 data dal culto alla Beata Vergine, prima fra tutti il Rosario che diventa materiale di studio (la Parola) e di Preghiera (contemplazione). \nLa formazione viene affidata al Presidente di Fraternita ed al Maestro di formazione (laico), con l'aiuto dell'Assistente (di solito un frate o una suora). Il Presidente negli incontri di Fraternita \u00abdeve preoccuparsi di dare spazio alla cultura e allo studio, che sono alla base del progresso spirituale, sia individuale che comunitario\u00bb (21).\nSan Domenico volle infine come quarto mezzo, la preghiera, sia quella personale che quella comunitaria. Il parlare con Dio, cio\u00e8 pregare, \u00e8 indispensabile per parlare di Dio al prossimo, cio\u00e8 per predicare. San Tommaso sintetizzava questa necessit\u00e0 nel motto: \"Contemplata aliis tradere\": portare agli altri il frutto della propria contemplazione. \nEssere Domenicani vuol dire sentire come san Domenico l'ansia della salvezza delle anime, predicando la parola di Dio e testimoniando la Verit\u00e0, servendosi, per fare ci\u00f2, dei mezzi messi a disposizione dal Santo Fondatore. \nI Laici Domenicani vivono lo spirito dell'Ordine, cio\u00e8 lo stile di pensiero e di vita che concorre a coltivare e amare di pi\u00f9 il carisma. Lo spirito dell'Ordine \u00e8 particolarmente sensibile alla la devozione alla Madonna. La Vergine Maria, considerata ispiratrice e patrona dell'Ordine, occupa un posto del tutto speciale nella vita dei figli di S. Domenico. \u00c8 risaputo che i Domenicani sono stati e sono tuttora sostenitori e diffusori della pia pratica del Rosario, diventata, per merito di Pio V, papa e santo domenicano, preghiera universale della Chiesa. "}
{"id": "2362846", "revid": "339392", "url": "https://it.wikipedia.org/wiki?curid=2362846", "title": "Fraternit\u00e0 Laicale Domenicana", "text": ""}
{"id": "2362847", "revid": "339392", "url": "https://it.wikipedia.org/wiki?curid=2362847", "title": "Terzo Ordine Domenicano", "text": ""}
{"id": "2362848", "revid": "1543377", "url": "https://it.wikipedia.org/wiki?curid=2362848", "title": "Presente (Renato Zero)", "text": "Presente \u00e8 il ventiseiesimo album di Renato Zero in studio, pubblicato il 20 marzo 2009. A una settimana dall'uscita il disco raggiunse la prima posizione e finora ha conquistato 6 dischi di platino. Nonostante si tratti di un disco interamente indipendente, tanto per la produzione quanto per il marketing e la distribuzione, l'album \u00e8 stato ufficialmente certificato dalla Fimi come il secondo pi\u00f9 venduto del 2009 in Italia. Un risultato strabiliante, confermato dalle trenta date sold-out dello ZeroNoveTour, che ha seguito di qualche mese l'uscita del disco.\nNel 2010 l'album che \u00e8 contenuto nel DVD Presente ZeroNoveTour, alla 61\u00aa settimana in classifica, torn\u00f2 clamorosamente al 2\u00ba posto, portando le vendite totali dell'album a quota 500.000. Nel settembre 2010 \"Presente\", nella sua edizione normale e in quella special con dvd, venne certificato disco di diamante dalla Fimi. Il 28 novembre dello stesso anno Renato Zero ricevette l'ennesimo riconoscimento per \"Presente\", premiato dalla Siae come vinile pi\u00f9 venduto del 2010.\nIl disco.\nIl titolo dell'album venne rivelato per la prima volta il 29 gennaio 2009; \"Presente\" \u00e8 un disco composto da ben 17 inediti e venne pubblicato il 20 marzo 2009, a distanza di tre anni e mezzo da \"Il dono\", album di inediti del 2005.\nIl singolo che promosse l'album fu \"Ancora qui\" (pubblicato dal sito del Corriere della Sera il 9 marzo 2009 e poi dalle radio il 13 marzo dello stesso anno) che assume dei toni un po' autobiografici, parlando di un equilibrio ritrovato. Il secondo singolo (pubblicato a livello mondiale nella data del 5 giugno 2009) fu \"Non smetterei pi\u00f9\", cantato con Mario Biondi. Il terzo singolo fu invece \"Questi amori\", in radio dal 2 ottobre 2009. Il quarto singolo estratto dall'album fu Muoviti che nella tracklist presente sul CD, appare appunto col titolo \"Muoviti\", mentre all'interno del libretto il titolo appare come \"Muoviti adesso\" e fu in radio dal 5 febbraio 2010.\nNe \"L'incontro\", Renato si rivolge a se stesso e alla nuova generazione invitando a \"pensare con la propria testa\". La prima traccia dell'album \u00e8 la malinconica \"Professore\" che parla proprio di un professore del cantante che non avrebbe 'capito' Renato; al contrario, per diciassettesima ed ultima traccia, c'\u00e8 \"Dormono tutti\": una vera e propria ninnananna che omaggia le interpretazioni del Quartetto Cetra delle fiabe di Gianni Rodari.\nNell'album \u00e8 possibile apprezzare brani ironici (ma non per questo privi di contenuti) come \"L'ormonauta\" e \"Spera o spara\" (composto insieme a Mariella Nava).\nL'album \u00e8 stato arrangiato da Danilo Madonia e Maurizio Parafioriti. L'album vanta compositori come Maurizio Fabrizio e Gianluca Podio. Alcune canzoni sono state scritte con Vincenzo Incenzo e Mariella Nava (che in passato ha gi\u00e0 scritto \"Spalle al muro\" e \"Un altro pianeta\" sempre per Renato). Inoltre, \u00e8 presente la partecipazione dell'Orchestra Sinfonietta di Roma, diretta da Renato Serio.\nNel 2009 il disco ha venduto pi\u00f9 di 430.000 copie in Italia e oltre.\nNel maggio del 2010 supera le 500.000 copie in seguito alla pubblicazione di una special edition dal titolo \"Presente ZeroNoveTour\", che contiene un live dvd bonus.\nL'artista non si \u00e8 avvalso di una casa discografica major o di una indipendente (tra quelle affermate e consolidate nel panorama musicale) per la produzione, il marketing e la distribuzione del proprio disco. Infatti Renato Zero si \u00e8 occupato di tutto ci\u00f2 avvalendosi solamente della sua casa discografica, la Tattica.\nIl disco venne commercializzato sia in versione CD che in versione doppio LP. Quest'ultima versione venne pubblicata a tiratura limitata e numerata tra il 7 e l'8 maggio, a due mesi circa di distanza dalla precedente versione CD.\nIl 23 ottobre, a una settimana dall'inizio del tour, usc\u00ec in tutti i negozi di dischi la versione Digipack dell'album. L'11 maggio 2010 usc\u00ec un'ulteriore edizione di \"Presente\", allegata al dvd \"Presente Zeronove tour\".\nNel settembre 2010 la FIMI pubblic\u00f2 sul suo sito le certificazioni date agli album pubblicati tra il 2009 e 2010. Dal documento risulta che \"Presente\" ha vinto il disco di diamante.\nIl 24 maggio 2019, l'album \u00e8 stato ristampato per la collana \"Mille e uno Zero\", edita con TV Sorrisi e Canzoni.\nZeroNoveTour.\nIl 16 ottobre 2009 \u00e8 partita una lunga tourn\u00e9e (inizialmente erano state fissate 12 date ma, visto le grandi richieste e i numerosi sold out gi\u00e0 in prevendita, le date sono arrivate a 30) legata all'uscita dell'album, nei maggiori palasport italiani. Le tappe dell'11 e 12 dicembre che si sono svolte al Mediolanum Forum di Assago sono state registrate da una squadra di nove telecamere per il DVD del tour pubblicato l'11 maggio 2010.\nIl 21 dicembre nella tappa a Roma, Renato ha duettato con Fiorella Mannoia in \"Non smetterei pi\u00f9\". La stessa Fiorella, poi, canter\u00e0 \"Cercami\". \nAndamento nella classifica italiana degli album.\nClassifica FIMI \nL'album debutt\u00f2 in classifica il 25 marzo 2009.\nIl 26 marzo 2010, con le sue 53 settimane in classifica, Presente super\u00f2 gli album \"Amore dopo amore\" e \"Cattura\" per numero di settimane in classifica.\nIl 30 aprile 2010, invece, con le sue 58 settimane in classifica, Presente pareggi\u00f2 l'album \"Zerofobia\", che era l'album con pi\u00f9 settimane in classifica nella storia di Zero (appunto 58). Una settimana dopo, il 7 maggio, Presente arriv\u00f2 a 59 settimane e stabil\u00ec il nuovo record nella storia di Zero.\nNote.\nhttp://corrieredelveneto.corriere.it/veneto/notizie/cultura_e_tempolibero/2009/2-dicembre-2009/zero-presente-padova-1602093910838.shtml"}
{"id": "2362849", "revid": "547034", "url": "https://it.wikipedia.org/wiki?curid=2362849", "title": "Jerry Finn", "text": "Inizia la carriera discografica all'inizio degli anni novanta, diventando assistente di Rob Cavallo, produttore della Reprise Records, per la quale si occupa del mix di \"Dookie\", album dei Green Day, ad oggi venduto in oltre 15 milioni di copie. Nel 1995 inizia a collaborare per la Epitaph Records, con la quale produce, assieme a Brett Gurewitz, \"About Time\" dei Pennywise e, da solo, \"...And Out Come the Wolves\" dei Rancid.\nNel 1999 produce \"Enema of the State\" dei Blink-182, che vende oltre 8 milioni di copie, iniziando una lunga collaborazione che continuer\u00e0 fino al loro \"Greatest Hits\" e poi con i +44. Nel 2003 produce, assieme a Butch Vig, \"Sing the Sorrow\", esordio con una \"major\" degli AFI, e, nel 2005, senza la collaborazione dell'ex produttore dei Nirvana, l'album successivo, \"Decemberunderground\".\nIn coma dopo aver subito un'emorragia cerebrale nel luglio 2008, il 9 agosto la famiglia ed i sanitari hanno deciso di staccarlo dai macchinari. Prima dell'emorragia, Finn aveva appena finito di produrre il nuovo album di Morrissey, \"Years of Refusal\"."}
{"id": "2362851", "revid": "767487", "url": "https://it.wikipedia.org/wiki?curid=2362851", "title": "Noah and the Whale", "text": "I Noah and the Whale erano un gruppo inglese indie rock/folk di Twickenham, Londra.\nIl loro album di debutto (pubblicato nell'agosto 2008) \"Peaceful, The World Lays Me Down\" \u00e8 entrato nella classifica europea dei 100 album per Billboard. Hanno collaborato spesso con loro Laura Marling e Emmy the Great. La band ha partecipato a festival importanti quali Leeds, Latitude, SXSW, V Festival e Glastonbury.\nOrigine del nome.\nIl nome del loro gruppo \u00e8 dovuto al film del regista Noah Baumbach, Il calamaro e la balena (The Squid and the Whale)."}
{"id": "2362854", "revid": "508036", "url": "https://it.wikipedia.org/wiki?curid=2362854", "title": "Elisabetta Gregoraci", "text": "Biografia.\nI suoi primi passi nel mondo dello spettacolo risalgono al 1997 quando, eletta \"Miss Calabria\" al concorso di bellezza Miss Italia, prese parte alle finali nazionali di Salsomaggiore Terme, dove ottiene il titolo di \"Miss Sorriso\" arrivando al 24\u00ba posto: in seguito ebbe una carriera come modella sfilando, tra gli altri, per Dolce &amp; Gabbana, Giorgio Armani, Ermanno Scervino, Egon von F\u00fcrstenberg. Nel 1999 debutta come attrice ne \"Il cielo in una stanza\" di Carlo Vanzina, mentre nel 2000 fa una breve apparizione per Carlo Verdone in \"C'era un cinese in coma\". Nel 2002 partecipa al programma televisivo \"Veline\", gareggiando con altre ragazze per ottenere il ruolo nello show \"Striscia La Notizia\". Il 28 marzo 2003 la Gregoraci prende parte al variet\u00e0 di Canale 5 \"Ciao Darwin\" nella categoria \"veline\", guidata da Maddalena Corvaglia ed Elisabetta Canalis, e scontrandosi con la categoria \"intellettuali\".\nDal dicembre 2003 \u00e8 testimonial della Regione Calabria nell'ambito del \"progetto pilota\" denominato \"CRPTC Centro Regionale per la Promozione Turistica e Culturale\" diretto da Giuseppe Pipicelli. Lavora come modella e comparsa in diversi film e fiction andate in onda in prima visione su Rai 1 (\"Le ragazze di piazza di Spagna\" e \"Un medico in famiglia\" di Riccardo Donna) e nella sitcom di Canale 5 \"Il mammo\", per poi approdare alla conduzione del programma \"Euro 2000\" in onda in \"syndication\" su Italia 7. Nel 2004 \u00e8 stata scelta come testimonial nazionale e internazionale dalla marca di biancheria intima Wonderbra. Nello stesso anno lavora per Rai 2 prima come inviata tra il pubblico del programma \"BravoGrazie\", poi come ballerina in coppia con Ilaria Spada di \"Libero\" condotto da Teo Mammucari e poi come co-conduttrice di \"Starflash\", programma condotto da Jerry Cal\u00e0 con Elenoire Casalegno. In seguito conduce \"Destinazione Sanremo\" con Pippo Baudo e Claudio Cecchetto su Rai2.\nAll'inizio del 2005 partecipa al reality show di Rai 1 \"Ritorno al presente\". Nell'estate 2005 \u00e8 valletta del quiz \"Il malloppo\", condotto da Pupo su Rai 1 in fascia oraria preserale e il 5 settembre conduce, insieme a Loredana Miele e Franco Di Mare, lo speciale di Rai 1 dedicato alla finale di \"Sognando Hollywood\", concorso per nuovi talenti. Tra il 2005 ed il 2006 conduce, su Rete 4, numerose puntate della rubrica \"Sipario del TG4\", chiamata dal Direttore della testata Emilio Fede, che le affida, nello stesso periodo, anche la conduzione delle previsioni del tempo nell'edizione delle 19 del TG4. Nell'autunno 2005 posa insieme alle altre 12 showgirl Eleonora Daniele, Anna Safroncik, Janet De Nardis, Antonella Mosetti, Benedicta Boccoli, Miriana Trevisan, Denny M\u00e9ndez, Giulia Montanarini, Roberta Faccani, Elena Barolo, Antonella Elia e Angelica Russo per il calendario \"Woman for Planet 2006\" realizzato dal fotografo Enrico Ricciardi e venduto in allegato alla rivista \"lifestyle GOO!\" nelle edicole italiane. Parte del ricavato del calendario \u00e8 stato devoluto all'associazione ambientalista \"forPlanet\" presieduta dalla presentatrice Tessa Gelisio per la tutela delle foreste della Bolivia. Nel dicembre 2006 posa per l'edizione spagnola di \"Playboy\", apparendo in copertina e riscuotendo notevole successo.\nA settembre 2006 \u00e8 chiamata della capo-conduttrice Paola Perego nel gruppo dei conduttori di \"Buona Domenica\" su Canale 5 per l'edizione 2006-2007. Nel contesto del programma \"Buona Domenica\" la Gregoraci partecipa a varie coreografie e, in coppia con la showgirl Sara Varone, alla conduzione del \"Tg rosa\" ed entrambe vengono confermate nel cast anche per l'edizione 2007-2008. Dal 10 agosto 2009, per quattro settimane in prima serata, conduce \"Celebrity Bisturi!\" su Italia 1, un \"reality show\" dedicato alla chirurgia estetica di cui Brigitte Nielsen \u00e8 la protagonista. Nell'anno 2009 viene nominata dall'edizione spagnola di \"GQ\" \"Donna dell'anno\".\nNel 2010 recita, al fianco di Massimo Boldi, nella fiction di Mediaset \"Fratelli Benvenuti\" nel ruolo di Chiara. La \"fiction\", diretta da Paolo Costella, \u00e8 andata in onda in prima visione in primavera su Canale 5 e in estate su Rete 4. Nell'autunno 2011 \u00e8 tra i \"concorrenti vip\" della prima edizione del \"talent show\" \"Baila!\" condotto da Barbara D'Urso su Canale 5, che vince in coppia con Costantino Vitagliano. Dal 14 novembre 2012 conduce per 12 puntate settimanali la prima edizione del variet\u00e0 comico \"Made in Sud\" nella seconda serata di Rai 2 ottenendo un buon successo di ascolti, critica e pubblico. Dopo aver partecipato in coppia con Elena Santarelli come ospite-concorrente alla prima puntata del 22 febbraio 2013 del game show di Rai 1 \"Red or Black? - Tutto o niente\", la Gregoraci conduce, su Rai 2 in seconda serata, la seconda edizione di \"Made in Sud\" per 13 puntate settimanali, pi\u00f9 due speciali in prima serata in giugno, a partire dal 28 febbraio 2013.. Il programma viene riconfermato anche per le stagioni successive (2012-2013, 2013-2014, 2014-2015 e 2015-2016) andando in onda, sempre su Rai 2, ma questa volta in prima serata (su modello del programma rivale di Italia 1). Nell'ottobre 2014 scrive e pubblica il libro di fiabe per bambini \"Mamma Elisabetta racconta\".\nNell'ottobre 2015 partecipa assieme a Lorella Cuccarini, Enzo Iacchetti e il Mago Forest alla prima edizione del variet\u00e0 di prima serata \"Stasera tutto \u00e8 possibile\", condotto da Amadeus su Rai 2. Nel 2016 conduce, insieme a Fatima Trotta e al duo comico Gigi e Ross, la settima edizione di \"Made in Sud\" in onda in prima serata su Rai 2 dal 23 febbraio al 10 maggio. \u00c8 attrice nel film cinematografico \"My Father Jack\", \u00e8 uscito nelle sale italiane nel maggio 2016. Nell'ottobre 2016 partecipa alla seconda edizione del variet\u00e0 di prima serata \"Stasera tutto \u00e8 possibile\", condotto sempre da Amadeus su Rai 2. Sempre nell'anno 2016 viene scelta dalla Lega Italiana per la Lotta ai Tumori come testimonial. \u00c8 protagonista del film \"Mata Hari\", diretto da Rossana Siclari e interpretato da John Savage, che viene presentato alla 73\u00aa Mostra internazionale d'arte cinematografica di Venezia nel 2016 e distribuito in tutta Italia nell'ottobre dello stesso anno. Il film \u00e8 stato anche presentato al 12\u00b0 Los Angeles Italia - The Italian Film Festival nel febbraio del 2017. Sempre nel 2017 presenta, insieme a Gigi D'Alessio e Fatima Trotta, l'ottava edizione di \"Made in Sud\" in onda in prima serata su Rai 2 dal 14 marzo al 30 maggio. Nell'estate dello stesso anno conduce, insieme ad Alan Palmieri, lo show musicale di Radionorba \"Battiti Live\" in onda in prima serata su Italia 1. A settembre di quell'anno esce nelle sale italiane il film \"Mandarini napoletani\", in cui recita.\nNell'estate 2018 \u00e8 di nuovo la presentatrice, insieme ad Alan Palmieri, del variet\u00e0 musicale \"Battiti Live\" in onda in prima serata su Italia 1, che presenter\u00e0 anche nelle edizioni successive. Nel settembre 2018 recita nel film \"Ammen\", diretto da Ciro Villano. Nell'ottobre 2018 \u00e8 nel film di Mimmo Calopresti \"Via dall'Aspromonte\", al fianco di Sergio Rubini, Marcello Fonte e Valeria Bruni Tedeschi. Nel 2019 ritorna su Rai 2 come ospite fissa della 13\u00aa edizione di \"Made in Sud\", da lei condotta precedentemente dal 2012 al 2017 e stavolta con la conduzione di Stefano De Martino e Fatima Trotta. Nel 2020 partecipa come concorrente alla quinta edizione del \"Grande Fratello VIP\", abbandonando la casa dopo tre mesi, il 7 dicembre.\nVita privata.\nNell'estate 2006 la Gregoraci balza al centro della cronaca rosa italiana e internazionale per la relazione con l'imprenditore Flavio Briatore, in quel momento direttore generale del team di Formula 1 della Renault, a seguito di un incontro avvenuto nel novembre 2005. Briatore e la Gregoraci si sposano il 14 giugno 2008 e nel 2010 nasce Nathan Falco Briatore.\nIl 23 dicembre 2017 i due firmano la separazione consensuale.\nProcedimenti giudiziari.\nNell'estate 2006 balza al centro della cronaca perch\u00e9 presente in intercettazioni telefoniche relative all'inchiesta Vallettopoli, condotta dal pubblico ministero Henry John Woodcock di Potenza a causa d'intercettazioni telefoniche che la inquadrano in un giro di raccomandazioni nella televisione di Stato in cambio di favori sessuali. e viene allontanata dalla Rai nell'agosto 2006. Da un'intercettazione di Salvatore Sottile, ex portavoce di Gianfranco Fini e del suo autista del 9 marzo 2005, pubblicata sul quotidiano \"Corriere della Sera\" dopo l'estate 2006, emerge come l'autista sia stato mandato pi\u00f9 volte da Salvatore Sottile a prendere la Gregoraci a casa con l'auto di servizio per portarla alla Farnesina. Sia Sottile che la Gregoraci, durante l'interrogatorio condotto dal PM Woodcock, cambieranno pi\u00f9 volte la loro versione. Le accuse nei confronti di Sottile e Sangiovanni vengono definitivamente archiviate nel febbraio 2007.\nNel 2010 viene indagata, insieme al marito Flavio Briatore e a fianco di nomi come Stefania Sandrelli, lo stilista Valentino e molti altri volti del jet set dalla Procura della Repubblica di Roma per alcuni presunti reati fiscali. Il procedimento \u00e8 stato poi archiviato a luglio del 2012 con decreto firmato dal G.I.P. Antonella Capri del Tribunale ordinario di Roma."}
{"id": "2362865", "revid": "1543377", "url": "https://it.wikipedia.org/wiki?curid=2362865", "title": "Qatar ExxonMobil Open 1995", "text": "Il Qatar ExxonMobil Open 1995 \u00e8 stato un torneo ATP svoltosi a Doha, Qatar. Il torneo \u00e8 durato dal 2 gennaio al 9 gennaio.\nStefan Edberg vinse il 1\u00ba titolo dell'anno e il suo 42\u00b0 in carriera. \u00c8 stato il suo 2\u00ba titolo al Qatar ExxonMobil Open avendolo vinto gi\u00e0 nel 1994.\nVincitori.\nSingolare maschile.\n Stefan Edberg ha battuto in finale Magnus Larsson, 7-6 (7-4), 6-1\nDoppio maschile.\n Stefan Edberg / Magnus Larsson hanno battuto in finale Andrej Ol'chovskij / Jan Siemerink, 7-6, 6-2"}
{"id": "2362866", "revid": "287204", "url": "https://it.wikipedia.org/wiki?curid=2362866", "title": "Qatar ExxonMobil Open 1995 - Singolare", "text": "Il singolare del Qatar ExxonMobil Open 1995 \u00e8 stato un torneo di tennis facente parte dell'ATP Tour.\nEdberg era il campione uscente.\nStefan Edberg ha vinto il titolo battendo in finale Magnus Larsson 7-6 (7-4), 6-1."}
{"id": "2362876", "revid": "599", "url": "https://it.wikipedia.org/wiki?curid=2362876", "title": "Magnus Gustaf Mittag-Leffler", "text": ""}
{"id": "2362877", "revid": "181699", "url": "https://it.wikipedia.org/wiki?curid=2362877", "title": "Valle del Metauro", "text": ""}
{"id": "2362879", "revid": "859666", "url": "https://it.wikipedia.org/wiki?curid=2362879", "title": "Yokai Maomoling", "text": ""}
{"id": "2362887", "revid": "367445", "url": "https://it.wikipedia.org/wiki?curid=2362887", "title": "Noah and the whale", "text": ""}
{"id": "2362896", "revid": "1896017", "url": "https://it.wikipedia.org/wiki?curid=2362896", "title": "Corona Pahlavi di Persia", "text": "La corona Pahlavi di Persia \u00e8 stata il simbolo peculiare degli sci\u00e0 dell'Iran regnanti dal 1925 al 1979.\nStoria e descrizione.\nDopo l'ascesa al trono della dinastia Pahlavi, nel 1925, Reza Pahlavi ordin\u00f2 dei nuovi regalia in sostituzione di quelli della precedente casata Qajar. La corona Pahlavi \u00e8 stata utilizzata per la prima volta il 25 aprile 1926 in occasione dell'incoronazione di Reza Pahlavi. L'ultima volta \u00e8 stata usata il 26 ottobre 1967 per l'incoronazione di Mohammad Reza Pahlavi nel palazzo del Golestan a Teheran. In questa occasione l'imperatore incoron\u00f2 la consorte Farah, prima donna a ricevere tale onore con diritto alla reggenza. Le precedenti mogli del sovrano, Fawzia e Soraya, erano \"soltanto\" regine.\nAttualmente la corona \u00e8 esposta nella banca centrale di Teheran come altri gioielli della corona.\nSebbene la corona sia stata realizzata nel XX secolo, le gemme impiegate nella sua esecuzione, come per tradizione, sono state selezionate da migliaia di pietre preziose gi\u00e0 presenti nel tesoro persiano."}
{"id": "2362901", "revid": "486946", "url": "https://it.wikipedia.org/wiki?curid=2362901", "title": "Fraternit\u00e0 Laicale di San Domenico", "text": ""}
{"id": "2362906", "revid": "767487", "url": "https://it.wikipedia.org/wiki?curid=2362906", "title": "Premi Emmy 1951", "text": "La consegna dei Premi Emmy 1951 (3\u00aa edizione) fu tenuta all'Ambassador Hotel di Los Angeles il 23 gennaio 1951. Fu l'ultima edizione che premiava programmi televisivi prodotti e trasmessi solo nell'area di Los Angeles."}
{"id": "2362915", "revid": "149727", "url": "https://it.wikipedia.org/wiki?curid=2362915", "title": "Ferrovia Gallipoli-Lecce", "text": ""}
{"id": "2362919", "revid": "260676", "url": "https://it.wikipedia.org/wiki?curid=2362919", "title": "Famiglia domenicana", "text": "La famiglia domenicana \u00e8 l'insieme dei religiosi e dei laici, che si ispirano al carisma di san Domenico di Guzm\u00e1n.\nNe fanno parte:"}
{"id": "2362921", "revid": "767487", "url": "https://it.wikipedia.org/wiki?curid=2362921", "title": "Henry Petty-Fitzmaurice, III marchese di Lansdowne", "text": "Fu conosciuto come Lord Henry Petty dal 1784 al 1809. Ricopr\u00ec gli incarichi di Segretario di Stato per gli Affari Interni, Cancelliere dello Scacchiere e fu per tre volte Lord presidente del Consiglio.\nFamiglia e studi.\nEra il figlio del Primo ministro del Regno Unito William Petty, primo marchese di Lansdowne (meglio conosciuto come secondo conte di Shelburne), e della sua seconda moglie, Lady Louisa FitzPatrick, figlia di John Fitzpatrick, I conte di Upper Ossory. Studi\u00f2 alla Westminster School di Londra per poi completare gli studi presso l'Universit\u00e0 di Edimburgo e presso il Trinity College di Cambridge.\nCarriera politica.\nNel 1802 entr\u00f2 a far parte della Camera dei Comuni e nel 1806 ottenne l'incarico di Cancelliere dello Scacchiere quando William Wyndham Grenville era a capo del Ministero di tutti gli Ingegni. Lo stesso anno divenne membro rappresentante dell'Universit\u00e0 di Cambridge. Nel 1809, alla morte del fratello, divenne marchese di Lansdowne e Pari del Regno; allo stesso tempo, continu\u00f2 ad essere un membro influente del partito Whig. Lansdowne si distinse in particolare per la sua lotta verso l'emancipazione cattolica e l'abolizione della tratta degli schiavi. Dal 1827 al 1828 fu Segretario di Stato per gli Affari Interni.\nSotto il governo di Charles Grey, secondo conte Grey fu Lord presidente del Consiglio, incarico che ricopr\u00ec anche sotto il governo di William Lamb; la terza volta, fu Lord Presidente durante il ministero di John Russell. Quando gli venne offerto di divenire Primo Ministro rifiut\u00f2, ma accett\u00f2 di far parte dei gabinetti di George Hamilton Gordon e di Henry John Temple. Nel 1857 declin\u00f2 anche l'offerta di divenire duca.\nL'attivit\u00e0 politica di Lansdowne ne fece uno degli uomini pi\u00f9 influenti ed eminenti della scena europea del XIX secolo. Sia il partito Whig, sia la regina Vittoria, lo consultarono spesso per importanti decisioni.\nMatrimonio.\nSpos\u00f2, il 30 marzo 1808, Lady Louisa Fox-Strangways (27 giugno 1785-3 aprile 1851), figlia di Henry Fox-Strangways, II conte di Ilchester e di Mary Theresa O'Grady. Ebbero quattro figli:\nMorte.\nMor\u00ec il 31 gennaio 1863, all'et\u00e0 di 82 anni, a Bowood House, a Calne, nel Wiltshire."}
{"id": "2362927", "revid": "767487", "url": "https://it.wikipedia.org/wiki?curid=2362927", "title": "Piotr Giza", "text": "Carriera.\nClub.\nGiocatore.\nCresciuto nel Kabel Cracovia, viene acquistato dal Wisla Cracovia, che lo inserisce in prima squadra nella stagione 1996-1997. Torna quindi al Kabel Cracovia, con cui disputa tre stagioni.\nNell'estate del 2000 viene acquistato dallo \u015awit Krzeszowice.\nEntrato nella rosa del KS Cracovia, al termine della stagione 2003-2004 ottiene la promozione in I Liga. Ha esordito in Coppa di Lega il 30 luglio 2004, contro la Zag\u0142\u0119bie Lubin.\nCon il Cracovia totalizza 79 presenze e 16 reti in I liga.\nNel 2007 si \u00e8 trasferito in prestito al Legia Varsavia che, nonostante prestazioni altalenanti, l'ha acquistato a titolo definitivo dalla stagione 2008/09.\nFinito ai margini della rosa del Legia Varsavia, nel gennaio 2011 si trasferisce a titolo definitivo al KS Cracovia, in cui torna dopo l'esperienza dal 2002 al 2007. Al termine della stagione rimane svincolato.\nAllenatore.\nIl 30 agosto 2012 diventa allenatore del Skawinka Skawina. Nel settembre 2013 viene sostituito da Rafal J\u0119drszczyk.\nNazionale.\nGiza ha disputato cinque partite con la Nazionale polacca, fra il 2005 e il 2006, in cui non mette a segno alcuna rete."}
{"id": "2362932", "revid": "767487", "url": "https://it.wikipedia.org/wiki?curid=2362932", "title": "Ordine degli assistenti sociali", "text": "Il Consiglio nazionale dell'ordine degli assistenti sociali, in sigla Cnoas, \u00e8 l'organo nazionale di rappresentanza degli assistenti sociali italiani.\nIl Consiglio nazionale coordina gli ordini regionali, che tra i loro compiti istituzionali hanno quello della tenuta degli albi dei professionisti.\nL'albo degli assistenti sociali \u00e8 suddiviso nelle sezioni A, degli assistenti sociali specialisti, e B, degli assistenti sociali. Alla sezione B sono ammessi coloro che siano in possesso di una laurea della classe L-39 ex L-6 (scienze del servizio sociale) o del diploma universitario del vecchio ordinamento in Servizio sociale (restano ferme le normative relative ai titoli rilasciati in base alle normative previgenti, come diplomi di scuole dirette a fini speciali, attestati di scuole regionali etc.). Alla sezione A sono ammessi i titolari di laurea magistrale LM-87 (Servizio sociale e politiche sociali) o della vecchia laurea specialistica nella classe 57/S (Programmazione e gestione delle politiche e dei servizi sociali) infine coloro che, pur non in possesso di laurea magistrale o specialistica, siano iscritti dall'albo da almeno 5 anni e abbiano svolto per lo stesso periodo determinate funzioni professionali. Coloro che rientrano in entrambe le categorie debbono comunque sostenere l'esame di Stato per potersi iscrivere all'Ordine regionale di riferimento."}
{"id": "2362935", "revid": "767487", "url": "https://it.wikipedia.org/wiki?curid=2362935", "title": "Qatar ExxonMobil Open 1996", "text": "Il Qatar ExxonMobil Open 1996 \u00e8 stato un torneo di tennis maschile svoltosi a Doha, Qatar. Il torneo \u00e8 durato dal 1\u00ba gennaio all'8 gennaio.\nVincitori.\nSingolare maschile.\n Petr Korda ha battuto in finale Younes El Aynaoui, 7-6 (7-5), 2-6, 7-6 (7-5)\nDoppio maschile.\n Mark Knowles / Daniel Nestor hanno battuto in finale Jacco Eltingh / Paul Haarhuis 7-6, 6-3"}
{"id": "2362940", "revid": "339223", "url": "https://it.wikipedia.org/wiki?curid=2362940", "title": "EuroMillones", "text": ""}
{"id": "2362941", "revid": "339223", "url": "https://it.wikipedia.org/wiki?curid=2362941", "title": "Euro Millionen", "text": ""}
{"id": "2362943", "revid": "830939", "url": "https://it.wikipedia.org/wiki?curid=2362943", "title": "Scott Westerfeld", "text": "Nato in Texas, oggi si divide tra Sydney, nel Nuovo Galles del Sud, in Australia, e New York City.\nNel 2001 ha sposato la scrittrice australiana Justine Larbalestier.\nOpere.\nAltri.\n\"Risen!\" e \"Risen - Lo sterminio dei mondi\" dovevano essere due parti di un'unica storia, inizialmente intitolata \"Succession\". Furono in seguito pubblicate insieme (solamente nel Regno Unito) come \"The Risen Empire\"."}
{"id": "2362944", "revid": "339223", "url": "https://it.wikipedia.org/wiki?curid=2362944", "title": "Euromilh\u00f5es", "text": ""}
{"id": "2362947", "revid": "339392", "url": "https://it.wikipedia.org/wiki?curid=2362947", "title": "Elenco degli aeroporti italiani", "text": ""}
{"id": "2362950", "revid": "121836", "url": "https://it.wikipedia.org/wiki?curid=2362950", "title": "William Petty, primo marchese di Lansdowne", "text": ""}
{"id": "2362952", "revid": "125216817", "url": "https://it.wikipedia.org/wiki?curid=2362952", "title": "Ferrovia Gallipoli-Casarano", "text": "La ferrovia Gallipoli-Casarano \u00e8 una linea ferroviaria pugliese, gestita dalle Ferrovie del Sud Est (FSE). \"FSE\" la indica come Linea 4.\nStoria.\nLa linea fu attivata il 9 giugno 1919. "}
{"id": "2362953", "revid": "149727", "url": "https://it.wikipedia.org/wiki?curid=2362953", "title": "Ferrovia Casarano-Gallipoli", "text": ""}
{"id": "2362956", "revid": "984922", "url": "https://it.wikipedia.org/wiki?curid=2362956", "title": "Estadio Carlos Ugalde \u00c1lvarez", "text": "L'Estadio Carlos Ugalde \u00c1lvarez \u00e8 lo stadio dell'Asociaci\u00f3n Deportiva San Carlos, situato in Ciudad Quesada. Le dimensioni del campo sono di 100 metri di lunghezza e 72 metri di larghezza e la capacit\u00e0 totale \u00e8 di 5.000 spettatori. La superficie \u00e8 in erba sintetica."}
{"id": "2362957", "revid": "1442080", "url": "https://it.wikipedia.org/wiki?curid=2362957", "title": "Qatar ExxonMobil Open 1996 - Singolare", "text": "Il singolare del Qatar ExxonMobil Open 1996 \u00e8 stato un torneo di tennis facente parte dell'ATP Tour.\nStefan Edberg era il detentore del titolo per l'anno precedente.\nPetr Korda ha battuto in finale Younes El Aynaoui 7-6 (7-5), 2-6, 7-6 (7-5) per vincere il singolare Qatar ExxonMobil Open 1996."}
{"id": "2362969", "revid": "767487", "url": "https://it.wikipedia.org/wiki?curid=2362969", "title": "Konrad Bartelski", "text": "Biografia.\nCarriera sciistica.\nStagioni 1972-1981.\nSciatore specialista della discesa libera, Bartelski esord\u00ec ai Giochi olimpici invernali a , classificandosi 43\u00ba nella discesa libera e non completando lo slalom gigante e lo slalom speciale. Il 9 febbraio 1974 ai Mondiali di Sankt Moritz, in Svizzera, giunse 15\u00ba nella discesa libera.\nIl 1\u00ba febbraio 1975 sub\u00ec a Meg\u00e8ve un grave infortunio durante la discesa libera di Coppa del Mondo, perdendo a lungo conoscenza, ma riusc\u00ec a tornare alle gare; ai XII Giochi olimpici invernali di tuttavia non concluse nessuna della prove cui prese parte (la discesa libera, lo slalom gigante e lo slalom speciale). Nella successiva rassegna olimpica di , l'ultima cui prese parte, fu invece 12\u00ba nella discesa libera, 29\u00ba nello slalom gigante e non complet\u00f2 lo slalom speciale.\nStagioni 1982-1983.\nIl 13 dicembre 1981 conquist\u00f2 l'unico podio in carriera, nonch\u00e9 primo piazzamento di rilievo, in Coppa del Mondo: fu secondo in discesa libera sulla Saslong della Val Gardena, in Italia, alle spalle dell'austriaco Erwin Resch per undici centesimi di secondo. L'inatteso risultato dest\u00f2 scalpore nel Circo bianco, essendo stata quella la prima volta in cui uno sciatore britannico riusc\u00ec a salire sul podio in Coppa del Mondo.\nDopo quel risultato riusc\u00ec a conquistare diversi altri piazzamenti tra i primi quindici nel massimo circuito internazionale, sempre in discesa libera (l'ultimo il 6 marzo 1982 sulle nevi di Aspen negli Stati Uniti: 15\u00ba); si ritir\u00f2 nel 1983.\nCarriera giornalistica.\nDopo il ritiro dalle competizioni Bartelski intraprese la carriera di commentatore sportivo per radio e televisione, in particolare a \"Ski Sunday\" della BBC. Ha anche collaborato con numerose testate cartacee, tra le quali \"The Guardian\", \"Daily Mail\", \"Sunday Telegraph\", \"Sunday Times\" e \"The Times\"."}
{"id": "2362972", "revid": "767487", "url": "https://it.wikipedia.org/wiki?curid=2362972", "title": "Qatar ExxonMobil Open 1997", "text": "Il Qatar ExxonMobil Open 1997 \u00e8 stato un torneo ATP svoltosi a Doha, Qatar. Il torneo \u00e8 giocato dal 30 dicembre 1996 al 5 gennaio 1997.\nVincitori.\nSingolare maschile.\n Jim Courier ha battuto in finale Tim Henman 7-5, 6-7 (5-7), 6-2\nDoppio maschile.\n Jacco Eltingh / Paul Haarhuis hanno battuto in finale Patrik Fredriksson / Magnus Norman 6-3, 6-2"}
{"id": "2362979", "revid": "729019", "url": "https://it.wikipedia.org/wiki?curid=2362979", "title": "Ferrovia Maglie-Gagliano del Capo", "text": "La ferrovia Maglie\u2013Gagliano del Capo \u00e8 una linea ferroviaria pugliese, gestita dalle Ferrovie del Sud Est (FSE). \"FSE\" la indica come Linea 6.\nStoria.\nI primi progetti per una ferrovia tra Maglie e Leuca risalgono al 1875; ulteriori progetti furono presentati nel 1881, sotto forma di una tranvia a scartamento ridotto, e nel 1883 nell'ambito di un progetto di linea Maglie-Gagliano-Gallipoli a scartamento ridotto. Solo nel 1906 fu approvata la concessione per la costruzione e l'esercizio di una ferrovia a scartamento normale, ottenuta dall'amministrazione provinciale di Terra d'Otranto, che subconcesse l'esecuzione dei lavori l'anno successivo alla Ercole Antico &amp; C., societ\u00e0 legata alla Ansaldo gi\u00e0 attiva nella costruzione dell'Acquedotto pugliese. Nel 1908 la provincia subconcesse alla \"Antico\" anche l'esercizio delle costruende linee, costituendo nel 1910 la Societ\u00e0 anonima italiana per le ferrovie salentine (AFS) che, dopo numerosi ritardi dovute a varianti in corso d'opera, apr\u00ec la linea entro il 1911.\nNel 1931 la linea, come le altre delle \"Salentine\", fu assorbita dalle Ferrovie del Sud Est."}
{"id": "2362985", "revid": "1442080", "url": "https://it.wikipedia.org/wiki?curid=2362985", "title": "Qatar ExxonMobil Open 1997 - Singolare", "text": "Il singolare del Qatar ExxonMobil Open 1997 \u00e8 stato un torneo di tennis facente parte dell'ATP Tour.\nPetr Korda era il detentore del titolo dell'anno precedente.\nJim Courier ha battuto Tim Henman 7-5, 6-7 (5-7), 6-2 aggiudicandosi il titolo."}
{"id": "2362986", "revid": "149727", "url": "https://it.wikipedia.org/wiki?curid=2362986", "title": "Ferrovia Lecce-Gagliano del Capo", "text": ""}
{"id": "2362987", "revid": "1649409", "url": "https://it.wikipedia.org/wiki?curid=2362987", "title": "Marcelo Daniel Colombo", "text": "Biografia.\nMarcelo Daniel Colombo \u00e8 nato il 27 marzo 1961 a Buenos Aires, capitale ed omonima sede primaziale, sulla costa nord-orientale della Repubblica Argentina.\nFormazione e ministero sacerdotale.\nHa compiuto gli studi primari e poi quelli secondari presso il Collegio San Francisco de Sales nella citt\u00e0 natia, dove ha conseguito il titolo di perito mercantile. Sentendo maturare la vocazione al sacerdozio, nel 1982 si \u00e8 iscritto al seminario di Quilmes, frequentando contemporaneamente la Facolt\u00e0 teologica di Buenos Aires nel quartiere di Villa Devoto per gli studi in filosofia ed il Centro di studi filosofici e teologici di Quilmes per quelli di teologia. Ha ricevuto l'ordinazione sacerdotale il 16 dicembre 1988, nella cattedrale dell'Immacolata Concezione a Quilmes, per imposizione delle mani di Jorge Novak, S.V.D., vescovo di Quilmes; si \u00e8 incardinato, ventisettenne, come presbitero della medesima diocesi.\nPoco dopo l'ordinazione ha iniziato il ministero pastorale come vicario parrocchiale della cattedrale di Quilmes e formatore del seminario diocesano, dove era stato studente, mentre nel 1989 ha concluso anche gli studi di giurisprudenza presso l'Universit\u00e0 di Buenos Aires, ottenendo il titolo di avvocato. Nel 1990 ha cominciato a servire come amministratore parrocchiale a Bernal ed in seguito si \u00e8 trasferito a Roma, in Italia, dove ha studiato alla Pontificia universit\u00e0 \"San Tommaso d'Aquino\" per conseguire il dottorato in diritto canonico. Al suo rientro in patria, nel 1994 \u00e8 divenuto per un triennio direttore pastorale della parrocchia di Nostra Signora di Itati a Berazategui ed in ambito del seminario diocesano di Quilmes \u00e8 divenuto prima vicerettore nel 1995 e poi rettore nel 1996.\nIn ambito diocesano \u00e8 stato anche direttore del Movimento \"Encuentro Matrimonial\" nel 1997, membro del Consiglio per gli Ordini nel 2000, assessore legale e tecnico della Curia diocesana nel 2001, pro-vicario episcopale per l'educazione nel 2002, membro del Collegio dei consultori nel 2004, assistente del Segretariato per la famiglia nel 2005 e vicario episcopale per l'evangelizzazione nel 2007. Dal 1991 ha fatto parte del Consiglio presbiterale e, dal 1995, di quello pastorale; dal 1996 al 2001 ha ricoperto l'incarico di giudice del Tribunale ecclesiastico interdiocesano \"C\" (La Plata).\nFino alla promozione episcopale \u00e8 stato, oltre che parroco della cattedrale e rettore del seminario di Quilmes, professore straordinario presso la Facolt\u00e0 di diritto canonico della Pontificia universit\u00e0 cattolica argentina e delegato episcopale presso l'Universit\u00e0 Cattolica di La Plata.\nMinistero episcopale.\nL'8 maggio 2009 papa Benedetto XVI lo ha nominato, quarantottenne, vescovo di Or\u00e1n; \u00e8 succeduto ad Jorge Rub\u00e9n Lugones, S.I., trasferito alla sede di Lomas de Zamora il 14 ottobre 2008. Ha ricevuto la consacrazione episcopale l'8 agosto seguente, davanti alla cattedrale dell'Immacolata Concezione a Quilmes, per imposizione delle mani di Luis Teodorico St\u00f6ckler, vescovo di Quilmes, assistito dai co-consacranti Mario Antonio Cargnello, arcivescovo metropolita di Salta, e monsignor Lugones, suo predecessore. Ha preso possesso della diocesi durante una cerimonia svoltasi nella cattedrale di San Raimondo Nonnato a San Ram\u00f3n de la Nueva Or\u00e1n il 22 agosto successivo. Come suo motto episcopale ha scelto \"Cons\u00e1gralos en la verdad\", che tradotto vuol dire \"Consacrali nella verit\u00e0\".\nIl 9 luglio 2013 papa Francesco lo ha trasferito, cinquantaduenne, come vescovo di La Rioja; \u00e8 succeduto al settantaseienne Roberto Rodr\u00edguez, contestualmente dimissionario per raggiunti limiti d'et\u00e0 dopo sette anni di governo pastorale. Ha preso possesso della diocesi durante una cerimonia svoltasi nella cattedrale di San Nicola di Bari il 7 settembre seguente.\n\u00c8 stato ricevuto in udienza dal pontefice tre volte: il 1\u00ba febbraio 2016, il 9 giugno 2017 ed il 3 febbraio 2018.\nIl 7 novembre 2017 \u00e8 stato eletto secondo vicepresidente della Conferenza episcopale dell'Argentina, succedendo a Mario Antonio Cargnello, arcivescovo metropolita di Salta. In ambito della medesima assemblea \u00e8 membro anche delle Commissioni di pastorale sociale, della pastorale aborigena, per l'apostolato dei laici, la pastorale familiare e del Consiglio per gli affari economici.\nIl 22 maggio 2018 il pontefice lo ha promosso, cinquantasettenne, arcivescovo metropolita di Mendoza; \u00e8 succeduto a Carlos Mar\u00eda Franzini, deceduto l'8 dicembre 2017 all'et\u00e0 di sessantasei anni. Il 29 giugno, giorno della solennit\u00e0 dei Santi Pietro e Paolo, si \u00e8 recato nella basilica di San Pietro in Vaticano, dove il papa gli ha consegnato il pallio, simbolo di comunione tra il metropolita e la Santa Sede, che gli \u00e8 stato imposto in una cerimonia successiva. Ha preso possesso dell'arcidiocesi durante una cerimonia svoltasi nella cattedrale di Nostra Signora di Loreto a Mendoza l'11 agosto seguente.\nIl 16 maggio 2019 si \u00e8 recato in Vaticano, assieme agli altri membri dell'episcopato argentino, per la visita \"ad limina apostolorum\", allo scopo di discutere con il pontefice della situazione e dei problemi relativi alla sua zona pastorale.\nIl 9 novembre 2021 \u00e8 stato eletto vicepresidente della Conferenza episcopale dell'Argentina.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "2362995", "revid": "1543377", "url": "https://it.wikipedia.org/wiki?curid=2362995", "title": "Qatar ExxonMobil Open 1998", "text": "Il Qatar ExxonMobil Open 1998 \u00e8 stato un torneo ATP svoltosi a Doha, Qatar. Il torneo \u00e8 durato dal 5 gennaio al 12 gennaio.\nVincitori.\nSingolare maschile.\n Petr Korda ha battuto in finale Fabrice Santoro 6-0, 6-3\nDoppio maschile.\n Mahesh Bhupathi / Leander Paes hanno battuto in finale Olivier Dela\u00eetre / Fabrice Santoro 6-4, 3-6, 6-4"}
{"id": "2362996", "revid": "110157", "url": "https://it.wikipedia.org/wiki?curid=2362996", "title": "Chiesa di San Tommaso (Giuliopoli)", "text": "La chiesa di San Tommaso \u00e8 sita a Giuliopoli, in provincia di Chieti. Si trova nel centro del paese, in piazza Vittorio Emanuele.\nStoria.\nFu fondata da Giulio Caracciolo nel 1647 anche se sul portale vi \u00e8 una data che indica 1651. \u00c8 stata restaurata di recente.\nAspetto.\nEsterno.\nAi lati della facciata vi sono delle paraste doriche a sezione rettangolare sostenenti un cornicione ed un timpano. Il portale \u00e8 posto centralmente, sopra di esso vi \u00e8 un timpano triangolare, pi\u00f9 in alto vi \u00e8 una finestrella circolare. Il campanile \u00e8 posto a destra della chiesa, esso ha coronamento a torretta in muratura, su di essa vi \u00e8 un orologio e un fastigio in ferro battuto.\nInterno.\nL'interno \u00e8 suddiviso in 2 campate mediante un arco poggiante su paraste addossate sul muro. La volta, a botte, \u00e8 lunettata e stuccata. L'abside \u00e8 illuminato da una finestrella ed \u00e8 affrescata. Anche la volta dell'abside \u00e8 a botte.\nSul lato destro sono state poste 4 colonne monolitiche del Settecento di origine toscana aggiunte dal conte Odilio negli anni novanta."}
{"id": "2362997", "revid": "339392", "url": "https://it.wikipedia.org/wiki?curid=2362997", "title": "Charles Grey, secondo conte Grey", "text": ""}
{"id": "2362999", "revid": "2043251", "url": "https://it.wikipedia.org/wiki?curid=2362999", "title": "Selvister Ponnumuthan", "text": "Biografia.\nSelvister Ponnumuthan \u00e8 nato il 10 agosto 1956 nel villaggio di Viraly-Utchakkada, distretto di Thiruvananthapuram (Stato federato del Kerala) e diocesi di Trivandrum (oggi nella diocesi di Neyyattinkara), nella parte meridionale della Repubblica dell'India; proveniente da una famiglia cattolica di etnia tamil, \u00e8 il quarto figlio di Thankamma e Nadar Ponnumuthan.\nFormazione e ministero sacerdotale.\nDopo aver terminato l'istruzione elementare, ha frequentato il seminario minore \"St. Vincent\" a Trivandrum ed ha proseguito la formazione presso il \"St. Xavier's College\" a Thumb; sentendo maturare la vocazione al sacerdozio, si \u00e8 poi iscritto al \"Carmelgiri St. Joseph Pontifical Seminary\" di Aluva nel 1975. Al termine del quinquennio di studi, ha ricevuto l'ordinazione sacerdotale il 19 dicembre 1981 per imposizione delle mani di Benedict Jacob Acharuparambil, O.F.M.Cap., vescovo di Trivandrum; si \u00e8 incardinato, venticinquenne, come presbitero della medesima diocesi.\nPoco dopo l'ordinazione ha servito per quattro mesi come vicario parrocchiale, assumendo poi l'incarico di prefetto nel seminario minore \"St. Vincent\", dove era gi\u00e0 stato studente, per otto anni. Nel 1990 si \u00e8 trasferito a Roma, in Italia, per un soggiorno di studio presso la Pontificia Universit\u00e0 Gregoriana, conseguendovi il dottorato sulla spiritualit\u00e0 delle comunit\u00e0 cristiane di base.\nIl 14 giugno 1996, con la bolla \"Ad aptius provehendum\", papa Giovanni Paolo II ha eretto la diocesi di Neyyattinkara scorporandone il territorio dalla diocesi di Trivandrum; contestualmente si \u00e8 incardinato, trentanovenne, come presbitero della nuova circoscrizione. Lo stesso anno \u00e8 entrato a far parte del \"Carmelgiri St. Joseph Pontifical Seminary\" come docente, divenendone poi vicerettore nel 1998 ed infine rettore nel 2008, ricoprendo tale ruolo fino alla promozione all'episcopato.\nMinistero episcopale.\nL'8 maggio 2009 papa Benedetto XVI lo ha nominato, cinquantaduenne, vescovo di Punalur; \u00e8 succeduto al sessantenne Joseph Kariyil, contestualmente trasferito alla sede di Cochin. Ha ricevuto la consacrazione episcopale il 28 giugno seguente, nella cattedrale di Santa Maria a Punalur, per imposizione delle mani di Maria Callist Soosa Pakiam, arcivescovo metropolita di Trivandrum, assistito dai co-consacranti Vincent Samuel, vescovo di Neyyattinkara, e Joseph Kariyil, suo predecessore; ha preso possesso della diocesi durante la stessa cerimonia. Come suo motto episcopale ha scelto \"Like the smell of the sheep\", che tradotto vuol dire \"Come l'odore delle pecore\".\nIl 28 maggio 2011 si \u00e8 recato in Vaticano, assieme agli altri membri dell'episcopato indiano, per la visita \"ad limina apostolorum\", allo scopo di discutere con il pontefice della situazione e dei problemi relativi alla sua zona pastorale.\nNel 2015 la Conferenza dei vescovi cattolici latini dell'India lo ha eletto per prendere parte alla XIV assemblea generale ordinaria del Sinodo dei vescovi, svoltasi nella Citt\u00e0 del Vaticano dal 4 al 25 ottobre successivi, con tema \"La vocazione e la missione della famiglia nella Chiesa e nel mondo contemporaneo\".\nIl 17 settembre 2019 ha compiuto una seconda visita \"ad limina\" assieme a molti altri vescovi indiani.\nAttualmente ricopre anche la carica di vicepresidente della Commissione per i laici del Consiglio dei vescovi cattolici del Kerala (KCBC). Parla correntemente malayalam, inglese e tamil. \nImpegno sociale.\nIl vescovo Ponnumuthan \u00e8 conosciuto a livello nazionale in India per il suo impegno nella difesa dei diritti dei dalit, gli \"intoccabili\" che rappresentano la maggior parte dei suoi fedeli, e delle caste altrettanto svantaggiate: infatti \u00e8 a capo di un'apposita commissione speciale della Conferenza episcopale cattolica del Kerala. In particolare, ha spesso denunciato il fatto che, se i dalit si convertono dall'induismo al cristianesimo o all'islam, ufficialmente ma non nella vita di tutti i giorni perdono la loro appartenenza alla casta e quindi tutto il sostegno dello Stato.\nInteresse per la botanica.\nInoltre il vescovo ha un forte interesse botanico e raccoglie ogni sorta di piante nel giardino del palazzo vescovile. Un gruppo di lavoro dell'Universit\u00e0 del Kerala le ha identificate e descritte con il sostegno del vescovo ed ha pubblicato nel 2011 il libro \"Ortus Planta, Garden Plants at Bishop's House, Punalur\". Il giardino \u00e8 liberamente accessibile ed \u00e8 spesso l'obiettivo delle classi scolastiche.\nGenealogia episcopale.\nLa genealogia episcopale \u00e8:"}
{"id": "2363000", "revid": "1442080", "url": "https://it.wikipedia.org/wiki?curid=2363000", "title": "Qatar ExxonMobil Open 1998 - Singolare", "text": "Il singolare del Qatar ExxonMobil Open 1998 \u00e8 stato un torneo di tennis facente parte dell'ATP Tour.\nJim Courier era il detentore del titolo ma non l'ha potuto difendere.\nPetr Korda ha battuto Fabrice Santoro 6-0, 6-3 aggiudicandosi il titolo."}
{"id": "2363001", "revid": "1372005", "url": "https://it.wikipedia.org/wiki?curid=2363001", "title": "Erwin Lendvai", "text": "Biografia.\nEra zio del compositore Kamill\u00f3 Lendvay.\nDiplomatosi nel 1901 al liceo classico, si \u00e8 laureato alla National Music Academy di Budapest, studiando sotto la guida di Hans von Koessler. Grazie ad una borsa di studio ha studiato con Giacomo Puccini a Milano, nel Paese di origine della madre.\nDal 1906, visse in Germania, dove inizi\u00f2 la sua carriera di insegnante. \nInsegn\u00f2 dapprima alla Scuola di ritmica di Hellerau, vicino a Dresda, assieme al compositore \u00c9mile Jaques-Dalcroze; a Hellerau (1913-1914), conobbe e spos\u00f2 la fotografa Erna Dircksen. In seguito si \u00e8 trasferito al Conservatorio di Berlino come professore di composizione (1919-1922), e infine \u00e8 stato docente di teoria e canto corale alla Volksmusikschule di Amburgo (1923).\nTra le sue numerose attivit\u00e0 nel campo musicale, annoveriamo la direzione della Societ\u00e0 musicale a Coblenza e la direzione del coro popolare di Monaco di Baviera, di Saarbr\u00fccken e di Erfurt.\nNel 1933, emigr\u00f2 dalla Germania, a causa del regime nazista, dapprima in Svizzera e poi in Inghilterra, dove \nlavor\u00f2 come insegnante di musica a Kenninghall. Dopo la guerra, ha diretto il Gyor Conservatory of Music. Si interess\u00f2 alla musica di B\u00e9la Bart\u00f3k. \nTra le sue composizioni, annoveriamo: musica corale, una sinfonia, danze arcaiche, Scherzo per orchestra, tre pezzi per organo op. 4, musica da camera, varie opere, tra le quali \"Elga\" (1916).\nNelle quattrocentocinquanta opere corali ha cercato una sintesi tra la musica tardo medioevale, la polifonia a cappella e lo stile contemporaneo.\nCome editore, ha pubblicato una raccolta di musica corale polifonica (1928) e ha scritto assieme a Carl Hannemann e a Walter Rein il libro \"Lobeda-Singebuchs\" (1931-1933)."}
{"id": "2363003", "revid": "23859936", "url": "https://it.wikipedia.org/wiki?curid=2363003", "title": "Henry Petty-Fitzmaurice, terzo marchese di Lansdowne", "text": ""}
{"id": "2363004", "revid": "729019", "url": "https://it.wikipedia.org/wiki?curid=2363004", "title": "Ferrovia Novoli-Gagliano del Capo", "text": "La ferrovia Novoli\u2013Gagliano del Capo \u00e8 una linea ferroviaria salentina gestita da FSE. \"FSE\" la indica come Linea 3.\nStoria.\nLa linea nacque dall'unione delle tratte Novoli-Nard\u00f2 e Nard\u00f2-Casarano-Gagliano del Capo.\nLa prima tratta, la Novoli-Nard\u00f2, diramazione della Lecce-Novoli-Francavilla Fontana, i cui primi progetti risalivano al 1881, era nata per connettere Bari, il capo di Leuca e Gallipoli passando per l'entroterra pugliese. La concessione fu ottenuta dalle Strade Ferrate Meridionali nel 1903, e la linea fu aperta nel 1907 sotto la gestione delle Ferrovie dello Stato, che cedette l'esercizio nel 1913 alla Societ\u00e0 anonima italiana per le ferrovie salentine.\nLa seconda tratta, la Nard\u00f2-Casarano-Gagliano, fu proposta per la prima volta nel 1883 nell'ambito di un progetto di linea Maglie-Gagliano-Gallipoli a scartamento ridotto, ma la cui concessione fu approvata solo nel 1906 come ferrovia a scartamento normale. A ottenere la concessione per la costruzione e l'esercizio della linea fu l'amministrazione provinciale di Terra d'Otranto, che subconcesse l'esecuzione dei lavori l'anno successivo alla Ercole Antico &amp; C., societ\u00e0 legata alla Ansaldo gi\u00e0 attiva nella costruzione dell'Acquedotto pugliese. Nel 1908 la provincia subconcesse alla \"Antico\" anche l'esercizio delle costruende linee, costituendo nel 1910 la Societ\u00e0 anonima italiana per le ferrovie salentine (AFS) che, dopo numerosi ritardi dovute a varianti in corso d'opera, apr\u00ec la linea entro il 1911.\nNel 1931 la linea, come le altre delle \"Salentine\", fu assorbita dalle Ferrovie del Sud Est."}
{"id": "2363005", "revid": "1305772", "url": "https://it.wikipedia.org/wiki?curid=2363005", "title": "Siagrio (disambigua)", "text": ""}
{"id": "2363013", "revid": "121836", "url": "https://it.wikipedia.org/wiki?curid=2363013", "title": "George Spencer-Churchill, quinto duca di Marlborough", "text": ""}
{"id": "2363014", "revid": "287204", "url": "https://it.wikipedia.org/wiki?curid=2363014", "title": "Qatar ExxonMobil Open 2009", "text": "Il Qatar ExxonMobil Open 2009 \u00e8 stato un torneo di tennis giocato sul cemento. \u00c8 stata la 17\u00aa edizione del Qatar ExxonMobil Open, facente parte dell'ATP World Tour 250 series nell'ambito dell'ATP World Tour 2009. Si \u00e8 svolto nell'impianto Khalifa International Tennis Complex a Doha, Qatar, dal 5 al 10 gennaio 2009.\nPartecipanti.\nAltri partecipanti.\nGiocatori che hanno ricevuto la wild card nel tabellone principale:\nGiocatori passati dalle qualificazioni:\nCampioni.\nSingolare.\n Andy Murray ha battuto in finale Andy Roddick, 6\u20134, 6\u20132\nDoppio.\n Marc L\u00f3pez / Rafael Nadal hanno battuto in finale Daniel Nestor / Nenad Zimonji\u0107, 4\u20136, 6\u20134, [10\u20138]"}
{"id": "2363017", "revid": "1851848", "url": "https://it.wikipedia.org/wiki?curid=2363017", "title": "Fredrik Kessiakoff", "text": "Carriera.\nKessiakoff disput\u00f2 la sua prima gara di mountain bike a 14 anni e nel 1996 arriv\u00f2 quarto nel campionato svedese juniores. Nel corso degli anni vinse cinque campionati svedesi di mountain bike (di cui uno per under 23).\nNel corso delle stagioni 2006 e 2007 corse per la Cannondale-Vredestein, squadra olandese di mountain bike. Con questa squadra vinse una medaglia di bronzo al Campionato del mondo 2006, disputato a Rotorua, e la gara finale della Coppa del mondo corsa a Maribor.\nPartecip\u00f2 ai Giochi Olimpici di Pechino 2008, nella specialit\u00e0 cross country. Dopo un buon inizio Kessiakoff cadde e perse la possibilit\u00e0 di conquistare una medaglia, arrivano dodicesimo.\nNel 2009 decise di dedicarsi al ciclismo su strada, venendo messo sotto contratto dalla squadra spagnola Fuji-Servetto. In precedenza, sul finire del 2006, Kessiakoff aveva gi\u00e0 tentato l'avventura su strada effettuando un periodo di prova con la Barloworld, continuando per\u00f2 l'anno successivo a gareggiare in mountain bike. Nel febbraio 2009 partecip\u00f2 al Tour de Langkawi in Malesia arrivando quarto in classifica. Nel maggio dello stesso anno prese parte al Giro di Romandia, classificandosi nono, e poi al Giro d'Italia e alla Vuelta a Espa\u00f1a.\nPer la stagione 2010 si trasferisce alla squadra statunitense Garmin-Transitions, mentre per la stagione 2011 firma con l'Astana. Tra le file di tale formazione ottiene, proprio nel 2011, il primo successo su strada, aggiudicandosi la seconda tappa dell'\u00d6sterreich-Rundfahrt. Nel 2012, sempre con l'Astana, si aggiudica la cronometro conclusiva del Tour de Suisse; si impone poi per la prima volta in una tappa di un grande giro, vincendo l'undicesima tappa, sempre a cronometro, della Vuelta a Espa\u00f1a."}
{"id": "2363019", "revid": "1372005", "url": "https://it.wikipedia.org/wiki?curid=2363019", "title": "Hugo Leichtentritt", "text": "Biografia.\nNato e cresciuto in Germania, Leichtentritt si trasfer\u00ec in America all'et\u00e0 di quindici anni. \nL\u00ec ha frequentato la scuola secondaria a Somerville, nel Massachusetts, e dopo essere rientrato in Europa studi\u00f2 alla \"Hochschule f\u00fcr Musik\" di Berlino. \nSuccessivamente ha studiato musica alla Universit\u00e0 di Harvard di Cambridge come allievo di John Paine, che fu il primo ad istituire un simile corso alla prestigiosa Universit\u00e0 di Boston; complet\u00f2 gli studi dal 1894 in Germania presso la \"Royal Academy\" di Berlino.\nSi \u00e8 laureato in filosofia nel 1901 ottenendo il dottorato con la dissertazione sulle opere di Reinhard Keiser intitolata: \"Rienhard Keiser in seinen Opern\".\nDal 1901 al 1924 ha lavorato come insegnante di composizione, storia musicale ed estetica al Conservatorio Klindworth-Scharwenka. \nInoltre, ha lavorato nel giornalismo scrivendo recensioni musicali per il giornale \"Universal Music Vossische\" e fu corrispondente per il \"New Yorker Musical Courier\" e per il \"London Musical Times\". \nCome redattore ha collaborato negli anni '20 anche alla Deutsche Allgemeine Zeitung. Nel biennio 1917-1918 ha prestato servizio nell'esercito tedesco come scrittore. \nHa poi tenuto lezioni di composizione a Berlino, quasi esclusivamente come insegnante privato.\nCome ebreo Leichtentritt nel 1933 fu costretto a lasciare la Germania, ed emigrare negli Stati Uniti, dove si stabil\u00ec a Cambridge nel Massachusetts. \nFino al suo pensionamento nel 1940, insegn\u00f2 all'Universit\u00e0 di Harvard, oltre a effettuare fino al 1944 conferenze alla Universit\u00e0 di New York.\nHa composto un buon numero di musiche orchestrali, da camera e corali.\nHa curato nuove edizioni delle opere di Praetorius, di Monteverdi e di Schenk.\nCome storico, approfond\u00ec i suoi studi sul mottetto, sul madrigale e sull'opera tedesca. Segu\u00ec anche la musica contemporanea con grande interesse. \nTra le sue pubblicazioni si annoverano: \"Chopin\" (1905), \"Geschichte der Mottette\" (1908), \"Musik, Formenlehre\" (1911), \"Ferruccio Busoni\" (1916), \"Haendel\" (1924)."}
{"id": "2363025", "revid": "15756", "url": "https://it.wikipedia.org/wiki?curid=2363025", "title": "Pietro II di Cipro", "text": "Biografia.\nInfanzia.\nSia secondo \"Les familles d'outre-mer\", sia secondo la \"Chroniques d'Amadi et de Strambaldi. T. 1\", Pietro era l'unico figlio maschio del re di Cipro e di Gerusalemme, Pietro I di Cipro (1328\u20131369) e di Eleonora d'Aragona (1333\u20131416), che, ancora secondo \"Les familles d'outre-mer\", che ancora secondo \"Les familles d'outre-mer\", era figlia dell'infante Pietro d'Aragona e Angi\u00f2 (settimo figlio (quarto maschio) del re d'Aragona e di Valencia, Conte di Barcellona e delle altre contee catalane Giacomo II \"il Giusto\" e di Bianca di Napoli, figlia del re di Napoli, Carlo lo Zoppo e di Maria D'Ungheria), conte di Ribagorza e di Emp\u00faries, Conte di Prades e Signore di D\u00e9nia e Gand\u00eda e Siniscalco di Catalogna, e di Giovanna di Foix-B\u00e9arn (?-ca. 1358), figlia del conte di Foix e visconte di B\u00e9arn, Gastone I di Foix-B\u00e9arn e di Giovanna d'Artois.\nSia secondo \"Les familles d'outre-mer\", sia secondo la \"Chroniques d'Amadi et de Strambaldi. T. 1\", Pietro I di Cipro era il figlio secondogenito del re di Cipro (Ugo III) e di Gerusalemme Ugo IV (1294 \u2013 1359) e di Alice d'Ibelin (1305 c. \u2013 1386), che, ancora secondo \"Les familles d'outre-mer\", che secondo la \"Chroniques d'Amadi et de Strambaldi. T. 1\", era figlia di Guido d'Ibelin, signore del castello di Nicosia, siniscalco di Cipro e della moglie, nonch\u00e9 cugina, Isabella o Margherita d'Ibelin.\nAscesa.\nIl 17 gennaio 1369, suo padre, Pietro I, fu sorpreso nel letto dell'amante Eschiva di Scandelion dai cavalieri Giovanni di Gaurelle, Enrico di Giblet (Jubail) e Filippo d'Ibelin, che lo ferirono gravemente a colpi di spada, e subito dopo fu decapitato, probabilmente con la complicit\u00e0 dei suoi stessi fratelli Giovanni, principe di Antiochia (c.a 1329 \u2013 1375) e Giacomo, che, pur presenti in casa, non fecero nulla per aiutarlo.\nL'omicidio di Pietro viene confermato da \"Les familles d'outre-mer\", e narrato sia dalla \"Chroniques d'Amadi et de Strambaldi. T. 1\" sia dalla \"Chronique de l'\u00cele de Chypre\".\nA Pietro I succedette Pietro, come Pietro II, sotto la tutela della madre, Eleonora, e la reggenza dello zio, Giovanni.\nPietro II, nel 1371 raggiunse la maggior et\u00e0 e il 18 dicembre ricevette il riconoscimento formale della sua dignit\u00e0.\nRegno.\nPietro II fu incoronato a Nicosia il 13 gennaio del 1372 re di Cipro e il 2 ottobre dello stesso anno a Famagosta come re di Gerusalemme.\nIl giorno dell'incoronazione scoppi\u00f2 una rissa fra genovesi e veneziani: il bailo veneziano e il podest\u00e0 genovese si disputarono l'onore di tenere la briglia destra del destriero del re durante la cerimonia. Dietro questa controversia si celava in realt\u00e0 la lotta fra le due repubbliche marinare italiane per conquistare il diritto a stabilire un protettorato sul regno di Cipro. Vi furono scontri fra cittadini e mercanti delle due repubbliche rivali, con morti e feriti, per le strade di Famagosta il giorno stesso della cerimonia. La spuntarono i veneziani, in quanto i genovesi coinvolti furono ritenuti responsabili degli incidenti e incarcerati e in un secondo tempo liberati.\nNel contempo, la regina madre, Eleonora, invi\u00f2 parecchie lettere al papa e ai potenti in occidente per lamentarsi della cattiva condotta dei nobili ciprioti, sia per l'omicidio del marito, e sia per il fatto che il figlio, Pietro II, nonostante fosse stato incoronato re, non era libero di destinare i feudi del regno, senza l'approvazione dei nobili.\nUna parte di genovesi che dimoravano a Cipro, ritornarono a Genova con familiari e averi, lamentandosi del trattamento ricevuto; questo forn\u00ec il pretesto alla Repubblica di Genova per un intervento, anche perch\u00e9, con l'appoggio di Papa Gregorio XI, la regina madre, Eleonora, per vendicare la morte del marito e per aiutare il figlio a regnare, aveva invitato i genovesi a invadere Cipro.\nI genovesi inviarono una squadra navale al comando di Pietro di Campofregoso, fratello del doge di Genova Domenico Fregoso, che assunse rapidamente il controllo dell'isola e le impose un protettorato economico, e, con l'aiuto del tradimento di Giovanni di Morf, occuparono nel 1373 la citt\u00e0 portuale di Famagosta e, quando nel 1374, lasciarono l'isola, misero in prigione, a Genova, Giacomo di Lusignano.\nIn quello stesso anno, la regina madre, Eleonora, assieme a Pietro II, per vendicare l'assassinio di Pietro I, tese un tranello e favor\u00ec l'omicidio dell'altro cognato Giovanni nel 1374.\nNel 1378, Pietro II cerc\u00f2 di riprendere (senza successo) Famagosta, attaccandola dal mare.\nMatrimonio.\nNel 1372, a Pietro II erano stati proposti due matrimoni: prima con la figlia secondogenita di Giovanni di Morf, poi con la figlia di Giacomo di Nores, che il re rifiut\u00f2, causa l'imminente guerra contro i genovesi.\nPer sbarazzarsi dei genovesi, Pietro II negozi\u00f2 con Bernab\u00f2 Visconti, signore di Milano, che era in grado di attaccare Genova e ne spos\u00f2 la figlia Valentina (1357 \u2013 1393); il matrimonio ebbe luogo a Milano, per procura, il 2 aprile 1376, come ci viene confermato dal documento n\u00b0 CXXIII dei \"Documenti diplomatici tratti dagli Archivj Milanesi, Volume 1\", datato 4 aprile 1376, e a Nicosia, in persona nell'estate del 1378, in quanto secondo gli \"Annales Mediolanenses\", Valentina si imbarc\u00f2 a Venezia per Cipro, nel 1378, con un grande seguito e numerosi bagagli.\nDopo che, nel 1378 a Cipro era arrivata la moglie di Pietro II, Valentina Visconti, iniziarono dissapori e discussioni tra la moglie e la madre di Pietro II, e, dato che i rapporti tra le due donne erano sempre molto tesi, nel 1380, Pietro II decise di rinviare in Catalogna la madre Eleonora che si imbarc\u00f2 su una nave inviata dal cugino di Eleonora, re, Pietro IV di Aragona.\nUltimi anni e morte.\nIl regno di Pietro II vide il proprio declino. I possedimenti in Asia minore, specificatamente la citt\u00e0 di Antalia, furono persi, poich\u00e9 Pietro II volle cederli all'emiro Teke.\nPietro II riusc\u00ec a concludere il patto con il Sultano d'Egitto, cosa che non era pienamente riuscita al padre. Fece inoltre fortificare la citt\u00e0 di Nicosia.\nPietro II, nel 1382 si ammal\u00f2 e mor\u00ec, il 13 ottobre, e fu tumulato nella chiesa di San Domenico a Nicosia; anche il \"Chronicon Regiense\" riporta la morte di Pietro II in quella data.\nSempre il \"Chronicon Regiense\", riporta che la figlia fu esclusa dalla successione e fu designato alla successione lo zio, Giacomo, che era in carcere a Genova; Giacomo fu liberato, nel 1385, dopo che erano stati liberati i genovesi detenuti a Cipro e dopo che Giacomo aveva confermato ai genovesi il possesso di Famagosta\nDiscendenza.\nPietro da Valentina ebbe una figlia:"}
{"id": "2363027", "revid": "767487", "url": "https://it.wikipedia.org/wiki?curid=2363027", "title": "Premi Emmy 1952", "text": "La consegna dei Premi Emmy 1952 (4\u00aa edizione) fu tenuta al Cocoanut Grove di Los Angeles il 18 febbraio 1952. Fu la prima edizione in cui furono candidati programmi televisivi prodotti e trasmessi a livello nazionale. La cerimonia fu presentata da Lucille Ball e Desi Arnaz."}
{"id": "2363029", "revid": "137928", "url": "https://it.wikipedia.org/wiki?curid=2363029", "title": "Converged Network Adapter", "text": ""}
{"id": "2363042", "revid": "1318658", "url": "https://it.wikipedia.org/wiki?curid=2363042", "title": "Charles Lecocq", "text": "Biografia.\nAllievo di Fromental Hal\u00e9vy al conservatorio di Parigi, il suo esordio avvenne nel 1857 grazie all'operetta \"Le Docteur Miracle\", composta in collaborazione con Bizet, che non riscosse una buona accoglienza al Th\u00e9\u00e2tre des Bouffes-Parisiens diretta da Jacques Offenbach; nel 1859 l'operetta \"Huis-clos\" ebbe la prima nel Th\u00e9\u00e2tre des Folies-Nouvelles di Parigi, nel 1864 le operette \"Le baiser \u0430 la porte\" al Th\u00e9\u00e2tre des Folies-Nouvelles e \"Liline et Valentin\" al Th\u00e9\u00e2tre des Folies-Marigny di Parigi, nel 1866 l'operetta \"Le myosotis\" con il libretto di William Busnach e Am\u00e9d\u00e9e de No\u00e9 a Th\u00e9\u00e2tre du Palais-Royal di Parigi e \"Ondines au Champagne\" con il libretto di Victorien Sardou al Th\u00e9\u00e2tre des Folies-Marigny, nel 1867 \"Le cabaret de Ramponneau\" al Th\u00e9\u00e2tre des Folies-Marigny e per un altro periodo, le sue operette passarono inosservate e, solamente nel 1868, l'opera \"Fleur de th\u00e9\" (\"Fior di th\u00e8\") sfond\u00f2 e merit\u00f2 oltre un centinaio di rappresentazioni nel giro di poco tempo.\nTra le sue altre composizioni, si ricordano: il vaudeville \"Le Carnaval d'un merle\"; le operette \"Gandolfo\" del 1869 con libretto di Henri-Charles Chivot e Alfred Duru al Th\u00e9\u00e2tre des Bouffes-Parisiens, \"Le rajah de Mysore\" del 1869 con libretto di Chivot Duru al Th\u00e9\u00e2tre des Bouffes-Parisiens che ebbe la prima come \"Il rajah di Missore\" al Teatro Costanzi di Roma nel 1896, \"Deux porti\u00e8res pour un cordon\", \"Le beau Dunois\", \"Le Pompom\", \"Le petit due\", \"La Camargo\", \"Ali Baba\", \"Ninette\"; all'Op\u00e9ra-Comique vennero rappresentati anche i suoi balletti, tra i quali \"Barbe-bleu\" e \"Le cygne\", oltre a questi compose anche balletti-pantomima, pezzi per pianoforte, pezzi per canto, pezzi religiosi.\nL'operetta \"Sauvons le caisse\" and\u00f2 in scena nel 1871 a Parigi.\nLa fille de Madame Angot ebbe la prima assoluta con successo il 4 dicembre 1872 al Th\u00e9\u00e2tre des Fantaisies-Parisiennes di Bruxelles, dal 21 febbraio 1873 ebbe la prima con successo al Th\u00e9\u00e2tre des Folies-Dramatiques di Parigi raggiungendo 411 recite, il 1\u00ba maggio dello stesso anno al Teatro di Torino, nel Regno Unito il 17 maggio 1873 ha la premi\u00e8re nel St James's Theatre di Londra e portata con successo come \"The Daughter of Madame Angot\" nella versione di Brougham Farnie al Gaiety Theatre (Londra) con Emily Soldene, il 25 agosto dello stesso anno al Broadway theatre di New York, il 20 novembre 1873 al Deutsches Theater di Berlino, il 2 gennaio 1874 al Carltheater di Vienna, il 22 giugno 1874 a Edimburgo, il 6 settembre 1875 al Teatro Coppola di Catania come \"La figlia di Madame Angot\", l'8 maggio 1880 al Theatre Royal di Dundee nella traduzione di Henry James Byron per la Soldene English and Comic Opera Company, il 10 febbraio 1888 con successo all'\u00c9den-Th\u00e9\u00e2tre di Parigi, il 29 maggio 1897 al Teatro Amazonas di Manaus, il successivo 20 ottobre al Teatro Costanzi di Roma, il 14 dicembre 1909 ha la premi\u00e8re al New Theatre di Manhattan per il Metropolitan Opera con Frances Alda ed Antonio Pini-Corsi, al Teatro Reinach di Parma ebbe la prima il 9 maggio 1874 e come \"La figlia di madama Angot\" il 12 maggio 1897 (31 recite fino al 1917) e il 28 dicembre 1918 diretta da Reynaldo Hahn al Th\u00e9\u00e2tre national de l'Op\u00e9ra-Comique di Parigi, nel 1937 al Grand Th\u00e9\u00e2tre de Monte Carlo, nel 1953 al Teatro Vittorio Alfieri (Torino) e nel 1958 al Grand Th\u00e9\u00e2tre di Ginevra..\n\"Girofl\u00e9-Girofla\" ebbe la prima assoluta al Th\u00e9\u00e2tre des Fantaisies Parisiennes di Bruxelles il 21 marzo 1874, dall'11 novembre al Th\u00e9\u00e2tre de la Renaissance di Parigi supera le 200 recite, in Australia ebbe la prima il 22 maggio 1875 ebbe la prima nel Prince of Wales Opera House di Melbourne e il 20 dicembre 1880 nel Theatre Royal di Sydney e al Wiener Staatsoper and\u00f2 in scena nel 1954 diretta da Anton Paulik per 17 recite.\n\"Le petit duc\" ebbe la prima assoluta con successo il 25 gennaio 1878 al Th\u00e9\u00e2tre de la Renaissance di Parigi e and\u00f2 in scena nel 1897 al Th\u00e9\u00e2tre des Bouffes-Parisiens. \"Il duchino\" ebbe la prima l'8 novembre 1881 al Teatro Reinach di Parma dove and\u00f2 in scena anche il 3 maggio 1897 e il 29 aprile 1914 ed ebbe la prima il 19 novembre 1900 nel Teatro Costanzi di Roma.\n\"Le grand Casimir\" and\u00f2 in scena nel 1879 con il libretto di Jules Pr\u00e9vel e albert de Saint-Albin al Th\u00e9\u00e2tre des Vari\u00e9t\u00e9s di Parigi.\n\"Ali-Baba\" ebbe la prima assoluta l'11 novembre 1887 al Th\u00e9\u00e2tre Alhambra di Bruxelles. \"Al\u00ec Bab\u00e0, fiaba delle Mille e una notte\" and\u00f2 in scena il 23 aprile 1914 al Teatro Reinach di Parma.\n\"Fior di th\u00e8\" and\u00f2 in scena al Teatro Reinach di Parma il 5 novembre 1900."}
{"id": "2363050", "revid": "1543377", "url": "https://it.wikipedia.org/wiki?curid=2363050", "title": "Qatar ExxonMobil Open 2009 - Singolare", "text": "Il singolare del Qatar ExxonMobil Open 2009 \u00e8 stato un torneo di tennis facente parte dell'ATP World Tour 2009.\nAndy Murray, detentore del titolo, ha vinto in finale 6\u20134, 6\u20132 contro Andy Roddick."}
{"id": "2363052", "revid": "123566944", "url": "https://it.wikipedia.org/wiki?curid=2363052", "title": "Ludwig Landshoff", "text": "Biografia.\nHa studiato musica sotto la guida di Thuille, Reger e Urban per quanto riguarda la composizione, di Adolf Sandberger, Fleischer e Friedlaender per quanto riguarda la musicologia, presso le Universit\u00e0 di Monaco e di Berlino.\n\u00c8 stato direttore d'orchestra nei teatri di molte localit\u00e0 quali Aquisgrana (1902-1904), Kiel (1912-1913), Breslavia (1913-1915), W\u00fcrzburg (1915-1920) e Amburgo.\nSi trasfer\u00ec a Berlino nel 1928, poi in Italia nel 1936, a Parigi nel 1938 e a New York nel 1941, dove trascorse gli ultimi mesi della sua vita.\nDal 1918 al 1928 assunse l'incarico di dirigere la Societ\u00e0 Bach di Monaco di Baviera.\nSono importanti i suoi studi sulla musica vocale del XVII secolo e del XVIII secolo. \nHa scritto cinque volumi del libro \"Alte Meister des Bel Canto\", e ha anche curato molte edizioni delle opere di J.S. Bach, di C.P.E. Bach, di J.C. Bach.\nVerso la fine della sua carriera, ha fatto molte ricerche sulla musica di Antonio Vivaldi.\nTra le sue pubblicazioni, si annoverano: \"Ueber das vielstimmige Accompagnement und andere Fragen des Generalbasspiels\" (1919), \"Alte Meister des Bel canto\" (1912), \"Arien wind Gesange von J. Christian Bach und Jos. Haydn\" (1922), \"Kammerduette des 17 Jahrh\" (1927) e \"Englische Kanzonette von Haydn\" (1923). \nDi un certo interesse lo scambio epistolare con il compositore e musicologo austriaco Heinrich Schenker, nel quale quest'ultimo ringrazi\u00f2 Landshoff per il suo l'interessamento alle teoria analitica musicale proposta da Schenker."}
{"id": "2363063", "revid": "762947", "url": "https://it.wikipedia.org/wiki?curid=2363063", "title": "Charles Lamoureux", "text": "Biografia.\nNacque a Bordeaux, figlio di Pierre Lamoureux, proprietario di un caff\u00e8, e Marguerite Barbe, originaria di Pujols-sur-Ciron.\nStudi\u00f2 violino nella classe di Narcisse Girard al Conservatorio di Parigi, dove ottenne il \"premier prix\" nel 1854. Terminati gli studi divent\u00f2 primo violino dell'orchestra dell'Op\u00e9ra de Paris, posizione che mantenne fino al 1859.\nNel 1860 fu uno dei fondatori di una societ\u00e0 concertistica dedicata alla musica per quartetto d'archi, le S\u00e9ances Populaires de Musique de Chambre. Alla guida del Quartetto Lamoureux (con Edouard Colonne secondo violino, Pierre Adam alla viola e Louis-Marie Pilet al violoncello) si dedic\u00f2 attivamente alla diffusione del repertorio romantico tedesco, che approfond\u00ec successivamente anche suonando ai Concerts Populaires. Nello stesso anno spos\u00f2 Marie-Pauline Mussot (1839-1876), figlia di un ricco produttore di dentifrici: dal matrimonio nacque Marguerite Lamoureux, che nel 1888 spos\u00f2 il compositore Camille Chevillard.\nNel 1872 fu nominato secondo direttore dell'Orchestre de la Soci\u00e9t\u00e9 des Concerts du Conservatoire, incarico che mantenne fino al 1877.\nIn seguito a viaggi in Inghilterra e Germania, divenne amico dei direttori Ferdinand Hiller e Michael Costa, dei quali ammir\u00f2 in particolare le grandiose esecuzioni degli oratori. Essendo l'oratorio un genere caduto in disuso in Francia, Lamoureux vi intravide intelligentemente l'occasione per ritagliarsi una posizione di rilievo nel panorama nazionale. Ispirandosi al format della Sacred Harmonic Society di Londra, fu promotore e fondatore a Parigi della Soci\u00e9t\u00e9 de l'Harmonie Sacr\u00e9e, di cui sostenne le attivit\u00e0 anche dal punto di vista finanziario (con il matrimonio si era infatti assicurato un notevole patrimonio). Fu cos\u00ec che, nel 1873, Lamoureux diresse la premi\u00e8re parigina del \"Messiah\" al Cirque des Champs-\u00c9lys\u00e9es. Diresse inoltre con enorme successo rappresentazioni di altre opere sacre significative come la \"Passione secondo Matteo\" di Bach, \"Judas Maccabaeus\" di H\u00e4ndel, il mottetto \"Gallia\" di Gounod e l'oratorio \"\u00c8ve\" di Massenet.\nForte del successo della Soci\u00e9t\u00e9 de l'Harmonie Sacr\u00e9e e riconosciuto ormai come eccellente direttore d'orchestra, Lamoureux ricevette incarichi dall'Op\u00e9ra-Comique (nel 1875-1876) e nuovamente dall'Op\u00e9ra (dal 1877 al 1879), dove subentr\u00f2 a \u00c9douard Deldevez come direttore principale.\nNel 1881 firm\u00f2 un contratto con il Nouveau-Th\u00e9\u00e2tre per organizzare e dirigere concerti sinfonici con cadenza settimanale: rimase alla guida della Soci\u00e9t\u00e9 des Nouveaux-Concerts (che divenne presto nota come \"Orchestre Lamoureux\") fino al 1897. In tal veste Lamoureux contribu\u00ec significativamente a diffondere nella capitale francese la musica di Wagner, di cui fu appassionato fautore, giocando in tal senso un ruolo cruciale nell'evoluzione del linguaggio della musica francese, influenzando compositori e intellettuali come Claude Debussy e Stephane Mallarm\u00e9. Nel 1887 Lamoureux diresse la prima francese del \"Lohengrin\" al Th\u00e9\u00e2tre de l'\u00c9den, scatenando una veemente insurrezione dei nazionalisti, che ravvisarono nella rappresentazione un atto antipatriottico.\nLamoureux non trascur\u00f2 comunque anche i compositori francesi suoi contemporanei, dirigendo importanti prime assolute di brani di Vincent d'Indy (\"Saugefleurie\", 1885, \"Le Chant de la cloche\", 1886), Ernest Chausson (\"Viviane\", 1888), Faur\u00e9 (\"Pavane\", 1888) e Chabrier (\"Espa\u00f1a\", 1883), e gli altri compositori tedeschi dell'epoca. Diresse le prime esecuzioni francesi del \"Don Juan\" di Richard Strauss (1891) e della Sinfonia n. 3 e del Concerto per violino e orchestra di Brahms (rispettivamente nel 1893 e 1894). Per quanto riguarda il repertorio romantico tedesco contribu\u00ec, come Jules Pasdeloup, a rendere popolari le sinfonie di Beethoven, Mendelssohn e Schumann. \nNel 1889 partecip\u00f2 con la sua orchestra all'Esposizione Universale di Parigi e contribu\u00ec in maniera decisiva al lancio internazionale del violoncellista Pablo Casals (invitandolo a suonare come solista sotto la sua direzione i concerti di Lalo e Saint-Sa\u00ebns).\nNel 1893 comp\u00ec una tourn\u00e9e in Russia, e dal 1895 si esib\u00ec pi\u00f9 volte con la sua orchestra a Londra alla Queen's Hall, dove in un'occasione condivise il palcoscenico con Henry Wood. A questo punto della sua carriera la sua fama era indiscussa e la sua autorit\u00e0 inattaccabile. \nNel 1897 Lamoureux lasci\u00f2 la guida della sua orchestra al cognato (il gi\u00e0 citato Camille Chevillard), che gli succedette fino al 1923. All'epoca del suo ritiro l'Orchestre Lamoureux era ormai una delle pi\u00f9 rinomate orchestre sinfoniche francesi, diventando all'inizio del XX secolo un vero punto di riferimento per le prime assolute di compositori francesi quali Debussy, Ravel, Dukas e le prime nazionali di numerosi lavori di Mahler, Elgar e Strauss.\nIl suo ultimo atto fu, nel 1899, un'ulteriore dimostrazione del suo sostegno alla musica wagneriana: organizz\u00f2 e diresse la prima parigina di \"Tristano e Isotta\", che ebbe luogo il 28 ottobre. Colto da un malore dopo una delle rappresentazioni, mor\u00ec dopo pochi giorni.\nCharles Lamoureux \u00e8 sepolto a Parigi nel cimitero di Montmartre, dove riposa nella tomba di famiglia."}
{"id": "2363071", "revid": "1543377", "url": "https://it.wikipedia.org/wiki?curid=2363071", "title": "Qatar ExxonMobil Open 2009 - Doppio", "text": "Il doppio del Qatar ExxonMobil Open 2009 \u00e8 stato un torneo di tennis facente parte dell'ATP World Tour 2009.\nPhilipp Kohlschreiber e David \u0160koch erano i detentori del titolo, ma \u0160koch decise di non partecipare e solo Kohlschreiber partecip\u00f2 in quell'anno facendo coppia con Christopher Kas; persero ai quarti di finale contro Marc L\u00f3pez e Rafael Nadal.\nMarc L\u00f3pez e Rafael Nadal vinsero in finale 4\u20136, 6\u20134, 10\u20138, contro Daniel Nestor e Nenad Zimonji\u0107."}
{"id": "2363072", "revid": "1442080", "url": "https://it.wikipedia.org/wiki?curid=2363072", "title": "Jazz ist anders", "text": "Jazz ist anders (\"Il Jazz \u00e8 un'altra cosa\") \u00e8 l'undicesimo album studio del gruppo pop punk tedesco Die \u00c4rzte, pubblicato il 2 novembre 2007. L'album contiene un EP bonus di tre tracce e una hidden track. Questo \u00e8 il primo album da \"Debil\" in cui la band ha prodotto il disco da sola. La copertina, che raffigura un pizzaiolo, si riferisce al cibo pi\u00f9 consumato durante le registrazioni del gruppo, la pizza.\nSingoli.\n2007: \"Junge\"\n2008: \"Lied vom Scheitern\"\n2008: \"Lasse redn\"\nEconomy Version.\nLa \"Economy version\" su CD \u00e8 stata venduta ai concerti dei tour \"Es wird eng\" e \"Jazzf\u00e4st\". La versione su vinile invece \u00e8 disponibile nei negozi specializzati."}
{"id": "2363073", "revid": "83531", "url": "https://it.wikipedia.org/wiki?curid=2363073", "title": "Juste Adrien Lafage", "text": "Biografia.\nAdrien de Lafage entr\u00f2 come membro del coro nella chiesa di Saint-Philippe-du-Roule nel 1807 e l\u00ec ricevette la sua prima educazione musicale. \nLa sua famiglia inizialmente voleva vederlo diventare un prete cattolico e per un certo periodo frequent\u00f2 il seminario di Saint-Nicolas-du-Chardonnet. \nLafage entr\u00f2 infine al Conservatorio di Parigi, dove fu allievo di Alexandre-\u00c9tienne Choron (1771-1834) e di Fran\u00e7ois-Louis Perne (1772-1832), per l'armonia, il contrappunto e la storia della musica.\nNel 1828, ricevette una borsa di studio da Carlo X che gli permise di continuare i suoi studi con l'abate Giuseppe Baini (1775-1844) in Italia a Roma. \nLavor\u00f2 anche per la casa dei Medici a Firenze per la quale compose e present\u00f2 l'opera \"I creditori a Villa Medici\" nel 1829.\nNel 1829 fu nominato Maestro di Cappella nella Chiesa di Saint-\u00c9tienne-du-Mont, a Parigi, dove introdusse l'integrazione del canto fermo con la complessa musicalit\u00e0 dell'organo. Di conseguenza elimin\u00f2 l'uso tradizionale del \"serpentone\".\nDue serie di viaggi in Italia, la prima dal 1833 al 1836, la seconda dal 1845 al 1851, compiuti a fini di studio, gli permisero di pubblicare nel 1856 i suoi fondamentali \"Saggi di difterografia musicale\", un importante lavoro sulla storia e la teoria della musica antica. Di questi uscirono, nel 1864, due supplementi postumi, di cui il secondo dedicato e donato alla Biblioteca nazionale di Parigi.\nDurante il soggiorno in Italia sua moglie e suo figlio morirono di malattia.\nNel 1836, torn\u00f2 in Francia dove lavor\u00f2 come insegnante e musicologo. \nHa fatto diversi altri viaggi in Italia, cos\u00ec come in Germania, in Inghilterra e in Spagna, durante i quali ha studiato e copiato numerosi manoscritti. \nHa scritto articoli per diverse riviste musicali e ha pubblicato diversi altri libri, tra cui la sua \" Histoire g\u00e9n\u00e9rale de la musique et de la danse\", in tre volumi, che \u00e8 il suo lavoro pi\u00f9 importante.\nNel 1838 aveva completato il trattato iniziato da Choron: \"\"Manuel complet de musique vocale et instrumentale\"."}
{"id": "2363074", "revid": "121836", "url": "https://it.wikipedia.org/wiki?curid=2363074", "title": "Ranfastidi", "text": ""}
{"id": "2363075", "revid": "121836", "url": "https://it.wikipedia.org/wiki?curid=2363075", "title": "Daceli", "text": ""}
{"id": "2363076", "revid": "834", "url": "https://it.wikipedia.org/wiki?curid=2363076", "title": "Bomb The Bass", "text": ""}
{"id": "2363077", "revid": "767487", "url": "https://it.wikipedia.org/wiki?curid=2363077", "title": "Premi Emmy 1953", "text": "La consegna dei Premi Emmy 1953 (5\u00aa edizione) fu tenuta all'Hotel Statler di Los Angeles il 5 febbraio 1953. La cerimonia fu presentata da Art Linkletter."}
{"id": "2363079", "revid": "94902", "url": "https://it.wikipedia.org/wiki?curid=2363079", "title": "Abbracci", "text": ""}
{"id": "2363080", "revid": "1887796", "url": "https://it.wikipedia.org/wiki?curid=2363080", "title": "Louis Laloy", "text": "Biografia.\nFu un brillante studente del liceo Henri-IV, poi allievo dell'\u00c9cole normale sup\u00e9rieure.\nDa giovane ha studiato musica alla \"Schola Cantorum\" (1899), dove ricevette l'insegnamento del compositore Vincent d'Indy. Nell'istituto ha frequentato le lezioni di canto gregoriano, sotto la guida del monaco Andr\u00e9 Mocquereau, direttore della rivista \"Pal\u00e9ographie musicale\" dell'abbazia di Solesmes\nSi laure\u00f2 in lettere. Parlava correntemente otto lingue: francese, inglese, tedesco, italiano, latino, russo, greco e cinese.\nHa insegnato storia della musica alla Universit\u00e0 di Parigi, alla Sorbona, al Conservatorio di Parigi, e dal 1915 assunse l'incarico di segretario generale dell'Op\u00e9ra di Parigi.\nHa collaborato come critico musicale con la \"Revue Musicale\", con la \"Revue des deux mondes\"; inoltre ha fondato il \"Mercure Musical\", che nel 1907 venne rinominato \"Bullettin fran\u00e7ais de la Soci\u00e9t\u00e9 Internationale de Musique\". \u00c8 l'autore del libretto di \"Padm\u00e2vat\u00ee\", opera orientaleggiante del 1923 di Albert Roussel.\nFu intimo amico e primo biografo di Claude Debussy, e scrisse libri sui suoi contemporanei Maurice Ravel, Igor Stravinsky, Erik Satie, Paul Dukas. \nTra le sue pubblicazioni, annoveriamo: \"Les anciennes gammes enharmoniques\" (1899); \"Le genre enharmonique des Grecs\" (1900); \"Aristox\u00e8ne de Tarente et la musique de l'antiquit\u00e9\" (1904); \"Rameau\" (1907); \"Claude Debussy\" (1909)."}
{"id": "2363093", "revid": "123690719", "url": "https://it.wikipedia.org/wiki?curid=2363093", "title": "Constant Lambert", "text": "Biografia.\nFiglio del pittore di nascita russa, ma naturalizzato australiano, George Lambert, e fratello minore di Maurice Lambert.\nLambert \u00e8 stato istruito al \"Christ's Hospital\" e al \"Royal College of Music\", sotto la guida di Ralph Vaughan Williams, di R. O. Morris, di Sir George Dyson per la composizione, di Malcolm Sargent per la direzione d'orchestra, e di Herbert Fryer per il pianoforte.\nSi dimostr\u00f2 un talento precoce, realizzando lavori orchestrali gi\u00e0 dall'et\u00e0 di tredici anni.\n\u00c8 stato l'autore dei balletti \"Romeo e Giulietta\" (1926), \"Pamona\" (1927), \"Horoscope\" (1938), \"Comus\" (1942).\nHa inoltre composto musica sinfonica (\"The Rio Grande\", \"Aulade heiroique\"), musica vocale, di scena.\nLambert ha provato un grande interesse nei confronti della musica afroamericana, difatti la sua composizione pi\u00f9 conosciuta \u00e8 \"The Rio Grande\" (1927), per pianoforte e solisti di contralto, coro e orchestra di ottoni, archi e percussioni. Ha ottenuto un successo immediato e Lambert ha realizzato due registrazioni del brano come direttore (1930 e 1949).\nLambert fu un esperto di pittura, di scultura, di letteratura e apprezzava la musica jazz, soprattutto quella di Duke Ellington. \nCome critico musicale ha pubblicato vari scritti e il libro \"Music Ho!\" (1948), nel quale si interess\u00f2 di numerosi generi musicali.\nHa assunto il ruolo di direttore musicale della compagnia di balletti \"Sadler's Wells\".\nCome direttore d'orchestra, Lambert prediligeva la musica di Liszt, di Chabrier, di \u00c9mile Waldteufel e dei romantici compositori russi, non molto conosciuti in Gran Bretagna prima che li sostenesse lui; ha fatto belle registrazioni di alcune delle loro opere."}
{"id": "2363094", "revid": "287204", "url": "https://it.wikipedia.org/wiki?curid=2363094", "title": "Chennai Open 2009 - Singolare", "text": "Il singolare del Chennai Open 2009 \u00e8 stato un torneo di tennis facente parte dell'ATP World Tour 2009.\nMichail Ju\u017enyj era il detentore del titolo, ma ha scelto di non partecipare nel 2009.\nMarin \u010cili\u0107 ha vinto in finale 6\u20134, 7\u20136(3), contro Somdev Devvarman."}
{"id": "2363096", "revid": "326445", "url": "https://it.wikipedia.org/wiki?curid=2363096", "title": "Bradipi bidattili", "text": ""}
{"id": "2363097", "revid": "121836", "url": "https://it.wikipedia.org/wiki?curid=2363097", "title": "Bradipo bidattile", "text": ""}
{"id": "2363098", "revid": "729019", "url": "https://it.wikipedia.org/wiki?curid=2363098", "title": "Greedy Boot 1", "text": "Greedy Boot 1 \u00e8 una compilation di vari gruppi punk, pubblicata nel 2005."}
{"id": "2363099", "revid": "326445", "url": "https://it.wikipedia.org/wiki?curid=2363099", "title": "Uistit\u00ec argentati", "text": ""}
{"id": "2363100", "revid": "149485", "url": "https://it.wikipedia.org/wiki?curid=2363100", "title": "\u017digmund P\u00e1lffy", "text": "Carriera.\nClub.\nHa fatto il suo esordio nell'hockey professionistico nell'AC/HC Nitra (oggi HK Nitra) nel 1990-1991, nella prima ed unica stagione della squadra nell\"'1. liga\" cecoslovacca, mettendo a segno 50 punti in 50 partite. Nonostante il penultimo posto (con conseguente retrocessione) del Nitra, fu notato dalla squadra NHL dei New York Islanders, che lo scelsero al successivo draft al secondo giro.\nRimase ancora per due anni in Cecoslovacchia, con l'HC Dukla Tren\u010d\u00edn, e in entrambe le stagioni si laure\u00f2 miglior marcatore (nella prima fu anche primo nella classifica dei gol). La nascita di due paesi e di due campionati separati coincise col suo trasferimento in Nord America. Nella sua prima stagione raccolse 5 presenze con gli Islanders, passando la gran parte della stagione in IHL con i Salt Lake Golden Eagles. Anche nella seconda si divise tra le due serie, ma collezionando 33 presenze in ciascuna.\nDal 1995\u20131996 \u00e8 diventato titolare degli Islanders, dove ha giocato ininterrottamente (ad eccezione di pochi incontri giocati in Slovacchia con Dukla Tren\u010d\u00edn nel 1996 e HK 36 Skalica nel 1998) fino al termine della stagione 1998-1999. Entr\u00f2 poi in uno scambio di giocatori tra gli Islanders e i Los Angeles Kings, con cui rimase poi fino al 2003\u20132004, perdendo gran parte dell'ultima stagione per un infortunio alla spalla.\nNella stagione del \"\" torn\u00f2 in Europa: messo sotto contratto dallo Slavia Praga (Extraliga ceca) in settembre, rescisse il contratto dopo meno di un mese per approdare all'HK 36 Skalica (Extraliga slovacca), con cui gioc\u00f2 sole otto partite prima di tornare allo Slavia Praga.\nTorn\u00f2 dunque in NHL, ai Pittsburgh Penguins, dove visse una stagione difficile, a met\u00e0 della quale, il 18 gennaio 2006, annunci\u00f2 il ritiro, spiegandolo con i problemi alla spalla infortunata nel 2004 e mai del tutto guarita.\nDopo un anno di stop \u00e8 tornato sul ghiaccio in Slovacchia, con l'HK 36 Skalica. Dalla stagione 2009-2010 ricopre la doppia funzione di giocatore ed assistente allenatore.\nNazionale.\nCecoslovacchia.\nCon la maglia della nazionale juniores Under 20 cecoslovacca, P\u00e0lffy ha disputato due mondiali di categoria (1991 e 1992), vincendo il bronzo nel 1991.\nHa anche giocato con la nazionale maggiore, disputando la Canada Cup 1991.\nSlovacchia.\nHa disputato cinque campionati del mondo con la (1996, 1999, 2002, 2003 e 2005), ed ha guidato la nazionale alla sua prima vittoria nella competizione, nel 2002. L'anno successivo gli slovacchi conquisteranno il bronzo.\nHa anche preso parte a tre Olimpiadi (, , e in quest'ultima \u00e8 stato anche alfiere) ed una World Cup of Hockey (1996).\nPremi.\nNHL.\nNHL All-Star Game: 1996-1997, 1997-1998, 2000-2001, 2001-2002"}
{"id": "2363101", "revid": "121836", "url": "https://it.wikipedia.org/wiki?curid=2363101", "title": "Uistit\u00ec argentato", "text": ""}
{"id": "2363102", "revid": "287204", "url": "https://it.wikipedia.org/wiki?curid=2363102", "title": "Zigmund Palffy", "text": ""}
{"id": "2363103", "revid": "16758", "url": "https://it.wikipedia.org/wiki?curid=2363103", "title": "Ziggy Palffy", "text": ""}
{"id": "2363104", "revid": "121836", "url": "https://it.wikipedia.org/wiki?curid=2363104", "title": "Leontocebi dalla testa dorata", "text": ""}
{"id": "2363105", "revid": "121836", "url": "https://it.wikipedia.org/wiki?curid=2363105", "title": "Tamarini di Goeldi", "text": ""}
{"id": "2363106", "revid": "121836", "url": "https://it.wikipedia.org/wiki?curid=2363106", "title": "Uistit\u00ec di Geoffroy", "text": ""}
{"id": "2363108", "revid": "587852", "url": "https://it.wikipedia.org/wiki?curid=2363108", "title": "Toyota TF102", "text": "La Toyota TF102 \u00e8 una vettura di Formula 1 con la quale il costruttore giapponese affront\u00f2 la sua prima stagione nella categoria, nel 2002. La vettura derivava dalla TF101, vettura \"test\" nata l'anno precedente, per preparare l'ingresso del costruttore nel campionato. Disegnata da Gustav Brunner e Dago Rohrer, fu pilotata da Mika Salo e Allan McNish.\nSpecifiche tecniche.\nLa vettura presentava un \"design\" molto convenzionale, pi\u00f9 della vettura di prova che l'aveva preceduta, tanto che il suo disegnatore, Brunner, afferm\u00f2 nel novembre 2001: \"La vettura testata nel 2001 ha raggiunto i risultati che volevamo. Questo nuovo modello assorbe la tecnologia pi\u00f9 recente, e ha un \"setup\" molto pi\u00f9 convenzionale.\"\nAnche la livrea risultava leggermente diversa da quella mostrata dalla TF101.\nStagione 2002.\nLa vettura conquist\u00f2 solo due punti, frutto di due sesti posti, conquistati da Mika Salo all'esordio in Australia e nel terzo gran premio dell'anno, quello del Brasile.\nIl \"Team principal\" Ove Andersson aveva avvertito che nel primo anno sarebbe stato pagato lo scotto del noviziato, pur con l'ottimismo derivante dall'affidabilit\u00e0 della vettura.\nNel Gran Premio del Giappone Allan McNish distrusse la TF102 durante le qualifiche, uscendo dalla curva 130R perdendo il controllo della vettura e sbattendo contro le barriere \"ARMCO\". Il pilota britannico non prese parte alla gara e non venne sostituito."}
{"id": "2363109", "revid": "183694", "url": "https://it.wikipedia.org/wiki?curid=2363109", "title": "Robert Lach", "text": "Biografia.\nDa giovane ha studiato composizione, dal 1893 al 1899, al Conservatorio di Vienna con Robert Fuchs, musicologia con Richard Wallaschek, Heinrich Lowy-Rietsch, Max Dietz e Guido Adler.\nFrequent\u00f2 la facolt\u00e0 di giurisprudenza all'Universit\u00e0 di Vienna, ma si laure\u00f2 in filosofia nel 1902 alla Universit\u00e0 di Praga.\nNel 1894 si un\u00ec al servizio civile austriaco.\nLach visse fino al 1909 in Istria, in Dalmazia e in Italia.\nDal 1911 al 1920 assunse l'incarico di direttore musicale della \"Hofbibliothek\" viennese, mentre dal 1915 divenne docente universitario di musicologia, e dal 1924 al 1945 fu anche professore di storia della musica presso l'Accademia di musica e arti dello spettacolo.\nDal 1933 Lach divent\u00f2 membro del Partito Nazionalsocialista Tedesco dei Lavoratori nel gruppo locale \"P\u00f6tzleinsdorf\".\nLach \u00e8 considerato un rappresentante di spicco della musicologia comparata. Ha anche pubblicato scritti sui suoi studi di storia della musica, etnomusicologia e psicologia musicale, sociologia, antropologia, danza; ha anche scritto numerose opere sull'intero campo della storia della musica occidentale da un aspetto storico, stilistico ed estetico-psicologico.\nLach si mise in evidenza anche come poeta e compositore di opere tardo romantiche.\nTra le sue pubblicazioni musicali annoveriamo: \"W.A.Mozart Theoretiker\" (1918), \"Gregorianische Choral\" (1926)."}
{"id": "2363110", "revid": "2178917", "url": "https://it.wikipedia.org/wiki?curid=2363110", "title": "Giornata della vittoria sul Giappone", "text": "La Giornata della vittoria sul Giappone (conosciuta nei paesi anglofoni come \"Victory over Japan Day\" o con la sigla \"V-J Day\", od anche come \"Victory in the Pacific Day\" o \"V-P Day\") \u00e8 il nome utilizzato in alcuni paesi per ricordare il giorno della resa del Giappone e quindi la fine effettiva della Seconda guerra mondiale.\nCommemorazione.\nIl termine \u00e8 stato utilizzato sia per il giorno in cui \u00e8 stato dato l'annuncio della resa giapponese, nel pomeriggio del 15 agosto 1945 (14 agosto negli USA), come pure per la data della cerimonia ufficiale della resa tenutasi nella baia di Tokyo, a bordo della corazzata USS Missouri, il 2 settembre 1945.\nIn Giappone, il giorno \u00e8 di solito noto come \"Shuusen-kinenbi\", che significa letteralmente il \"giorno della memoria per la fine della guerra\"; tuttavia il nome ufficiale utilizzato per la commemorazione \u00e8 \"giorno di lutto per la guerra di morti e di preghiera per pace\". Il nome ufficiale \u00e8 stato adottato nel 1982 con un decreto emesso dal governo giapponese. La giornata \u00e8 festeggiata come \"Festa della Liberazione\" in Corea ed in alcune altre nazioni.\nLa resa.\nPoco dopo mezzogiorno (ora giapponese) del 15 agosto 1945, dallo stesso imperatore Hirohito, fu trasmesso al popolo giapponese via radio l'annuncio dell'accettazione dei termini della dichiarazione di Potsdam. Lo stesso giorno, in precedenza, il governo giapponese annunci\u00f2 su Radio Tokyo che \"l'accettazione della Proclamazione di Potsdam sarebbe giunta a breve\", informando gli alleati con l'invio di un telegramma indirizzato al presidente statunitense Harry Truman affidato alla rappresentanza diplomatica svizzera a Washington. Nelle giornate seguenti alcuni soldati giapponesi, devastati dalla notizia della resa, si suicidarono e oltre 100 prigionieri di guerra americani furono giustiziati. Molti prigionieri di guerra australiani e britannici furono giustiziati illegalmente nel Borneo, sia a Ranau che a Sandakan, dall'esercito imperiale giapponese.\nSiccome il Giappone \u00e8 stata l'ultima potenza dell'Asse ad arrendersi, il giorno della celebrazione della vittoria sul Giappone segna la fine ufficiale della seconda guerra mondiale, seguendo di quasi tre mesi il giorno della celebrazione della vittoria in Europa. La firma ufficiale dei termini della resa ebbe luogo a bordo della corazzata USS Missouri nella baia di Tokyo il 2 settembre 1945, ed in quel momento Truman dichiar\u00f2 il 2 settembre V-J Day. In Australia e nella maggior parte delle altre nazioni alleate, fu utilizzato fin dall'inizio il termine V-P Day. Il Canberra Times del 14 agosto 1945 si riferisce alle celebrazioni per il VP Day, e nello stesso anno fu istituito dal governo un giorno festivo per il VP Day in accordo con l'Australian War Memorial.\nCronologia degli eventi.\nSe la guerra non fosse terminata con le atomiche, i piani alleati prevedevano due operazioni:\nCommemorazioni.\nCina.\nIn Cina, la Giornata della vittoria sul Giappone \u00e8 ufficialmente conosciuta come il Giorno della vittoria del popolo cinese nella guerra antigiapponese e del mondo nella guerra antifascista. La ricorrenza riveste un ruolo molto importante, tanto da essere commemorata, nel 2015, con un'importante parata militare in viale Chang'an a Pechino, ossia la parata del 70\u00ba anniversario della fine della seconda guerra sino-giapponese.\nCorea.\nIl VJ Day \u00e8 celebrato come \"Giorno della Liberazione\" in entrambe le Coree, poich\u00e9 le condizioni della resa incondizionata del Giappone includevano la fine dell'occupazione della Corea.\nStati Uniti.\nIl VJ Day \u00e8 riconosciuto come una festa ufficiale nello stato del Rhode Island, il suo nome ufficiale \u00e8 \"Victory Day\"\" (\"Giornata della Vittoria\") e si osserva il secondo luned\u00ec del mese di Agosto."}
{"id": "2363114", "revid": "121836", "url": "https://it.wikipedia.org/wiki?curid=2363114", "title": "Potti", "text": ""}
{"id": "2363115", "revid": "121836", "url": "https://it.wikipedia.org/wiki?curid=2363115", "title": "Lori lento", "text": ""}
{"id": "2363117", "revid": "767487", "url": "https://it.wikipedia.org/wiki?curid=2363117", "title": "Pilissz\u00e1nt\u00f3", "text": "Pilissz\u00e1nt\u00f3 \u00e8 un comune dell'Ungheria di 2.433 abitanti (dati 2008) situato nella provincia di Pest, nell'Ungheria settentrionale."}
{"id": "2363118", "revid": "121836", "url": "https://it.wikipedia.org/wiki?curid=2363118", "title": "Tamarini imperatori", "text": ""}
{"id": "2363123", "revid": "110157", "url": "https://it.wikipedia.org/wiki?curid=2363123", "title": "Pilisszentiv\u00e1n", "text": "Pilisszentiv\u00e1n \u00e8 un comune dell'Ungheria di 4.101 abitanti (dati 2001) situato nella provincia di Pest, nell'Ungheria settentrionale."}
{"id": "2363125", "revid": "121836", "url": "https://it.wikipedia.org/wiki?curid=2363125", "title": "Apalemuri del lago Alotra", "text": ""}
{"id": "2363128", "revid": "767487", "url": "https://it.wikipedia.org/wiki?curid=2363128", "title": "Pilisszentkereszt", "text": "Pilisszentkereszt \u00e8 un comune dell'Ungheria di 2.152 abitanti (dati 2001) situato nella provincia di Pest, nell'Ungheria settentrionale."}
{"id": "2363131", "revid": "2121784", "url": "https://it.wikipedia.org/wiki?curid=2363131", "title": "Ernst Kurth", "text": "Biografia.\nDa giovane ha studiato filosofia, disciplina nella quale si \u00e8 laureato con la tesi intitolata: \"Der Stil der Opera seria von Ch.W.Gluck bis zum Orfeo\".\nHa studiato musicologia con Guido Adler nella citt\u00e0 di Vienna, dove ottenne la laurea con un tesi sullo stile di Gluck.\nDopo un breve periodo come direttore e come insegnante nella comunit\u00e0 scolastica Wickersdorf, dal 1912 ha iniziato la carriera di docente universitario, incaricato e ordinario, presso l'Universit\u00e0 di Berna, insegnando storia della musica. \nIl lavoro di Kurth, dalla filosofia di Schopenhauer alle tendenze contemporanee influenzate dalla psicologia, approfond\u00ec il rapporto tra i fenomeni musicali e i processi della psiche. \nKurth studi\u00f2 le armonie romantiche e la loro evoluzione nel Tristano e Isotta di Wagner (1920), considerando l'armonia del XIX secolo e la sua storia in una prospettiva filosofica e psicologica. Per Kurth l'origine della musica, della composizione, non risiede in fenomeni fisici, ma in stati mentali inconsci, in percezioni e sensazioni. Kurth mise in relazione l'energia, e l'energia psichica inconscia, con i fenomeni musicali. \nTra le sue pubblicazioni musicali, annoveriamo: \"Zur Ars cantus mensurabilis des Franko von K\u00f6ln\" (1908), \"Romantische Harmonik und ihre Krise in Wagners Tristan\" (1920)."}
{"id": "2363132", "revid": "767487", "url": "https://it.wikipedia.org/wiki?curid=2363132", "title": "Premi Emmy 1954", "text": "La consegna dei Premi Emmy 1954 (6\u00aa edizione) fu tenuta all'Hollywood Palladium di Los Angeles l'11 febbraio 1954. La cerimonia fu presentata da Ed Sullivan."}
{"id": "2363133", "revid": "24823", "url": "https://it.wikipedia.org/wiki?curid=2363133", "title": "Brigata Liguria", "text": ""}
{"id": "2363138", "revid": "1442080", "url": "https://it.wikipedia.org/wiki?curid=2363138", "title": "Chennai Open 2009 - Doppio", "text": "Il doppio del Chennai Open 2009 \u00e8 stato un torneo di tennis facente parte dell'ATP World Tour 2009.\nSanchai Ratiwatana e Sonchat Ratiwatana erano i detentori del titolo, ma non parteciparono.\nEric Butorac e Rajeev Ram vinsero in finale, 6\u20133, 6\u20134, contro Jean-Claude Scherrer e Stanislas Wawrinka."}
{"id": "2363139", "revid": "767487", "url": "https://it.wikipedia.org/wiki?curid=2363139", "title": "Pilisszentl\u00e1szl\u00f3", "text": "Pilisszentl\u00e1szl\u00f3 \u00e8 un comune dell'Ungheria di 956 abitanti (dati 2001) situato nella provincia di Pest, nell'Ungheria settentrionale."}
{"id": "2363142", "revid": "110157", "url": "https://it.wikipedia.org/wiki?curid=2363142", "title": "P\u00f3csmegyer", "text": "P\u00f3csmegyer \u00e8 un comune dell'Ungheria di 1.244 abitanti (dati 2001) situato nella provincia di Pest, nell'Ungheria settentrionale."}
{"id": "2363143", "revid": "767487", "url": "https://it.wikipedia.org/wiki?curid=2363143", "title": "Theodor Kullak", "text": "Biografia.\nInizi\u00f2 i suoi studi di pianoforte come allievo di Albrecht Agthe a Pozna\u0144. \nAgli esordi della carriera si esib\u00ec assieme alla cantante soprano Henriette Sontag. \nA diciannove anni, per volere di suo padre, and\u00f2 a studiare medicina a Berlino. Contemporaneamente grazie all'aiuto di un amico aristocratico prosegu\u00ec i suoi studi musicali con Siegfried Dehn e Wilhelm Taubert.\nAll'et\u00e0 di ventiquattro anni Kullak decise di approfondire le sue conoscenze musicali trasferendosi a Vienna, dove fu allievo di Carl Czerny, di Carl Otto Nicolai e di Simon Sechter.\nNel 1843 torn\u00f2 a Berlino, dove ottenne l'incarico di istruttore di pianoforte per la principessa Anna, la figlia del principe Carlo.\nL'anno seguente Kullak fond\u00f2 la \"Tonk\u00fcnstler-Verein\" a Berlino e la presiedette per molti anni. Nel 1846 fu nominato pianista alla corte prussiana.\nIl suo nome viene ricordato, soprattutto per la sua intensa attivit\u00e0 organizzativa nel campo musicale e accademico, che lo ha portato, assieme a Julius Stern e ad Adolf Bernhard Marx, alla fondazione, nel 1850, del Conservatorio di Berlino, che assunse la denominazione di \"Conservatorio Stern\". \nCinque anni dopo, fu il promotore della nuova Accademia d'arte musicale, che divent\u00f2 uno dei pi\u00f9 importanti istituti privati tedeschi per l'educazione musicale.\nTra le sue numerose composizioni musicali, oltre centocinquanta, ricordiamo: la \"Scuola delle Ottave\"; \"Materialen f\u00fcr den Elementarunterricht\".\nKullak pubblic\u00f2 e annot\u00f2 un'edizione di tredici libri delle opere per pianoforte di Fryderyk Chopin, pubblicata da Schlesinger \nnel 1880. Ha anche curato i lavori completi per pianoforte di Felix Mendelssohn, e dato alle stampe \"Songs Without Words\", pubblicato da C.F. Peters. Per l'insegnamento scrisse numerosi libri, tra i quali: \"Scuola di esercizi per le dita e gioco di ottava\",\n\"Materiali per l'istruzione elementare\", \"La parte pratica del metodo di suonare il pianoforte di Moscheles e F\u00e9tis\".\nAnche suo figlio Franz Kullak intraprese la carriera di musicista, diventando pianista, compositore e insegnante alla Accademia d'arte musicale, che diresse dopo la morte del padre."}
{"id": "2363145", "revid": "106990", "url": "https://it.wikipedia.org/wiki?curid=2363145", "title": "Johann Kuhnau", "text": "Biografia.\nNato nel 1660, Johann Kuhnau crebbe in una famiglia luterana; suo padre era un falegname. All'et\u00e0 di nove anni venne ammesso alla \"Kreuzschule\" di Dresda, dove pot\u00e9 cantare nel \"Kreuzchor\" e avere come maestro di musica Vincenzo Albrici. Nel 1680, a seguito della pestilenza che flagellava Dresda, si trasfer\u00ec a Zittau, dove divenne Cantor. Conosceva il tedesco, il francese, l'italiano, il latino, il greco e l'ebraico. \nNel 1682 si trasfer\u00ec a Lipsia, dove, nel 1684, divent\u00f2 organista della Thomaskirche. Nel 1688 fond\u00f2 il \"Collegium Musicum\" della citt\u00e0. Kuhnau, inoltre, studi\u00f2 legge e fu avvocato. Nel 1700 venne nominato direttore musicale dell'universit\u00e0 e delle due principali chiese cittadine. Nel 1701 divenne Cantor della Thomaskirche e fu predecessore di Johann Sebastian Bach.\nA Lipsia, fra i suoi allievi, si ricordano Johann David Heinichen e Johann Christoph Graupner. Mor\u00ec a Lipsia il 5 giugno 1722. Come Thomaskantor, Kuhnau era anche responsabile della composizione della musica vocale per il servizio di culto domenicale. Molte delle sue opere in questo campo sono andate perse. Tuttavia Kuhnau diede importanti contributi al progresso della cantata, dalla forma \"Concerto\" del XVII secolo fino ai recitativi, alle arie e ai cori caratterizzanti la cantata del XVIII secolo.\nOpere.\nDi Kuhnau, uomo molto colto, ci restano traduzioni dall'ebraico, dal latino e dal francese. Inoltre, scrisse diversi trattati su vari argomenti, fra i quali si ricordano:\nLa musica secolare di Kuhnau \u00e8 andata interamente perduta, ma di lui sono giunte fino al XXI secolo numerose opere sacre, per la maggior parte cantate, caratterizzate da scrittura vocale con accentuato lirismo, fughe e abbondanza di figure retoriche seicentesche. Il campo dove fu maggiormente degno di menzione, per\u00f2, sono le composizioni per strumento a tastiera, che ebbero grande influenza nell'ambiente musicale del suo tempo. Kuhnau fu il primo a comporre sonate in diversi movimenti che non fossero semplici insiemi di danze. Le sue raccolte pi\u00f9 importanti sono:"}
{"id": "2363146", "revid": "767487", "url": "https://it.wikipedia.org/wiki?curid=2363146", "title": "P\u00fcsp\u00f6khatvan", "text": "P\u00fcsp\u00f6khatvan \u00e8 un comune dell'Ungheria di 1.565 abitanti (dati 2004) situato nella provincia di Pest, nell'Ungheria settentrionale."}
{"id": "2363155", "revid": "767487", "url": "https://it.wikipedia.org/wiki?curid=2363155", "title": "Maurice Kufferath", "text": "Biografia.\nFiglio del compositore, insegnante di musica, direttore d'orchestra, pianista Hubert Ferdinand Kufferath e fratello maggiore del cantante (soprano) Antonia Kufferath (1857-1939), Maurice Kufferath \u00e8 un discendente di una famiglia importante nel mondo musicale germanico, poich\u00e9 anche i suoi zii e le sue zie hanno dedicato la loro vita alla musica: Johann Hermann Kufferath fu compositore, direttore e violinista, invece Ludwig (Louis) Kufferath fu compositore, insegnante di musica, direttore e pianista. \nMaurice Kufferath da giovane ha studiato legge e storia dell'arte a Bruxelles e a Lipsia; nello stesso periodo ha approfondito le sue conoscenze musicali studiando musica e violoncello sotto la guida di Adrien-Fran\u00e7ois Servais. A Lipsia entr\u00f2 in contatto con Franz Liszt e Richard Wagner. Questi sono stati incontri importanti e hanno influenzato il suo lavoro futuro, dato che divent\u00f2 un entusiasta sostenitore delle opere di Wagner. Quando torn\u00f2 a Bruxelles, fond\u00f2 una sezione belga del \"Wagner Verein\" (associazione Wagner).\nDal 1875 inizi\u00f2 a collaborare con il giornale \"Ind\u00e9pendance belge\", di cui divenne redattore; oltre a questo, assunse il ruolo di corrispondente per il \"Frankfurter Zeitung\" e rilev\u00f2 la quota di maggioranza del \"Guide Musical\", che sotto la sua guida, divent\u00f2 una delle principali riviste musicali francesi.\nDal 1900 ha preso le redini del Teatro de la Monnaie di Bruxelles.\nTra le sue pubblicazioni principali, ricordiamo: \"Berlioz und Schumann\" (1879); \"L'art de diriger l'orch.\" (1901); \"Musiciens et philosophes\" (1897); \"Les abus de la Soci\u00e9t\u00e9 des auteurs\" (1897). \nSuo figlio Camille Paul Constant Lucien Kufferath fu compositore di opere e di balletti."}
{"id": "2363160", "revid": "767487", "url": "https://it.wikipedia.org/wiki?curid=2363160", "title": "Miracolo a Santa Monica", "text": "Miracolo a Santa Monica (\"Miracle Beach\") \u00e8 un film del 1992 diretto da Skott Snider. \u00c8 una commedia romantica sul genere fantastico, girata a Los Angeles, California. Vanta la presenza di Pat Morita con una piccola parte anche per Vincent Schiavelli.\nIn Italia il film \u00e8 stato trasmesso per la prima volta su Italia 1 come \"Miracolo a Santa Monica\". \u00c8 stato mandato in onda anche dal canale Super 3 Cinema, sul digitale terrestre ed accreditato anche dal sito della Internet Movie Database come \"Magia sulla Spiaggia\". Il film che non ha avuto una degna distribuzione sul mercato italiano, n\u00e9 in VHS e n\u00e9 in DVD, \u00e8 conosciuto anche secondo la guida TV di Sky o il sito di cinema film.tv.it, come \"La Spiaggia dei Miracoli\".\nNonostante la presenza di numerose scene con attrici in topless, fuori e dentro l'acqua, il film \u00e8 stato trasmesso in TV anche in orario pomeridiano.\nTrama.\nJeannie Peterson, il genio della lampada, deve esaudire i desideri del proprio padrone, Scotty McKay, un ragazzo squattrinato che cerca la donna dei propri sogni. Finir\u00e0 per innamorarsi, ricambiato, proprio della bella genietta.\nColonna sonora.\nIl film \"Miracolo a Santa Monica\" (titolo originale: \"Miracle Beach\") non ha avuto nessuna pubblicazione della propria colonna sonora, ma la canzone principale del film \"I Can't Believe\", scritta da Eric Allaman ed accreditata a Martha Davis, \u00e8 stata pubblicata nel 2000, nell'album \"Anthologyland\" dei The Motels. Un'altra canzone utilizzata nel film \u00e8 \"24 7 365\" di Hiroko, gi\u00e0 pubblicata nel 1990 nell'album omonimo dell'artista giapponese."}
{"id": "2363161", "revid": "767487", "url": "https://it.wikipedia.org/wiki?curid=2363161", "title": "P\u00fcsp\u00f6kszil\u00e1gy", "text": "P\u00fcsp\u00f6kszil\u00e1gy \u00e8 un comune dell'Ungheria di 718 abitanti (dati 2001) situato nella provincia di Pest, nell'Ungheria settentrionale."}
{"id": "2363166", "revid": "277947", "url": "https://it.wikipedia.org/wiki?curid=2363166", "title": "Theodor Kroyer", "text": "Biografia.\nDopo essersi diplomato al liceo \"Wilhelmsgymnasium\" di Monaco di Baviera nel 1893,\nstudi\u00f2 all'Universit\u00e0 di Monaco con Adolf Sandberger, e negli stessi anni approfond\u00ec le sue conoscenze di contrappunto e di pianoforte alla Accademia di Musica, dove uno dei suoi insegnanti fu Joseph Gabriel Rheinberger. \nConsegu\u00ec il dottorato nel 1897 con una tesi sui madrigali italiani e abilitatosi all'insegnamento nel 1902 all'Universit\u00e0 di Monaco, intraprese la carriera di docente.\nContemporaneamente, dal 1897 al 1910, ha svolto l'attivit\u00e0 di critico musicale del giornale \"M\u00fcnchener Allg.Zeitung\".\nDal 1900 ha insegnato storia della musica all'Istituto Musicale Kaim, dal 1907 ha ricoperto la mansione di insegnante di musicologia presso l'Universit\u00e0 di Monaco di Baviera, carica che ha poi tenuto anche a Lipsia dal 1923,\ndove ed \u00e8 stato determinante il suo impegno per la costruzione del Museo degli strumenti musicali.\nDal 1920 al 1923 \u00e8 stato professore di musicologia all'Universit\u00e0 di Heidelberg, dove si \u00e8 dedicato in particolare allo studio della musica antica, con una particolare attenzione a quella medievale.\nNel 1932 divent\u00f2 professore di musicologia all'Universit\u00e0 di Colonia, dove lavor\u00f2 fino al suo pensionamento nel 1938.\nStudi\u00f2 la musica del XVI secolo, e pubblic\u00f2 libri sul suo insegnante Rheinberger (1906) e su Walter Courvoisier (1929). \nTra gli studenti di Kroyer si possono menzionare: Karl Lauks, Eugen Schmitz, Hans von Benda, Heinrich Strobel, Wolfgang Fortner, Walter Gerstenberg, Bruno Steblein, Walter Knape.\nTra le sue pubblicazioni principali, annoveriamo: \"Joseph Rheinberger\" (1906); \"Musik der Renaissance\" (1928); \"Walter Courvoisier\" (1929)."}
{"id": "2363171", "revid": "124123", "url": "https://it.wikipedia.org/wiki?curid=2363171", "title": "Illanguli\u00e9n", "text": "Biografia.\nDopo la campagna di Garc\u00eda Hurtado de Mendoza culminata nella battaglia di Quiapo, molti guerrieri Mapuche erano stati uccisi o feriti, e la popolazione era stata decimata a causa della guerra, della mancanza di cibo e di un'epidemia. Eletto poco dopo la battaglia dai capi rimasti, Illanguli\u00e9n decise di lasciare che il suo popolo operasse un'apparente sottomissione agli spagnoli, mentre in realt\u00e0 lui ed i suoi guerrieri si riunivano segretamente nelle paludi di Lumaco. Qui costruirono una base in cui radunarono le forze addestrando una nuova generazione di guerrieri in vista di una futura rivolta.\nDopo la morte dell'odiato encomendero Pedro de Avenda\u00f1o nel luglio del 1561, scoppi\u00f2 una nuova rivolta Mapuche pi\u00f9 grande delle precedenti. Illanguli\u00e9n, dopo molti anni di addestramento segreto, inizi\u00f2 a guidare i propri uomini con razzie in territorio spagnolo per testare i suoi nuovi guerrieri e riconquistare la loro antica terra. Le sue forze si dimostrarono migliori di quelle del governatore spagnolo Francisco de Villagra, sconfiggendolo numerose volte negli anni che seguirono. Dopo la morte di Francisco de Villagra, dovettero confrontarsi con gli uomini di Pedro de Villagra attorno alla citt\u00e0 di San Andr\u00e9s de Los Infantes. Durante la battaglia di Angol, in una serie di mosse e contromosse tra Illanguli\u00e9n e Lorenzo Bernal del Mercado, il toqui riusc\u00ec ad assediare la citt\u00e0, avvicinandosi sempre pi\u00f9. Alla fine il comandante della guarnigione riusc\u00ec a catturare un distaccamento dei suoi nemici appostati in una scomoda posizione sulle rive del vicino fiume, e spingendoli nel fiume da una ripa scoscesa ne uccise migliaia tra cui lo stesso Illangulien. Era il 1564."}
{"id": "2363173", "revid": "767487", "url": "https://it.wikipedia.org/wiki?curid=2363173", "title": "Roadsinger", "text": "\"Roadsinger (To Warm You Through The Night)\" \u00e8 un album discografico di Yusuf Islam (noto anche come Cat Stevens) pubblicato il 5 maggio, 2009 per l'etichetta A&amp;M Records."}
{"id": "2363182", "revid": "287204", "url": "https://it.wikipedia.org/wiki?curid=2363182", "title": "Illangulien", "text": ""}
{"id": "2363185", "revid": "19933", "url": "https://it.wikipedia.org/wiki?curid=2363185", "title": "Quiromanite", "text": ""}
{"id": "2363186", "revid": "19933", "url": "https://it.wikipedia.org/wiki?curid=2363186", "title": "Queupulien", "text": ""}
{"id": "2363187", "revid": "19933", "url": "https://it.wikipedia.org/wiki?curid=2363187", "title": "Antiguenu", "text": ""}
{"id": "2363190", "revid": "149587", "url": "https://it.wikipedia.org/wiki?curid=2363190", "title": "K\u00f6nigsberg (Prussia)", "text": ""}
{"id": "2363193", "revid": "486946", "url": "https://it.wikipedia.org/wiki?curid=2363193", "title": "K\u00f6nigsberg (Baviera)", "text": ""}
{"id": "2363195", "revid": "2152226", "url": "https://it.wikipedia.org/wiki?curid=2363195", "title": "Acido nitrosilsolforico", "text": "L'acido nitrosilsolforico \u00e8 un derivato dell'acido solforico in cui un atomo di idrogeno \u00e8 sostituito dal nitrosile.\nPu\u00f2 essere preparato per reazione dell'acido nitroso con acido solforico:\nil composto si forma durante la preparazione dei sali di diazonio.\nSi forma inoltre nel processo delle camere di piombo per recuperare il catalizzatore che \u00e8 il diossido di azoto:\nl'equilibrio \u00e8 regolato principalmente dalla concentrazione dell'acido solforico: se \u00e8 presente in eccesso la reazione \u00e8 spostata a destra, la diluizione riporta il sistema verso i reagenti. Essendo la reazione esotermica i prodotti sono favoriti dalla basse temperature.\nLa miscela di acido solforico e nitrosilsolforico viene chiamata \"nitrosa\"."}
{"id": "2363218", "revid": "287204", "url": "https://it.wikipedia.org/wiki?curid=2363218", "title": "Estoril Open 2009", "text": "L'Estoril Open 2009 \u00e8 stata la 20\u00aa edizione del torneo. Esso faceva parte dell'ATP World Tour 250 series nell'ambito dell'ATP World Tour 2009 e della International nell'ambito del WTA Tour 2009. \u00c8 stato un evento a cui hanno preso parte sia gli uomini che le donne e si \u00e8 giocato sulla terra rossa dell'Est\u00e1dio Nacional a Oeiras in Portogallo, dal 2 al 10 maggio 2009.\nPartecipanti ATP.\nAltri partecipanti.\nGiocatori che hanno ricevuto una Wild card:\nGiocatori passati dalle qualificazioni:\nPartecipanti WTA.\nAltri partecipanti.\nGiocatrici che hanno ricevuto una Wild card:\nGiocatrici passate dalle qualificazioni:\nCampioni.\nSingolare maschile.\n Albert Monta\u00f1\u00e9s ha battuto in finale James Blake, 5\u20137, 7\u20136(6), 6\u20130\nSingolare femminile.\n Yanina Wickmayer ha battuto in finale Ekaterina Makarova, 7\u20135, 6\u20132\nDoppio maschile.\n Eric Butorac / Scott Lipsky hanno battuto in finale Martin Damm / Robert Lindstedt, 6\u20133, 6\u20132\nDoppio femminile.\n Raquel Kops-Jones / Abigail Spears hanno battuto in finale Sharon Fichman / Katalin Marosi, 2\u20136, 6\u20133, [10\u20135]"}
{"id": "2363227", "revid": "729019", "url": "https://it.wikipedia.org/wiki?curid=2363227", "title": "Lockheed Have Blue", "text": "Lockheed XST/Have Blue o pi\u00f9 semplicemente Have Blue, era il nome in codice del programma dimostrativo (PoC) avviato dalla Lockheed Corporation onde gettare le basi per la produzione di aerei VLO (Very Low Observable) e sviluppare gli aspetti legati a questa tecnologia. Gli studi condotti sui due prototipi \"Have Blue\" furono essenziali per la realizzazione del bombardiere stealth F-117 Nighthawk. Il programma fu condotto dagli Skunk Works, la sezione veicoli sperimentali della Lockheed, e sviluppato all'interno dell'Area 51 tra il 1977 e il 1979. Entrambi i prototipi andarono distrutti nel corso di due incidenti.\nI prototipi \"Have Blue\" sono stati i primi aerei ad essere completamente progettati tramite l'ausilio di calcolatori elettronici che permettevano di valutare in breve tempo la sezione radar equivalente, in inglese \"Radar Cross Section\" (RCS), di diversi modelli e di determinare quale fosse quella con le migliori caratteristiche VLO. Il modello ideale si rivel\u00f2 essere quello di un aereo ad ala a freccia con superfici piane inclinate come un diamante onde deviare le onde radar. Da qui il soprannome di \"Diamante senza speranza\". Senza speranza in quanto inizialmente l'aspetto tozzo e sgraziato non sembrava addirsi ad un veicolo in grado di volare.\n\"Have Blue\" \u00e8 stato anche il primo veicolo a fare uso esclusivo della tecnologia FBW (Fly-by-wire) proprio perch\u00e9 il suo design era intrinsecamente instabile e solo l'utilizzo di un computer che controllasse i parametri di volo istante per istante lo avrebbe reso stabile. Proprio per questo un sistema di comandi diretti di emergenza, come gi\u00e0 avveniva sullo F-16, sarebbe stato inutile dal momento che sarebbe stato impossibile controllarlo.\n\"Have Blue\" faceva parte della realt\u00e0 dei \"black projects\", ovvero quei programmi classificati che ufficialmente non esistono. Parte del programma fu declassificato sul finire degli anni ottanta quando fu resa pubblica l'esistenza dello F-117.\nContesto.\nAll'inizio degli anni settanta il Pentagono si trov\u00f2 ad affrontare una serie di problemi. Infatti le tecnologie antiaeree avevano fatto enormi passi in avanti e l'utilizzo di contromisure elettroniche (ECM) sembrava non essere pi\u00f9 adeguato. Durante la Guerra del Vietnam le batterie di SAM avevano causato non pochi problemi all'aviazione americana e spesso durante i raid i velivoli d'attacco eseguivano bombardamenti approssimativi per sfuggire al loro fuoco. Inoltre l'efficacia dei SAM aveva costretto a dirottare parte dei velivoli a compiti di appoggio riducendo il numero di effettivi a disposizione per attaccare bersagli primari. Analogamente, durante la Guerra del Kippur l'aviazione israeliana, che disponeva delle pi\u00f9 avanzate tecnologie di produzione americana e di piloti ottimamente addestrati, aveva perso ben 109 aerei nei 18 giorni di guerra. A questo si aggiunse uno studio condotto dal Pentagono stesso sulla rete di difesa antiaerea dell'Unione Sovietica che aveva messo in luce il fatto che un eventuale scontro NATO-Patto di Varsavia avrebbe decimato l'aviazione alleata in una decina di giorni.\nFu in questo contesto che nel 1974 il Tactical Technology Office della Defense Advanced Research Projects Agency (DARPA), agenzia governativa dedicata allo studio delle tecnologie avanzate, si rese conto che era necessario sviluppare una tecnologia che consentisse ad un ipotetico bombardiere di arrivare fin sopra il bersaglio senza essere individuato e di sganciare il proprio carico bellico con la massima precisione e in tutta sicurezza. Per questo richiese l'invio di studi da parte della Northrop, McDonnell Douglas, General Dynamics, Fairchild e Grumman che si concentrassero su quale fosse la sezione radar equivalente minima necessaria per individuare un aereo e se fosse possibile realizzare un velivolo con una RCS sotto tale soglia. Solo McDonnell Douglas e Northrop presentarono proposte convincenti.\nInizialmente la Lockheed non era stata coinvolta per diversi motivi. Infatti per oltre dieci anni non aveva realizzato nessun nuovo aereo, ma soprattutto era sull'orlo del fallimento ed oggetto di uno scandalo di tangenti all'estero per assicurarsi la fornitura di alcuni suoi aerei (Scandalo Lockheed). Solo in seguito la Lockheed fu informata del progetto dal momento che la CIA le aveva consentito di discutere con il Pentagono gli studi classificati su velivoli VLO che aveva condotto ai tempi dell'A-12 Oxcart. Gli Skunk Works si misero allora all'opera sullo studio della DARPA ma i primi risultati furono inconcludenti. Solo quando Denys Overholser si interess\u00f2 al progetto questi riprese una discussione che anni prima aveva condotto con il matematico Bill Schroeder nella quale concludevano che per avere una bassa segnatura radar bisognasse realizzare un aereo che avesse delle superfici piatte e inclinate per deviare le onde radar e senza spigoli vivi nella direzione di vista delle onde, abbattendo quindi la RCS.\nOverholser compil\u00f2 quindi un programma, \"Echo 1\", in grado di analizzare le segnature radar di diversi modelli. L'utilizzo del computer era fondamentale in quanto in grado di svolgere calcoli che avrebbero altrimenti richiesto anni di tempo. In breve si scopr\u00ec per\u00f2 che l'errato calcolo delle condizioni al contorno portava al problema della \"diffrazione\", risolto grazie ai risultati di uno studio del fisico russo P\u00ebtr Ufimtsev pubblicati nel 1962 su una rivista scientifica sovietica. Echo 1 fu quindi in grado di stabilire che la forma ideale per ottenere la RCS minima fosse quella di un aereo con ala a freccia molto stretta e superfici sfaccettate. I calcoli di Echo 1 furono confermati da ulteriori studi su modelli in scala presso la camera anecoica della Lockheed e all'aperto. Il successo degli studi di Overholser fece s\u00ec che \"Have Blue\" potesse essere presentato alla DARPA, la quale aggiunse la Lockheed a McDonnell Douglas e Northrop. Infatti, \"Have Blue\" aveva una RCS paragonabile a quella di un cuscinetto a sfere. Bill Schroeder ricorda: \"Progettammo pannelli piatti e sfaccettati e facemmo in modo che agissero come specchi per deviare le onde radar\".\nPrecedenti.\nPrima di Have Blue tutti i tentativi di ridurre la RCS di un aereo si erano ridotti all'utilizzo di particolari materiali assorbenti che rivestivano la fusoliera del velivolo. Tuttavia queste soluzioni non presentavano un vantaggio tattico concreto in quanto la segnatura radar veniva abbassata ma non a livelli sufficienti ad evitare l'individuazione. Inoltre non si sapeva ancora granch\u00e9 sull'effetto delle forme sulla riflessione delle onde radar in quanto fino ai primi anni settanta non erano disponibili calcolatori abbastanza potenti, ci si riduceva dunque a cercare di realizzare fusoliere con angoli smussati e derive inclinate verso l'interno per minimizzare la RCS.\nUn ruolo importante in questo campo lo ebbe sempre la Lockheed, che studi\u00f2 e realizz\u00f2 soluzioni concrete gi\u00e0 a partire dal U-2 che fu completamente rivestito di una vernice radar-assorbente. Tuttavia questa soluzione venne abbandonata in fase di sviluppo in quanto l'U-2 era un velivolo estremamente leggero e delicato che non poteva sopportare l'aggravio di peso della vernice, non previsto in fase di progettazione. L'unico U-2 rivestito con tale vernice and\u00f2 in vite a causa del peso eccessivo, uccidendo il pilota.\nIl primo aereo realizzato con caratteristiche VLO sin dalla fase di studio fu l'A-12 Oxcart. Vernici speciali e forme particolari contribuivano infatti a ridurre la RCS a quella delle dimensioni di un uomo. Tuttavia era possibile intercettare l'A-12 agganciando il suo radioricevitore.\nSviluppo.\nI risultati di Echo 1 diedero vita ad un modello che ricordava le fattezze di un diamante. Tuttavia \"Have Blue\" suscitava non poche perplessit\u00e0 all'interno della Lockheed proprio a causa delle forme cos\u00ec bizzarre, tanto da esser soprannominato da alcuni, \"\"hopeless diamond\" (\"diamante senza speranza\"\"). Lo stesso Clarence \"Kelly\" Johnson disse a Ben Rich, capo degli Skunk Works: \"scommetto un quarto di Dollaro che il nostro vecchio drone D-21 ha una sezione radar minore di quel maledetto diamante\". I risultati della camera anecoica fecero per\u00f2 ricredere Johnson che fu costretto a pagare la scommessa a Rich anche se aggiunse: \"non spenderla finch\u00e9 non avrai visto quella dannata cosa volare\".\nNel 1975 la DARPA pass\u00f2 alla fase operativa chiamata \"Experimental Survival Testbed\" (XST). Invit\u00f2 infatti Lockheed, McDonnell Douglas e Northrop a presentare dei progetti per un prototipo VLO in grado di volare. McDonnell Douglas rinunci\u00f2 quasi immediatamente lasciando quindi sole Northrop e Lockheed. L'aerodinamico Dick Cantrell si occup\u00f2 di rendere \"Have Blue\" aerodinamicamente valido primo di sottoporlo ai test. Una volta valutati i progetti, la DARPA divise XST in due fasi: la fase 1 prevedeva la costruzione di un modello a grandezza naturale su cui misurare la RCS. Il progetto migliore sarebbe poi passato alla fase 2, ossia la realizzazione di un prototipo funzionante per studiare e sviluppare le tecnologie VLO.\nPer la fase 1 (marzo 1976) la DARPA finanzi\u00f2 Lockheed e Northrop con 1,5 milioni di Dollari a testa e come luogo dei test scelse il Radar Target Scatter (RATSCAT) della base di White Sands, Nuovo Messico. Per la fase 1 fu anche necessario realizzare ex novo un nuovo pilone su cui issare i modelli. Infatti un pilone tradizionale avrebbe causato notevoli interferenze dovendo misurare la segnatura radar di un velivolo VLO. Meno di un mese dopo l'inizio dei test, \"Have Blue\" fu dichiarato vincitore. Tuttavia la DARPA fu colpita anche dal lavoro della Northrop che invit\u00f2 a collaborare al progetto Battlefield Surveillance Aircraft Experimental (BSAX) che avrebbe dato vita al bombardiere stealth B-2.\nTecnica.\nLa fase 2 di XST (aprile 1976) prevedeva la realizzazione di due dimostratori tecnologici che sarebbero stati sottoposti a prove di volo e di RCS con il primo volo programmato per il dicembre 1977. A questo punto gli obiettivi di \"Have Blue\" erano tre:\nPer quanto riguarda la componentistica furono usati equipaggiamenti gi\u00e0 collaudati e disponibili per ragioni di tempo e di economia di scala. Per l'apparato propulsivo sarebbero stati utilizzati due motori General Electric J85-GE-4A, lo stesso motore che gi\u00e0 equipaggiava il North American T-2B Buckeye. Gli attuatori dei comandi di volo provenivano dal F-111, il sistema FBW e il seggiolino eiettabile dal F-16, il carrello dal F-5 Freedom Fighter, lo HUD dal F/A 18 Hornet e il sistema di navigazione dal B-52. Per quanto riguarda l'utilizzo dei materiali RAM si sarebbe attinto al bagaglio di esperienza che la Lockheed aveva sviluppato a partire dagli anni cinquanta. L\"'Have Blue\" non era dotato di un sistema di controllo di emergenza diretto, in quanto in caso di guasto del FBW l'aereo sarebbe diventato incontrollabile. Infatti il particolare design rendeva il velivolo intrinsecamente instabile e solo il FBW con un sistema di controllo quattro volte ridondante era in grado di gestirlo.\nL\"'Have Blue\" non disponeva n\u00e9 di aerofreni, flap o altri sistemi per aumentare la portanza. Il controllo aerodinamico sarebbe stato effettuato unicamente dagli alettoni, collocati nella sezione interna delle ali, e da due derive completamente mobili. Un flap aggiuntivo controllato dal computer di bordo fu sistemato posteriormente in corrispondenza degli scarichi. Questo flap fuoriusciva oltre i 13\u00b0 di imbardata per mantenere stabile l'aereo che a causa del limitato angolo di attacco delle ali diventava instabile oltre tale soglia.\nL'esigenza di mantenere elevate caratteristiche VLO port\u00f2 anche ad adottare particolari sistemi da abbinare al sistema propulsivo. Le prese d'aria furono infatti dotate di una griglia trattata con materiali RAM per evitare che il fascio radar penetrasse all'interno dei motori e rimbalzasse indietro alla sorgente. La griglia contribuiva inoltre a raddrizzare il flusso d'aria disturbato dai vortici generati dai bordi d'attacco a freccia elevata. Le esigenze VLO produssero anche un sistema di scarico originale, che, anzich\u00e9 essere rotondo, aveva un'apertura piatta con un rapporto di 17 a 1. Un flusso d'aria opportunamente indirizzato provvedeva a raffreddare la fusoliera intorno agli scarichi onde ridurre la segnatura all'infrarosso.\nCostruzione e sperimentazione.\nL'assemblaggio sarebbe avvenuto a Burbank (presso il Building 82 degli Skunk Works), a partire dal settembre 1977. La linea di montaggio era divisa in tre parti: fusoliera anteriore, fusoliera posteriore e ali che sarebbero state poi unite alla fine. Il 1\u00ba settembre, la Lockheed fu coinvolta in uno sciopero degli operai (che sarebbe durato 4 mesi), l'assemblaggio fu quindi condotto dal vicedirettore delle operazioni Bob Murphy, insieme a una squadra di 18 dirigenti che si suddivise in due gruppi per lavorare 12 ore al giorno tutti i giorni. Il primo prototipo fu completato il 17 ottobre e fu subito sottoposto alla calibratura degli strumenti a cui seguirono prove di flusso del carburante e dei motori. A novembre venne data la mano definitiva di vernice e fu applicato uno schema mimetico consistente in tre colori di toni differenti applicati in modo da mascherare le sfaccettature. A questo punto HB1001, cos\u00ec era stato chiamato il primo prototipo, venne trasferito da Burbank all'Area 51.\nHB1001.\nIl primo prototipo, HB1001, sarebbe stato destinato alle prove delle qualit\u00e0 di volo, per questo era stato equipaggiato con una vistosa sonda sul muso che incorporava il tubo di Pitot e altri sensori. Inoltre un parafreno era stato collocato in un vistoso contenitore esterno tra le derive. Come piloti collaudatori furono scelti Bill Park, gi\u00e0 capopilota collaudatore della Lockheed, e il maggiore Norman \"Ken\" Dyson, direttore dell'F-15 Joint Test Force di Edwards.\nPrima dei test di volo, HB1001 fu sottoposto a prove a terra. Il 25 novembre 1977, durante un test di motori, ci si accorse che il calore squarciava il rivestimento della fusoliera sopra gli scarichi. Durante le prove a Burbank questo problema non era stato individuato in quanto si erano tenute di notte per mantenere la segretezza. La soluzione fu l'adozione di scudi termici per proteggere la superficie esterna della parte posteriore della fusoliera.\nIl 30 novembre HB1001 era pronto per il primo volo con a bordo Bill Park. I test prevedevano che, mentre uno dei due collaudatori si trovava a bordo di HB1001, l'altro seguisse a bordo di un T-38. In totale Park avrebbe effettuato 24 voli su \"Have Blue\" contro i 12 di Dyson. Durante i collaudi di HB1001 furono perfezionati i controlli FBW, si verificarono tutte le caratteristiche dinamiche del mezzo e si sistemarono alcuni inconvenienti.\nHB1001 and\u00f2 distrutto a seguito di un incidente il 4 maggio 1978. Bill Park stava rientrando alla fine del volo quando, appena prima di toccare terra, il flap posto dietro gli scarichi e controllato dal computer si apr\u00ec improvvisamente facendo urtare HB1001 violentemente contro la pista. Il velivolo cominci\u00f2 a sbandare e Park diede manetta per riprendere quota. L'impatto aveva per\u00f2 danneggiato uno dei due carrelli principali che era rimasto in posizione semiretratta. Ogni tentativo di farlo fuoriuscire fu vano e per questo Park prese quota per lanciarsi a 3,000 metri lasciando schiantare il velivolo nel deserto. Tuttavia durante la salita i motori si spensero in quanto il poco carburante rimasto a bordo era stato consumato per cercare di estrarre il carrello, quindi Park fu costretto a lanciarsi anzitempo. Dopo l'incidente a Park fu diagnosticata una commozione cerebrale che mise fine alla sua carriera di collaudatore.\nHB1002.\nAll'epoca dell'incidente HB1002 era quasi pronto e incorporava tutte le migliorie che erano state rese necessarie dopo i test di HB1001 comprese delle modifiche alla parte posteriore della fusoliera. Il flap che aveva causato l'incidente di HB1001 tendeva infatti a deformarsi provocando delle variazioni di forma indesiderate e il formarsi di interstizi. Al contrario del suo predecessore, HB1002 sarebbe stato destinato esclusivamente alla valutazione delle caratteristiche VLO. Fu infatti rimossa la sonda sul muso, il parafreno e la carlinga venne rivestita di materiali RAM. Il primo volo ebbe luogo il 20 luglio 1978 per mano di Dyson che, nonostante fossero stati designati altri due collaudatori (Russ Eastor, istruttore della Air Force Test Pilots School di Edwards, e Ray Gowdy, storico pilota collaudatore della Lockheed), fu l'unico a volare con HB1002.\nI test su HB1002 furono un successo e confermarono tutte le aspettative. Le prove consistettero sostanzialmente nel misurare la RCS sotto ogni angolo di vista e con ogni sistema operativo a disposizione. Tuttavia, come il suo predecessore, anche questo esemplare and\u00f2 perduto in un incidente. Ai primi di luglio 1979, Dyson not\u00f2 un'avaria nel sistema idraulico che lo spinse a cancellare il volo. Una decina di giorni pi\u00f9 tardi Dyson torn\u00f2 nuovamente in volo ma il problema si ripresent\u00f2 abbinato ad un allarme incendio. Dyson spense il motore interessato e si prepar\u00f2 a tornare alla base con un solo motore ma nel giro di pochi secondi gli indicatori di tutti i sistemi idraulici andarono a zero. Il velivolo allora picchi\u00f2 violentemente sottoponendo il pilota a un'accelerazione di 7 g negativi e cominci\u00f2 ad eseguire tutta una serie di manovre improvvise tipiche di ogni velivolo instabile. Dyson, che in seguito a questo incidente riporter\u00e0 tre fratture vertebrali compresse, riusc\u00ec a lanciarsi ad una quota di circa seimila metri e lasci\u00f2 che HB1002 si schiantasse nel deserto sottostante.\nLe analisi sui rottami di HB1002 rivelarono come una delle ganasce dello scarico si fosse allentata lasciando che i gas di scarico penetrassero nel compartimento del motore provocando un aumento di temperatura tale da far scattare l'allarme antincendio e mandare in avaria i sistemi idraulici.\nQuesto incidente avvenne a due voli dal termine del programma \"Have Blue\" che fu dichiarato completo nel dicembre 1979 essendo stati raggiunti tutti gli obiettivi dei collaudi.\nSenior Trend.\n\"Senior Trend\" \u00e8 il nome in codice del programma che diede vita al F-117 Nighthawk. A met\u00e0 1977 l'Air Force istitu\u00ec un ufficio progetti speciali (Special Projects Office - SPO) con lo scopo di applicare le tecnologie del programma XST ad un velivolo d'attacco con caratteristiche VLO, aprendo il progetto Advanced Technology Aircraft (ATA). Parallelamente furono sviluppati nuovi sistemi di individuazione e aggancio bersagli compatibili con velivoli VLO.\nLo SPO decise di inviare alla Lockheed due richieste preliminari per lo studio di due velivoli VLO che sfruttassero le tecnologie di \"Have Blue\". Questi due velivoli furono denominati \"ATA-A\" e \"ATA-B\". Il primo consisteva in un velivolo d'attacco monoposto con un carico utile di 2.270\u00a0kg e un'autonomia di 741\u00a0km, il secondo in un bombardiere biposto con un carico utile di 4.540\u00a0kg e un'autonomia di 18.520\u00a0km. Tuttavia ATA-B fu abbandonato in quanto troppo complicato da realizzare all'epoca. Tutte le risorse furono quindi concentrate su ATA-A, di cui fu realizzato un modello a scala naturale (Full-Scale Development - FSD). Il 1\u00ba novembre 1978 fu autorizzata la produzione di ATA-A e al programma fu dato il nome in codice di \"Senior Trend\". La Lockheed ricevette quindi un finanziamento di 340 milioni di Dollari per la realizzazione di cinque modelli FSD. Questi modelli sarebbero serviti per determinare dove sistemare i vari sottosistemi del velivolo, un compito che oggi viene assolto da programmi computerizzati. Il primo modello FSD fu completato nel dicembre 1979 e fu denominato \"velivolo 780\", le ultime due cifre del numero di serie derivano dal fatto che il primo volo era previsto per il 1980.\n\"Senior Trend\" richiese la risoluzione di alcuni problemi che non erano stati affrontati con \"Have Blue\". Infatti, HB1001/2 erano due velivoli puramente dimostrativi che non dovevano far fronte ad alcune problematiche che si sarebbero presentate durante una missione operativa. \"Senior Trend\" richiedeva infatti che il velivolo fosse di tipo \"ognitempo\", con la conseguenza che era necessario trovare una soluzione all'eventuale formazione di ghiaccio su alcuni componenti fondamentali del velivolo, pur mantenendo le caratteristiche VLO richieste. Due di esse erano le griglie sulle prese d'aria dei motori che, dopo diversi esperimenti, furono dotate di due tergicristalli muniti di un getto antigelo da azionare in caso di pericolo formazione ghiaccio. Anche il sistema di controllo del FBW fu sottoposto ad un attento studio. \"Have Blue\" prevedeva una serie di aperture nelle zone chiave del velivolo, tuttavia non si fu in grado di sviluppare un efficace sistema di sghiacciamento e per questo furono realizzate delle sonde di rame ricoperte di materiale RAM e riscaldate continuamente poste sul muso.\n\"Senior Trend\" dovette anche far fronte alla realizzazione di sistemi radar che non intaccassero le caratteristiche VLO del velivolo. Per questo fu realizzato dalla Texas Instruments Incorporated un apposito dispositivo da collocare nel muso e dotato di una bassa RCS. Anche l'aspetto della manutenzione fu preso in esame in fase di sviluppo, infatti era necessario che i materiali RAM o altre componenti che ricoprivano il velivolo non si deteriorassero con l'uso intensivo dando luogo ad interferenze, alterando quindi la RCS.\nPer quanto riguarda i test, \"Senior Trend\" abbandon\u00f2 l'Area 51 per recarsi presso il Tonopah Test Range (noto anche come Area 52), una base sempre all'interno del Nevada Test and Training Range, ma collocata in luogo pi\u00f9 remoto. Infatti, sul finire degli anni settanta, l'Area 51 era affollata da altri progetti segreti e sarebbe stato difficile nascondere \"Senior Trend\" al personale che non disponeva della necessaria autorizzazione di segretezza."}
{"id": "2363229", "revid": "486946", "url": "https://it.wikipedia.org/wiki?curid=2363229", "title": "Viti brugola", "text": ""}
{"id": "2363231", "revid": "23861968", "url": "https://it.wikipedia.org/wiki?curid=2363231", "title": "Convento della Santissima Trinit\u00e0 di Baronissi", "text": ""}
{"id": "2363232", "revid": "125410257", "url": "https://it.wikipedia.org/wiki?curid=2363232", "title": "Sandro Danelutti", "text": "Carriera.\nNel 1983-1984, la sua prima stagione da professionista, ha giocato 8 partite in Serie A con la maglia dell'.\nSuccessivamente ha militato in Serie B con la maglie di e .\nAllenatore di squadre giovanili"}
{"id": "2363234", "revid": "709406", "url": "https://it.wikipedia.org/wiki?curid=2363234", "title": "Sali di diazonio", "text": ""}
{"id": "2363236", "revid": "92723", "url": "https://it.wikipedia.org/wiki?curid=2363236", "title": "Estoril Open 2009 - Singolare maschile", "text": "Il singolare maschile dell'Estoril Open 2009 \u00e8 stato un torneo di tennis facente parte dell'ATP World Tour 2009.\nRoger Federer era il detentore del titolo, ma quest'anno non ha partecipato.\nIl torneo si \u00e8 concluso con la vittoria di Albert Monta\u00f1\u00e9s che ha sconfitto in finale James Blake."}
{"id": "2363238", "revid": "287204", "url": "https://it.wikipedia.org/wiki?curid=2363238", "title": "Madhugiri", "text": " \nMadhugiri (o Maddagiri) \u00e8 una citt\u00e0 dell'India di 26.351 abitanti, situata nel distretto di Tumkur, nello stato federato del Karnataka. In base al numero di abitanti la citt\u00e0 rientra nella classe III (da 20.000 a 49.999 persone).\nGeografia fisica.\nLa citt\u00e0 \u00e8 situata a 13\u00b0 39' 38 N e 77\u00b0 12' 33 E e ha un'altitudine di 786 .\nSociet\u00e0.\nEvoluzione demografica.\nAl censimento del 2001 la popolazione di Madhugiri assommava a 26.351 persone, delle quali 13.645 maschi e 12.706 femmine. I bambini di et\u00e0 inferiore o uguale ai sei anni assommavano a 2.792, dei quali 1.459 maschi e 1.333 femmine. Infine, coloro che erano in grado di saper almeno leggere e scrivere erano 18.988, dei quali 10.530 maschi e 8.458 femmine."}
{"id": "2363248", "revid": "1543377", "url": "https://it.wikipedia.org/wiki?curid=2363248", "title": "Formula Nippon 2009", "text": "La stagione 2009 della Formula Nippon \u00e8 la trentottesima edizione della pi\u00f9 importante serie giapponese di vetture a ruote scoperte, la quattordicesima con questa denominazione. Viene disputata su 8 gare. Da questa stagione l'unica monoposto ammessa \u00e8 la Swift FN09, spinta da motori Honda o Toyota.\nIl campionato viene vinto dal pilota francese Lo\u00efc Duval su una monoposto spinta dal motore Honda.\nRisultati e classifiche.\nClassifica piloti.\nI punti sono assegnati secondo lo schema seguente:\nClassifica scuderie.\nI punti sono assegnati secondo lo schema seguente:\nVengono sommati i punti di tutte le vetture dello stesso team."}
{"id": "2363249", "revid": "339392", "url": "https://it.wikipedia.org/wiki?curid=2363249", "title": "Feisbum", "text": ""}
{"id": "2363251", "revid": "287204", "url": "https://it.wikipedia.org/wiki?curid=2363251", "title": "Estoril Open 2009 - Singolare femminile", "text": "Il singolare femminile dell'Estoril Open 2009 \u00e8 stato un torneo di tennis facente parte del WTA Tour 2009.\nMarija Kirilenko era la detentrice del titolo, ma ha perso nei quarti contro Ekaterina Makarova.\nYanina Wickmayer ha battuto in finale Ekaterina Makarova 7\u20135, 6\u20132."}
{"id": "2363253", "revid": "1442080", "url": "https://it.wikipedia.org/wiki?curid=2363253", "title": "Estoril Open 2009 - Doppio maschile", "text": "Il doppio maschile dell'Estoril Open 2009 \u00e8 stato un torneo di tennis facente parte dell'ATP World Tour 2009.\nEric Butorac e Scott Lipsky hanno battuto in finale Martin Damm e Robert Lindstedt 6\u20133, 6\u20132."}
{"id": "2363254", "revid": "287204", "url": "https://it.wikipedia.org/wiki?curid=2363254", "title": "Malavalli", "text": " \nMalavalli \u00e8 una citt\u00e0 dell'India di 35.800 abitanti, situata nel distretto di Mandya, nello stato federato del Karnataka. In base al numero di abitanti la citt\u00e0 rientra nella classe III (da 20.000 a 49.999 persone).\nGeografia fisica.\nLa citt\u00e0 \u00e8 situata a 12\u00b0 22' 60 N e 77\u00b0 4' 60 E e ha un'altitudine di 609 .\nSociet\u00e0.\nEvoluzione demografica.\nAl censimento del 2001 la popolazione di Malavalli assommava a 35.800 persone, delle quali 18.287 maschi e 17.513 femmine. I bambini di et\u00e0 inferiore o uguale ai sei anni assommavano a 4.523, dei quali 2.307 maschi e 2.216 femmine. Infine, coloro che erano in grado di saper almeno leggere e scrivere erano 22.918, dei quali 12.705 maschi e 10.213 femmine."}
{"id": "2363255", "revid": "124796106", "url": "https://it.wikipedia.org/wiki?curid=2363255", "title": "Silvio Paolucci (allenatore)", "text": "Caratteristiche tecniche.\nGiocatore.\nGiocava nel ruolo di ala.\nCarriera.\nGiocatore.\nCresciuto nella Pro Vasto, tra gli anni 1979 e 1981, i primi due da professionista, ha giocato in Serie A con la maglia dell', totalizzando complessivamente 23 presenze e due reti (l'ultima in occasione della sconfitta esterna contro la del 21 dicembre 1980) in massima serie. Prosegue quindi la carriera fra Serie B (170 presenze e 11 reti nelle file di , Brescia e ) e serie C1, per chiudere la carriera nel 1996 con il , dove centra due promozioni in due anni dalla Serie D alla Serie C1.\nAllenatore.\nNel 2006 inizia la carriera di allenatore, chiamato a guidare il e poi l'anno dopo la , in Serie D.\nNel 2009 torna al Campobasso, sempre in Serie D.\nPer la stagione 2011-2012 allena il Chieti in Seconda Divisione.. Il 21 giugno 2012 lascia il Chieti per accasarsi al con cui firma un contratto di un anno con opzione per il secondo. Il 26 febbraio 2013 viene sollevato dall'incarico.\nIl 4 dicembre 2013 \u00e8 stato ingaggiato dall'Aprilia al posto dell'esonerato Giuseppe Ferazzoli.. Viene esonerato il 24 febbraio 2014, dopo la sconfitta esterna col Melfi.\nIl 2 dicembre 2014, viene chiamato sulla panchina della al posto dell'esonerato Andrea Mosconi, chiudendo la stagione al terzo posto. Non confermato per l'annata successiva, il 6 agosto 2015 assume la guida dell'Olympia Agnonese, ripescata in Serie D. Lascia l'incarico il 2 febbraio 2016.\nIl 4 aprile 2017 viene chiamato alla guida dell'ASDC Verbania nel girone A di Serie D, in sostituzione dell'esonerato Giampiero Erbetta; non riesce tuttavia ad evitare la retrocessione della squadra in Eccellenza, a seguito della sconfitta nei playout contro la .\nNon riconfermato sulla panchina piemontese, il 6 luglio diventa il nuovo responsabile del settore giovanile della ."}
{"id": "2363256", "revid": "193968", "url": "https://it.wikipedia.org/wiki?curid=2363256", "title": "Missa pro Defunctis", "text": ""}
{"id": "2363259", "revid": "193968", "url": "https://it.wikipedia.org/wiki?curid=2363259", "title": "Introitus", "text": ""}
{"id": "2363260", "revid": "729019", "url": "https://it.wikipedia.org/wiki?curid=2363260", "title": "PZL-130 Orlik", "text": "Il PZL-130 Orlik \u00e8 un monomotore turboelica da addestramento ad ala bassa sviluppato dall'azienda aeronautica polacca PZL di Varsavia nei primi anni ottanta.\nCaratterizzato da una cabina di pilotaggio a due posti in tandem, il PZL-130 era originariamente destinato sia al mercato dell'aviazione generale che a quello militare nel ruolo di addestratore basico, tuttavia il modello, che \u00e8 stato interessato da una costante evoluzione per mantenerlo idoneo alle esigenze dei velivoli pi\u00f9 recenti, ha avuto come unico committente le forze armate polacche, equipaggiando i reparti da addestramento di Si\u0142y Powietrzne e Marynarka Wojenna, rispettivamente aeronautica e marina militare della Polonia, rimanendo in servizio nella sua variante pi\u00f9 recente con la prima delle due forze armate.\nStoria del progetto.\nNei tardi anni settanta la Si\u0142y Powietrzne espresse la necessit\u00e0 di valutare un nuovo velivolo destinato a sostituire nei propri reparti da addestramento il PZL-110 Koliber, utilizzato per la formazione dei piloti. L'esigenza si concretizz\u00f2 in una specifica emessa dal governo polacco che riguardava la fornitura di un modello con propulsione ad elica.\nPer rispondere a queste esigenze la PZL Warszawa II, gi\u00e0 fornitrice del Koliber e che aveva sviluppato come variante locale del francese Socata Rallye, nel 1981 affid\u00f2 il progetto al proprio ufficio tecnico, all'interno del quale un gruppo di lavoro, costituito sotto la supervisione del capo ingegnere Andrzej Frydrychewicz, inizi\u00f2 lo sviluppo di un velivolo che fosse in grado di soddisfare anche gli standard per la specifica statunitense FAR 23. Il disegno riproponeva in chiave moderna l'impostazione generale del suo predecessore, un compatto monomotore biposto ad ala bassa caratterizzato da una cabina di pilotaggio con i due posti, posizionati in tandem, destinati all'istruttore ed all'allievo pilota. Originariamente la propulsione era affidata ad un classico motore aeronautico a combustione interna, un Vedeneyev M14Pm radiale a 9 cilindri raffreddato ad aria di concezione sovietica abbinato ad un'elica metallica a passo fisso, soluzione provvisoria in quanto si era pianificato che la versione destinata alla produzione in serie venisse equipaggiata con una variante locale del suo progenitore, l'Ivchenko AI-14, prodotta su licenza.\nLo sviluppo del modello ebbe inizio nel 1982 pianificando la costruzione di quattro cellule, di cui una destinata a prove statiche. Il primo dei tre prototipi per le prove in volo, identificato dall'azienda con il numero 002 ed equipaggiato con il radiale M14Pm da 330 hp (246 kW), venne portato in volo il 24 ottobre 1984 ai comandi del pilota collaudatore dell'azienda Witold \u0141ukomski. Seguirono i voli inaugurali del terzo prototipo (003) nel dicembre 1984 e del quarto (004) nel gennaio 1985 mentre nel frattempo i test statici sul prototipo statico numerato 001 vennero completati con successo.\nMentre i vertici militari dell'aeronautica polacca stavano valutando se equipaggiare il modello con il radiale di produzione locale o meno, la PZL pianific\u00f2 una variante equipaggiata con un motore turboelica identificata come PZL-130T Turbo Orlik destinata al mercato estero. A questo scopo il prototipo 003 venne modificato per essere equipaggiato con il canadese Pratt &amp; Whitney Canada PT6A-25P da 550 shp (410 kW) che in questa configurazione venne portato in volo per la prima volta il 13 luglio 1986. Il velivolo rimase in seguito distrutto in un incidente nel gennaio 1987 mentre stava effettuando una serie di voli dimostrativi davanti ad una rappresentanza della Fuerza A\u00e9rea Colombiana. L'incidente ebbe come conseguenza di interrompere lo sviluppo della versione turboelica per concentrarsi sulla specifica destinata alle forze armate polacche ed equipaggiata con il motore radiale avviando la costruzione dei prototipi contrassegnati dai numeri 005, equipaggiato con un M-14Pm, e 006, motorizzato con un K8-AA (l'M-14Pm prodotto localmente su licenza) entrambi caratterizzati anche dall'ala dotata di una maggiore apertura. Presentati all'autorit\u00e0 militare polacca ne ottennero lusinghieri riscontri; le stesse autorit\u00e0 si dichiararono interessante anche alla versione turboelica fino ad allora non prevista, incoraggiando l'azienda a riprendere lo sviluppo di tale variante. Questa decisione port\u00f2 alla realizzazione del prototipo 007 equipaggiato con un Walter M-601E da 750 shp (560 kW) di produzione cecoslovacca costruito nel 1989. Presentato alle autorit\u00e0 militari polacche questo riusc\u00ec a soddisfare pienamente le aspettative ed il governo polacco sottoscrisse un contratto per tre esemplari, ordine evaso con lo 007 pi\u00f9 i precedenti 005 e 006 portati allo stesso standard.\nNel 1990 venne riavviato il programma destinato all'esportazione realizzando il prototipo 008 equipaggiato nuovamente con un PT6A-25 ed identificato come PZL-130TP.\nDurante le prove in condizioni operative dei tre prototipi acquistati, l'aeronautica militare polacca espresse l'esigenza di un ulteriore sviluppo del modello adatto al volo senza visibilit\u00e0, che avesse caratteristiche per il volo acrobatico, e che potesse essere utilizzato per l'addestramento all'uso della navigazione ed al supporto tattico in collaborazione con le truppe di terra. Realizzato nei primi mesi del 1992, come prototipo 009, oltre a soddisfare gli ultimi requisiti adottando alcune soluzione gi\u00e0 presenti sull'addestratore monogetto PZL TS-11 Iskra, venne equipaggiato con un pi\u00f9 potente Walter 601T. Quest'ultima variante venne ufficialmente identificata come PZL-130TB. I test di prova furono effettuati davanti al personale militare nel 1993; questo espresse la volont\u00e0 di avviarlo alla produzione in serie con l'ultima raccomandazione dell'adozione dei seggiolini eiettabili, del registratore dei dati di volo, popolarmente nota come scatola nera, ed altri elementi destinati ad arricchire ulteriormente l'avionica. Quest'ultimo standard venne identificato come PZL-130TC 1.\nNel frattempo il governo polacco emise un ordine di fornitura per 48 esemplari nello standard PZL-130TB che iniziarono ad essere consegnati nel 1994: il primo reparto che lo integr\u00f2 nel proprio organico fu il 60 Lotniczy Pu\u0142k Szkolny dislocato presso la base aerea di Radom.\nImpiego operativo.\nFino ad oggi l'unico utente del trainer basico risulta essere la Si\u0142y Powietrzne con 36 esemplari. L'Orlik \u00e8 stato concepito, oltre che per svolgere compiti di addestramento, anche per missioni - opportunamente armato - di attacco leggero e per il volo acrobatico, infatti equipaggia la pattuglia acrobatica polacca Orlik Aerobatic Team."}
{"id": "2363261", "revid": "287204", "url": "https://it.wikipedia.org/wiki?curid=2363261", "title": "Manvi", "text": " \nManvi \u00e8 una citt\u00e0 dell'India di 37.555 abitanti, situata nel distretto di Raichur, nello stato federato del Karnataka. In base al numero di abitanti la citt\u00e0 rientra nella classe III (da 20.000 a 49.999 persone).\nGeografia fisica.\nLa citt\u00e0 \u00e8 situata a 15\u00b0 58' 60 N e 77\u00b0 2' 60 E e ha un'altitudine di 361 .\nSociet\u00e0.\nEvoluzione demografica.\nAl censimento del 2001 la popolazione di Manvi assommava a 37.555 persone, delle quali 19.074 maschi e 18.481 femmine. I bambini di et\u00e0 inferiore o uguale ai sei anni assommavano a 6.462, dei quali 3.242 maschi e 3.220 femmine. Infine, coloro che erano in grado di saper almeno leggere e scrivere erano 17.533, dei quali 10.399 maschi e 7.134 femmine."}
{"id": "2363262", "revid": "1444886", "url": "https://it.wikipedia.org/wiki?curid=2363262", "title": "Luigi Orlando (imprenditore)", "text": "Egli \u00e8 stato uno dei protagonisti del risorgimento industriale italiano insieme al fratello Giuseppe Orlando che si occup\u00f2 principalmente dei Cantiere navale Orlando. Fu il primo presidente del Patronato Provinciale degli Orfani di Guerra di Livorno, gli assistiti ebbero le prime cure mediche a domicilio. Form\u00f2 la prima colonia montana a Limestre, nei locali della Metallurgica; sostenne la Casa dei Bambini di Livorno; fond\u00f2, a Fornaci di Barga, l'Asilo Giovanni Pascoli per la rieducazione degli orfani di guerra, dotandola di una colonia agricola, passata, successivamente, allo Stato. A Livorno fond\u00f2, inoltre, la casa del Mutilato di Guerra con annessa officina ortopedica.\nBiografia.\nOrlando una volta liquidato dall'attivit\u00e0 cantieristica dal fratello Giuseppe compr\u00f2 da un gruppo di francesi la Societ\u00e0 Metallurgica Italiana nel 1902. La SMI era una societ\u00e0 metallurgica con tre stabilimenti situati a Limestre, Livorno e Mammiano.\nOrlando fond\u00f2, nel 1905, la SELT - Societ\u00e0 Ligure Toscana di Elettricit\u00e0 con il sostegno del gruppo industriale degli Odero di Genova e della Banca Commerciale Italiana. La SELT inizi\u00f2 lo sfruttamento idroelettrico della Garfagnana, l'area regionale pi\u00f9 ricca di acque e di salti di quota. Nel 1923 una complessa manovra finanziaria port\u00f2 alla fusione della SELT con la Valdarno e al controllo da parte della nuova societ\u00e0 del pacchetto azionario della Societ\u00e0 Elettrica dell'Italia Centrale (proprietaria del grande impianto di Nera Montoro in Umbria). L'operazione, condotta da Alberto Lodolo con il sostegno di importanti gruppi industriali e finanziari (Bastogi, Orlando, Credito Italiano, Banco di Roma e Banca Commerciale), coadiuvati dalla Mediobanca, port\u00f2 alla costituzione della societ\u00e0 finanziaria Centrale che in breve tempo controll\u00f2 le pi\u00f9 importanti societ\u00e0 elettriche della Toscana e del Lazio (tra cui la Romana di Elettricit\u00e0) e la societ\u00e0 telefonica TETI. Nel dopoguerra, dopo la ricostruzione e l'ammodernamento degli impianti distrutti (la maggior parte di quelli esistenti), la Selt-Valdarno continu\u00f2 lo sfruttamento idroelettrico del bacino imbrifero del Serchio e pi\u00f9 tardi dell'Arno. Per il bilancio energetico regionale fu determinante, soprattutto a partire da questo secondo dopoguerra, il contributo degli impianti termici di Livorno, Piombino, Portoferraio, S. Barbara.\nLa TETI (Societ\u00e0 Telefonica Tirrenica) fu fondata il 15 ottobre 1924 da Luigi Orlando e da Alberto Pirelli in una sorta di joint venture tra il gruppo Orlando e la Pirelli. Nei primi anni di attivit\u00e0 la Teti fece grandi progressi dal punto di vista tecnologico, tanto da incrementare i suoi abbonati dai 37.000 del 1925 ad oltre 108.464 nel 1933, e nonostante la crisi degli anni Trenta e lo scoppio della seconda guerra mondiale, continu\u00f2 a incrementare i suoi abbonati passando da 156.545 del 1939 a 668.337 nel 1957. Entrata in orbita della holding di partecipazioni denominata \"Centrale\" nel 1958 entra nell'orbita IRI-STET fino ad essere incorporata nella SIP nel 1964. La TETI e la Centrale furono le principali aziende telefoniche ed elettriche nel Centro Italia fino alla nazionalizzazione dei settori degli anni sessanta."}
{"id": "2363263", "revid": "765341", "url": "https://it.wikipedia.org/wiki?curid=2363263", "title": "Estoril Open 2009 - Doppio femminile", "text": "Il doppio femminile dell'Estoril Open 2009 \u00e8 stato un torneo di tennis facente parte del WTA Tour 2009.\nMarija Kirilenko e Flavia Pennetta difendevano il titolo. Ma la Pennetta ha scelto di non partecipare quest'anno cos\u00ec la Kirilenko ha fatto coppia con Sorana C\u00eerstea. Kirilenko e C\u00eerstea hanno perso contro Julie Coin e Marie-\u00c8ve Pelletier nei quarti.\nRaquel Kops-Jones e Abigail Spears hanno battuto in finale Sharon Fichman e Katalin Marosi 2\u20136, 6\u20133, 10\u20135."}
{"id": "2363270", "revid": "287204", "url": "https://it.wikipedia.org/wiki?curid=2363270", "title": "Muddebihal", "text": " \nMuddebihal \u00e8 una citt\u00e0 dell'India di 28.235 abitanti, situata nel distretto di Bijapur, nello stato federato del Karnataka. In base al numero di abitanti la citt\u00e0 rientra nella classe III (da 20.000 a 49.999 persone).\nGeografia fisica.\nLa citt\u00e0 \u00e8 situata a 16\u00b0 19' 60 N e 76\u00b0 7' 60 E e ha un'altitudine di 562 .\nSociet\u00e0.\nEvoluzione demografica.\nAl censimento del 2001 la popolazione di Muddebihal assommava a 28.235 persone, delle quali 14.443 maschi e 13.792 femmine. I bambini di et\u00e0 inferiore o uguale ai sei anni assommavano a 3.996, dei quali 2.079 maschi e 1.917 femmine. Infine, coloro che erano in grado di saper almeno leggere e scrivere erano 18.903, dei quali 10.855 maschi e 8.048 femmine."}
{"id": "2363271", "revid": "729019", "url": "https://it.wikipedia.org/wiki?curid=2363271", "title": "Saccheggio di Isfahan", "text": "Il Saccheggio di Isfahan fu un massacro compiuto nel 1387 da parte dei Mongoli di Tamerlano durante la conquista della Persia, per sedare una rivolta.\nDopo la morte dello sci\u00e0 di Persia Hodshah, Tamerlano avanz\u00f2 verso la citt\u00e0 di Isfahan per farsi rendere omaggio dal successore, che per\u00f2 fugg\u00ec, lasciando la popolazione alla merc\u00e9 di Tamerlano.\nLa citt\u00e0, sapendo di non riuscire a sostenere un assedio, apr\u00ec le porte a Tamerlano e i capi accettarono di pagare il tributo da lui imposto e una guarnigione di occupazione. \nTuttavia i cittadini, adirati per il tributo, attaccarono i soldati Mongoli e ne uccisero diverse migliaia, allora Tamerlano torn\u00f2 in citt\u00e0 con un esercito di 70.000 soldati e per rappresaglia ordin\u00f2 che ogni soldato gli portasse la testa di uno degli abitanti. Cos\u00ec fu fatto e 70.000 teste furono impilate a formare una piramide sulle mura di Isfahan."}
{"id": "2363276", "revid": "2194520", "url": "https://it.wikipedia.org/wiki?curid=2363276", "title": "Guerra civile Inca", "text": "La guerra civile Inca, guerra dinastica Inca o guerra Inca di successione, chiamata a volte anche guerra dei due fratelli scoppi\u00f2 dopo la morte di Huayna C\u00e1pac tra il 1525 ed il 1527. La disputa tra i due fratelli Hu\u00e1scar e Atahualpa fu, in un certo senso, una guerra per la successione al trono Inca. Hu\u00e1scar diede inizio al conflitto ritenendosi il legittimo erede di tutti gli Inca. Per sua sfortuna, Atahualpa si rivel\u00f2 tatticamente superiore rispetto alle temibili armate di Cuzco, che il padre aveva stanziato nel nord durante una campagna militare.\nSituazione storica e cause.\nNel 1524-1526 gli spagnoli guidati da Francisco Pizarro esplorarono l'America meridionale. Si trattava di 62 soldati a cavallo e 106 fanti. Il Sapa Inca Huayna C\u00e1pac si spost\u00f2 a nord per investigare su quella strana persona. Non incontr\u00f2 nessuno spagnolo, ma secondo alcune fonti, mor\u00ed a causa di un\u2019assunzione di erba avvelenata mandata da curaca dei Chachapoya nel 1525. Inoltre, il suo primogenito ed erede Ninan Cuyuchi mor\u00ec poco dopo lui. A causa della morte di entrambi, ci fu un dibattito su chi avrebbe dovuto salire al trono divenendo il nuovo re Inca. Non esistevano regole precise che regolamentassero la successione regale. La scelta era limitata ai due figli rimasti del precedente re, Hu\u00e1scar e Atahualpa, nati da madri diverse. Hu\u00e1scar era di puro sangue reale, e Atahualpa era considerato illegittimo. Hu\u00e1scar ritenne un insulto il fatto che Atahualpa, ritenuto astuto e saggio, potesse essere considerato il Sapa Inca. Hu\u00e1scar divenne quindi il re assoluto degli Inca, mentre il fratello si impadron\u00ec delle terre di Quito. Decise che Atahualpa non avrebbe dovuto avere terreni e che dovesse offrirgli qualcosa. La fame di potere di Hu\u00e1scar cre\u00f2 dissapori col fratellastro, e da questo nacque una guerra che dur\u00f2 fino al 1532.\nMovimenti durante la guerra.\nHu\u00e1scar, sostenuto dalla nobilt\u00e0 di Cuzco, dalle autorit\u00e0 religiose e dagli uomini pi\u00f9 importanti del regno, riteneva un insulto il fatto che un bastardo avesse ereditato il trono di Huayna C\u00e1pac. I nobili Inca consideravano Atahualpa illegittimo perch\u00e9 la madre, Paccha, non faceva parte della famiglia reale, ma era figlia di Cacha Shyri Duchicela, un capo sconfitto dagli Inca durante l'espansione a nord. In ogni caso la madre faceva parte della famiglia reale Shyri. Poco dopo che Hu\u00e1scar ebbe assunto l'incarico, si aspettava che Atahualpa e chiunque altro fosse sottomesso al dominio Inca gli giurasse fedelt\u00e0, confermando quindi la sua supremazia. Atahualpa si rifiut\u00f2 di farlo. Fu probabilmente questa la causa della guerra perch\u00e9 Hu\u00e1scar era di fatto il pi\u00f9 anziano di \"puro\" sangue Inca. La madre, Chincha Ocllo, ed il padre, Huayna Capac, erano fratello e sorella, il che gli confer\u00ec il 100% di sangue reale.\nIl controllo di Cuzco, capitale dell'impero, fu passato a Hu\u00e1scar alla morte del padre. Con la crescita del conflitto, Hu\u00e1scar radun\u00f2 un esercito sotto la guida di Atoc per prepararsi ad attaccare il fratello. I generali di grado superiore leali al padre, Chalcochima, Quizquiz e Rumi\u00f1ahui, si schierarono con Atahualpa, il quale stava ricompattando l'antico esercito imperiale di Huayna Capac a Quito, nelle regioni settentrionali che erano rimaste sotto al suo controllo.\nGli Inca parlavano della citt\u00e0 di Tumebamba come di una \"seconda Cuzco\". Situata nei sobborghi di Quito, Tumebamba sembrava ideale. Le persone leali ad Atahualpa cercarono di creare una nuova capitale dell'impero in questa citt\u00e0, cos\u00ec da poter seguire l'imperatore che preferivano, e non cadere sotto il controllo di Hu\u00e1scar. Atahualpa accett\u00f2 di diventare il re della nuova capitale. Hu\u00e1scar, che aveva terminato di mettere insieme il proprio esercito, si diresse a nord quando seppe la notizia, nel tentativo di sbarazzarsi del fratello ed avere il completo controllo del regno. I suoi uomini iniziarono gli scontri con un attacco a sorpresa a Tumebamba. Sconfitta la guardia, Atahualpa fu catturato. L'esercito che comandava fu imprigionato durante la celebrazione della vittoria. Nel corso del banchetto gli uomini si ubriacarono e le guardie permisero ad una donna di vedere Atahualpa. Questa donna nascondeva un arnese col quale il prigioniero pot\u00e9, nel corso della notte, crearsi un buco da cui evadere. Appena liberatosi, Atahualpa recuper\u00f2 il proprio grosso esercito da Quito lanciandolo in un contrattacco.\nDal 1531 al 1532 i due eserciti si scontrarono numerose volte in battaglia. Il primo confronto si ebbe quando Atahualpa si mosse a sud poco dopo la fuga, raggiungendo la citt\u00e0 di Ambato. Qui, nelle pianure di Mochacaxa, trovarono gli uomini di Hu\u00e1scar. I soldati attaccarono, sconfiggendo l'esercito di Hu\u00e1scar, e riuscendo a catturare ed uccidere il generale capo avversario, Atoc, assieme a molti altri soldati. Prima che Atoc venisse ucciso, i suoi nemici lo torturarono con dardi e frecce. Dopo la sua morte Atahualpa chiese che il suo \"teschio fosse trasformato in una coppa dorata, e gli spagnoli notarono che Atahualpa la stava ancora usando quattro anni dopo\". Dopo questa vittoria rafforz\u00f2 il proprio esercito proseguendo a sud invadendo le terre che appartenevano al fratello. Durante il viaggio di avvicinamento a Cajamarca aument\u00f2 il proprio numero di soldati. Per prima cosa tent\u00f2 di garantirsi senza scontri la lealt\u00e0 degli uomini di Hu\u00e1scar; quando questo non funzionava, diventava estremamente violento, uccidendo grandi quantit\u00e0 di persone. Questo convinceva i sopravvissuti ad arrendersi. Un racconto di queste vicende narra di come Atahualpa non mostr\u00f2 piet\u00e0 massacrando i Ca\u00f1ari perch\u00e9 si erano alleati con Hu\u00e1scar. Quando infine giunsero a Cajamarca, Atahualpa mand\u00f2 avanti buona parte del suo esercito, guidato dai suoi generali capi, per proseguire l'avanzata mentre lui stava al sicuro in citt\u00e0. Qui venne a conoscenza del fatto che gli spagnoli stavano entrando nel loro territorio.\nLa campagna militare nel sud prosegu\u00ec. Si tennero battaglie a Bonbon ed a Jauja, entrambe un successo per gli uomini di Atahualpa. La successiva battaglia inizi\u00f2 sulle pendici del colle di Vilcas, e stava per volgere verso Hu\u00e1scar. Egli aveva stanziato le proprie truppe sulla cima della collina, nascosti dietro una fortezza in pietra. Con l'inizio degli attacchi, i suoi uomini persero la posizione e si ritirarono. Ci furono altri scontri a Pincos e Andaguayias mentre i soldati occupavano tutto il sud. Gli uomini di Atahualpa spinsero gli avversari verso la capitale, a nordovest di Cuzco, provocando una battaglia tra Curaguaci e Auancay che fu l'ennesimo successo. Obbligarono gli avversari a spostarsi a Limatambo, a circa 30 chilometri da Cuzco, dove l'esercito di Hu\u00e1scar fu sconfitto a Ichubamba.\nDopo anni di guerra civile si cominciava a vedere la fine. Atahualpa ed il suo esercito avevano sconfitto Hu\u00e1scar in ogni scontro fin dalla prima battaglia. Nel 1532, quando Cuzco sembrava sul punto di cadere, \"Hu\u00e1scar invi\u00f2 un nuovo esercito contro Atahualpa ma, dopo alcune battaglie, i suoi uomini furono fatti scappare e lo stesso Hu\u00e1scar fu catturato\". L'esercito di Atahualpa aveva vinto la guerra. La notizia raggiunse Atahualpa a Cajamara, dove l'esercito venne a conoscenza dell'invasione spagnola.\nAtahualpa, Pizarro e la fine della conquista spagnola del Per\u00f9.\nAtahualpa fu salutato come un eroe; quando riconquist\u00f2 Cajamarca, stabil\u00ec il proprio campo all'esterno della citt\u00e0 con 7000 uomini mentre Chalcochima e Quizquiz inseguivano Hu\u00e1scar verso sud. Per colpa della disastrosa campagna settentrionale, Hu\u00e1scar non solo aveva perso i suoi generali e la maggior parte dei soldati, ma si trov\u00f2 con un esercito spaventato e demoralizzato. Gli eserciti di Hu\u00e1scar e Atahualpa si scontrarono cercando di prendere il sopravvento sull'altro. Hu\u00e1scar rinunci\u00f2 alla possibilit\u00e0 di approfittare di un piccolo vantaggio che si era conquistato, preferendo usare il tempo guadagnato per organizzare una sicura ritirata attraversando il fiume Cotabambas sulla strada per Cuzco.\nChalcochima aveva un suo piano e precedette l'azione di Topa Atao. Divise in due il proprio contingente inviandone una parte alle spalle di Topa Atao, accerchiando e distruggendo gli avversari. Nel gennaio del 1532, a poche miglia da Cuzco, la ritirata di Hu\u00e1scar fu bloccata a Quipaipan, ed il suo esercito annichilito. Hu\u00e1scar fu catturato e la capitale Cuzco assediata da Quizquiz, il quale fece anche uccidere tutti i sostenitori di Hu\u00e1scar. Questa azione segn\u00f2 la riunificazione dell'impero Inca e la conclusione del regno settentrionale, dato che Atahualpa era diventato l'unico re.\nLa guerra si pot\u00e9 dichiarare terminata con Hu\u00e1scar in prigione e la capitale in mano ai generali Quizquiz e Chalcochima. L'esercito di Atahualpa aveva raggiunto una forza di 250\u00a0000 uomini, e si accamp\u00f2 con lui a Cajamarca. Prima ancora di poter iniziare a governare il proprio regno, Atahualpa incontr\u00f2 Francisco Pizarro, il quale lo raggiunse a Cajamarca il 16 novembre. Atahualpa fu catturato dagli spagnoli nel corso della conquista dell'impero Inca.\nAnalisi del numero di caduti.\nMentre era imprigionato da Pizarro, ad Atahualpa fu detto che sarebbe stato condotto assieme al fratello a Cajamarca, dove Pizarro avrebbe deciso che sarebbe stato il Sapa Inca. Atahualpa era spaventato dal fatto che Pizarro potesse scegliere Hu\u00e1scar, per cui ordin\u00f2 di uccidere il fratello, ordine eseguito sembra per annegamento. Solo pochi mesi dopo, il 29 agosto 1533, lo stesso Atahualpa fu garrotato nella piazza di Cajamarca dagli uomini di Pizarro.\nNon esistono prove chiare sul numero di Inca uccisi nel corso della guerra civile. La popolazione stimata di indigeni nel momento del contatto era compresa tra 60\u00a0000 e 1\u00a0100\u00a0000. Altri credono che la popolazione indigena delle Americhe arrivasse a 112\u00a0500\u00a0000 prima dell'arrivo degli europei.\nSolitamente si parla di un rapporto di 20:1 o 25:1 riguardo allo spopolamento avvenuto nel corso della conquista spagnola. Questo rapporto significa che ogni 20/25 persone, una mor\u00ec.\nTra le principali battaglie combattute, a Cajamarca gli spagnoli tesero un'imboscata ai guerrieri andini uccidendone 1500 senza subire nessuna perdita. Non esistono cifre precise riguardo alle perdite Inca o spagnole di altre battaglie. Esistevano altre cause di morte oltre alle battaglie. Le malattie introdotte dagli spagnoli giocarono un ruolo importante per la mortalit\u00e0 indigena dell'America latina. Il vaiolo fu la prima epidemia registrata nel dicembre del 1518, e si pensa che durante il secondo viaggio di Cristoforo Colombo scoppi\u00f2 un'influenza che uccise molte persone. Le malattie non colpivano solo gli indiani, ma anche gli spagnoli. \"Dei 1500 uomini che salparono da Cadice il 25 settembre 1493, meno di 200 erano ancora vivi un decennio dopo\".\nMolti indigeni morirono dopo la fine della guerra civile Inca. A causa dell'introduzione del Cristianesimo e di altri standard etici quali la monogamia, le tradizioni Inca furono abbandonate e nuove usanze furono insegnate alla popolazione. Le donne Inca di ceto alto frequentarono le istituzioni religiose dove gli furono insegnati i \"principi della femminilit\u00e0 cristiana\" ed il valore della castit\u00e0. Gli spagnoli non condividevano neanche le abitudini maschili della popolazione indigena. Schiavizzarono e torturarono gli Inca. Gli spagnoli usarono gli indigeni per la raccolta dell'oro, costringendoli in molti casi a morire di lavoro. Gli spagnoli consideravano l'oro come \"il sangue del cuore di una grande nazione\". Ancora oggi gli studiosi non sono in grado di dire con certezza quante vite Inca furono stroncate durante la guerra civile, e quante negli anni di dominazione spagnola che seguirono."}
{"id": "2363277", "revid": "19933", "url": "https://it.wikipedia.org/wiki?curid=2363277", "title": "Guerra dei due fratelli", "text": ""}
{"id": "2363278", "revid": "19933", "url": "https://it.wikipedia.org/wiki?curid=2363278", "title": "Guerra civile inca", "text": ""}
{"id": "2363279", "revid": "643662", "url": "https://it.wikipedia.org/wiki?curid=2363279", "title": "Campionato sammarinese di calcio a 5 2008-2009", "text": "La stagione 2008/2009 \u00e8 la seconda edizione del \"Campionato Sammarinese di Futsal\". Parte il 23 ottobre 2008 per concludersi il 19 marzo 2009 con una formula rinnovata simile a quella del Campionato sammarinese di calcio. \nLe squadre sono divise in due gironi, il campionato regolare si svolge con scontri di andata e ritorno fra le squadre dello stesso girone intervallate da una fase a scontro diretto con le squadre del girone opposto denominata \"intergirone\". \nAl termine della stagione regolare le prime tre classificate di ogni girone hanno avuto accesso ai play-off, formula tramite la quale si \u00e8 aggiudicato il titolo.\nPlay-off.\nAi play-off si qualificano le prime tre squadre di ogni girone.\nUna squadra viene eliminata nel momento in cui perde due partite.\n campione di San Marino di Futsal 2008/2009."}
{"id": "2363289", "revid": "767487", "url": "https://it.wikipedia.org/wiki?curid=2363289", "title": "Dr. Jekyll e Miss Hyde", "text": "Dr. Jekyll e Miss Hyde (\"Dr. Jekyll and Ms. Hyde\") \u00e8 un film del 1995, diretto da David Price. \u00c8 una commedia liberamente ispirata al romanzo \"Lo strano caso del dottor Jekyll e del signor Hyde\" di Robert Louis Stevenson.\nTrama.\nIl dottor Richard Jacks \u00e8 un profumiere che lavora presso un'importante azienda di fragranze. I suoi progetti sono falliti e l'amministratore delegato, la signora Unterveldt, sta pensando di sostituirlo con una donna.\nDopo la morte del bisnonno, Richard assiste alla lettura del testamento, ereditando appunti di esperimenti scientifici e scoprendo che il suo antenato era il dottor Henry Jekyll.\nDecide quindi di aggiungere pi\u00f9 estrogeni a una miscela su cui Jekyll stava lavorando nella speranza che si riveli meno pericolosa. Monitorando le sue statistiche vitali dopo aver ingerito la formula, Richard si arrende e partecipa a un colloquio di lavoro.\nSebbene all'inizio tutto sembri normale, Richard, sentendosi male, fugge al laboratorio, dove si svolgono le fasi finali della trasformazione in donna, che si fa chiamare Helen Hyde e si presenta come la nuova assistente di Richard. Riscrive i suoi rapporti, \u00e8 gentile con la sua segretaria, flirta con i suoi superiori, Yves Dubois e Oliver Mintz e si ricompensa con uno shopping sfrenato. Pi\u00f9 tardi, Helen incontra e fa amicizia con la fidanzata di Richard, Sarah.\nIl giorno dopo, dopo diversi commenti dei colleghi, Richard si rende conto che Helen era reale ma non \u00e8 in grado di accedere a nessuno dei suoi ricordi. Tuttavia, si sente rinvigorito e invita Sarah a casa sua per una cena romantica. Tutto sembra andare bene fino a quando non si rende conto che si sta trasformando di nuovo in Helen, facendo fuggire Sarah.\nHelen, comunque, non intende dover condividere il corpo con Richard e tenta persino di sedurre Oliver Mintz, ma, proprio quando stanno per fare sesso, inizia a trasformarsi di nuovo in Richard e si nasconde in bagno, scappando attraverso una finestra vicina. Tuttavia, per il suo flirt con Oliver, Helen viene nominata superiore di Richard al lavoro.\nPer fermarla, Richard si ammanetta al letto, solo per essere inorridito quando Sarah entra e trova il suo armadio pieno di biancheria. Questo porta Sarah a credere che lui e Helen abbiano una relazione.\nHelen ha quindi un incontro privato con Dubois e Mintz che presentano \"Indulge\", il profumo che ha rubato a Richard. Helen avverte quindi Richard tramite video delle sue intenzioni di assumere completamente il controllo.\nRichard si rende conto con orrore che in realt\u00e0 sta iniziando a passare pi\u00f9 tempo come Helen che come se stesso. Cerca di umiliare Helen di fronte ai suoi superiori spogliandosi nuda e scrivendo oscenit\u00e0 su tutto il corpo, sperando che entrino dopo che si sar\u00e0 trasformato in lei. Helen riesce a superare in astuzia Richard ritardando la trasformazione, facendo fallire il suo piano e licenziandolo.\nSarah \u00e8 finalmente convinta vedendo i filmati di sicurezza della trasformazione iniziale e Richard escogita una formula che distruggerebbe efficacemente la parte femminile di se stesso, ma deve consumarla come Helen entro un certo lasso di tempo. Per evitare di lasciarla scappare, Richard si ammanetta le mani e lega i piedi a un letto. Dopo che si \u00e8 trasformato, Sarah tenta di iniettare a Helen la formula ma fallisce, iniettandone solo circa il 20%, causando la trasformazione spontanea di parti del corpo casuali tra maschio e femmina. Nell'appartamento scoppia un incendio e Helen riesce a fuggire.\nAl lancio di Indulge, il profumo che ha rubato a Richard, Helen ruba il vestito di una ospite, ma gli effetti della formula iniziano a manifestarsi. Sarah, che si \u00e8 intrufolata alla festa, si nasconde su un podio e aspetta che inizi il video promozionale prima di iniettare il resto della formula in Helen, che si trasforma di nuovo, e definitivamente, in Richard.\nSollevato, Richard si rende conto che \u00e8 finita ma vede che ora si trova in una stanza piena di colleghi e tiene un discorso su come l'unico modo per capire una donna fosse diventarlo. Gli viene, quindi, offerta una promozione e una vacanza, che accetta. Mentre si toglie gli indumenti intimi, commenta \"Helen e il suo dannato tanga!\" prima di uscire con Sarah.\nRecensione.\nIl film ha ricevuto una valutazione del 14% su Rotten Tomatoes ed \u00e8 stato nominato per tre Razzie Awards tra cui \"peggior attrice\" per Sean Young, \"peggior Remake o Sequel\" e \"peggior coppia\" per Daly e la Young.\n\"A un'et\u00e0 in cui avrebbe dovuto stare al passo coi tempi\", scrisse il critico cinematografico Mick LaSalle, \"sta gi\u00e0 parodiando se stessa, parodiando la sua immagine pubblica, di tutte le cose, non la sua immagine sullo schermo ... \u00c8 solo possibile che i film miserabili siano l'elemento naturale della Young e ruoli come questo la sua vera vocazione\".\nHugo Davenport nel Daily Telegraph ha dichiarato: \"Oltre ad essere una parodia di Stevenson, \u00e8 cos\u00ec grossolano, sciatto e misogino che rende \"Confessioni di un lavavetri\" come Dostoevskij\".\nThe Austin Chronicle riassumeva il film dicendo: \"In generale, questa noia PG-13 non \u00e8 n\u00e9 abbastanza crassa n\u00e9 abbastanza intelligente da attirare l'attenzione di nessuno\".\nNote.\nUsc\u00ec il 25 Agosto 1995, dopo la sua carriera, la HBO ha pubblicato il film su VHS e Laserdisc, poi nel 2004 su DVD, in Italia \u00e8 inedito in VHS e DVD."}
{"id": "2363299", "revid": "43530", "url": "https://it.wikipedia.org/wiki?curid=2363299", "title": "Evoluzione della specie", "text": ""}
{"id": "2363302", "revid": "43530", "url": "https://it.wikipedia.org/wiki?curid=2363302", "title": "Teoria sull'evoluzione della specie", "text": ""}
{"id": "2363304", "revid": "173006", "url": "https://it.wikipedia.org/wiki?curid=2363304", "title": "Teoria dell'evoluzione delle specie", "text": ""}
{"id": "2363305", "revid": "200568", "url": "https://it.wikipedia.org/wiki?curid=2363305", "title": "Baleniere", "text": ""}
{"id": "2363307", "revid": "43530", "url": "https://it.wikipedia.org/wiki?curid=2363307", "title": "Balenieri", "text": ""}
{"id": "2363312", "revid": "339392", "url": "https://it.wikipedia.org/wiki?curid=2363312", "title": "Campionato Sammarinese di Futsal 2008/2009", "text": ""}
{"id": "2363321", "revid": "2039709", "url": "https://it.wikipedia.org/wiki?curid=2363321", "title": "Full Metal Jacket", "text": "Full Metal Jacket \u00e8 un film del 1987 diretto da Stanley Kubrick.\nIl film, il cui titolo originale si riferisce alla guaina in ottone ramato dei proiettili incamiciati, citati da uno dei protagonisti a met\u00e0 della storia, \u00e8 ispirato al romanzo \"Nato per uccidere\" (\"The Short-Timers\") di Gustav Hasford, un ex Marine e corrispondente di guerra, che ha collaborato alla sceneggiatura. L'AFI lo ha inserito al novantacinquesimo posto nella classifica AFI's 100 Years... 100 Thrills.\nTrama.\nParris Island, Carolina del Sud, giugno 1967. Nel campo di addestramento dei Marines, dei giovani coscritti vengono affidati al rude e spietato sergente maggiore Hartman, che li sottopone a un duro addestramento fisico, apostrofandoli con insulti mortificanti e soprannomi ignobili. Protagonisti della vicenda sono lo studente \"Joker\", aspirante giornalista di guerra, il suo amico texano \"Cowboy\" e il campagnolo \"Palla di Lardo\", il quale diviene oggetto pi\u00f9 di altri delle continue vessazioni dell'istruttore a causa della sua goffaggine e del suo atteggiamento infantile, inadatto alla vita militare.\nUn giorno Joker ha un dissidio su questioni di natura religiosa con Hartman, ma a sorpresa il sergente, invece di punirlo, ne apprezza il coraggio e lo qualifica caposquadra. Dopo l'ennesima indisciplina di Palla di Lardo, il superiore stabilisce di sanzionare il resto del plotone al posto suo, per mortificarlo ulteriormente; i commilitoni, a loro volta, una notte lo sottopongono ad un \"codice rosso\", colpendolo con delle saponette avvolte negli asciugamani. Vi partecipa anche un riluttante Joker, il suo unico commilitone amico.\nLa recluta da quel momento sembra migliorare notevolmente, mostrando grandi capacit\u00e0 nel tiro, con grande soddisfazione del suo superiore, a discapito tuttavia della sua lucidit\u00e0 mentale, tanto da iniziare a parlare con il suo fucile. Nonostante le perplessit\u00e0 di Joker e Cowboy, il loro superiore lo ritiene idoneo per il suo ruolo di Marine combattente. \nFinito il corso di addestramento, la notte prima della partenza per il Vietnam, Joker \u00e8 di turno come piantone e trova all\u2019Interno del bagno Palla di Lardo il quale, con uno sguardo demoniaco, dice di essere armato di un M14 caricato con delle pallottole \"full metal jacket\". Ormai fuori controllo, Palla di Lardo inizia a recitare il credo del fuciliere a gran voce, attirando cos\u00ec Hartman nel bagno; all'ennesimo insulto del sergente, il coscritto reagisce sparandogli al petto, uccidendolo. Subito dopo si suicida sotto gli occhi attoniti di Joker.\nQualche mese dopo Joker \u00e8 in Vietnam, impiegato come giornalista per la rivista militare \"Stars and Stripes\". Stanco della monotonia delle retrovie e frustrato dalla censura militare applicata ai suoi articoli, si fa spedire al fronte di Hu\u1ebf durante l'offensiva del T\u00eat del gennaio 1968. Assieme al fotografo Rafterman, bramoso di emozioni belliche, si unisce alla squadra dei Porci Arrapati, dove ritrova Cowboy e fa la conoscenza di altri giovani Marines, tutti condizionati e trasformati dagli orrori della guerra.\nDurante un pattugliamento, Cowboy e altri due compagni di plotone, Doc e Eightball, vengono uccisi dai colpi di un cecchino Viet Cong, il quale si rivela essere una giovanissima ragazza, che viene ferita a morte. Svanito ogni sentimento di vendetta per i compagni uccisi, provando solo il desiderio di non farla soffrire, Joker le d\u00e0 il colpo di grazia, facendo di lei la sua prima vittima accertata e guadagnandosi il rispetto dagli altri soldati.\nQuanto resta della pattuglia rientra alla base, avanzando tra le rovine in fiamme, cantando la \"Marcia di Topolino\", in un finale lugubre e surreale.\nProduzione.\nIl regista Stanley Kubrick prefer\u00ec ricostruire il Vietnam in un set vicino a Londra, importando trecento palme dalla Spagna. La scena finale della battaglia di Hu\u1ebf \u00e8 stata girata nel Sussex, nella centrale del gas in demolizione del quartiere di Beckton.\nTutti i personaggi asiatici sono interpretati da caratteristi inglesi di origine vietnamita. Il sergente Hartman \u00e8 interpretato da un ex istruttore dei Marines, Ronald Lee Ermey, congedatosi nei primi anni settanta per motivi di salute e stabilitosi nelle Filippine divenendo caratterista e pilota di elicotteri. Ha anche partecipato al film \"Apocalypse Now\" di Francis Ford Coppola, nella celeberrima scena dell'assalto elicotteristico. Dapprima incaricato da Kubrick come consulente militare, fu scritturato come interprete per le sue notevoli capacit\u00e0 oratorie.\nRiprese.\nLe riprese durarono circa un anno, dal 27 agosto 1985 all'8 agosto 1986, e il budget del film fu di circa 30 milioni di dollari con incassi superiori ai 46 milioni nel mercato nordamericano. Inizialmente il primo blocco di riprese fu quello delle scene di guerra e l'Offensiva del Tet, questo per permettere all'attore Vincent D'Onofrio di ingrassare oltre 30\u00a0kg. per le scene dell'addestramento, che sono state girate per ultime e poi inserite nel montaggio come prima parte del film.\nFra le principali location si possono ricordare:\nAlcune scene furono girate anche negli Pinewood Studios di Iver Heath, nel Buckinghamshire.\nColonna sonora.\nDi seguito sono riportate le musiche utilizzate in \"Full Metal Jacket\" nell'ordine in cui si possono ascoltare durante il film. Queste non coincidono con le tracce contenute nel CD ufficiale Full Metal Jacket Original Motion Picture Soundtrack. La sigla finale \"Paint It Black\" dei Rolling Stones e la \"Mickey Mouse Club March\" di Walt Disney sono assenti nel CD, mentre sono presenti \"I like it like that\" di Chris Kenner e \"Transition\" di Abigail Mead, assenti nel film.\n&lt;br&gt;Molte tracce della colonna sonora sono di Abigail Mead, figlia di Stanley Kubrick.\nDistribuzione.\nIl film esce negli Stati Uniti il 26 giugno 1987 in anteprima, per poi in ampia distribuzione nazionale dal 10 luglio, ad appena sette mesi di distanza dal pluri-premiato \"Platoon\" di Oliver Stone (uscito nel dicembre 1986 e premiato agli Oscar nel marzo 1987), un altro film critico sulla guerra del Vietnam. Vietato ai minori di anni 18, nelle sale cinematografiche italiane il film esce il 9 ottobre 1987 e, in tre mesi incassa otto miliardi di lire, piazzandosi poi al quarto posto tra le pellicole pi\u00f9 viste dell'anno.\nMandato in onda in prima tv il 30 gennaio del 1995 su Canale 5, la trasmissione televisiva prevedeva inizialmente alcuni tagli, come passaggi delle oscenit\u00e0 del sergente istruttore ed il suicidio di \"Palla di Lardo\". Con il successivo abbassamento ai minori di anni 14, fu possibile una trasmissione integrale.\nEdizione italiana.\nIl doppiaggio italiano fu eseguito dalla Kamoti Cinematografica e diretto da Mario Maldesi su dialoghi di Riccardo Aragno.\nLa voce del Sergente Hartmann \u00e8 dell'attore Eros Pagni, il quale come cantante lirico era in grado di tener testa all'attore Ermey. Quella del cecchino vietnamita \u00e8 della doppiatrice Ilaria Stagni, in seguito nota per il doppiaggio di Bart Simpson.\nNella versione originale Leonard viene soprannominato Gomer Pyle, dal personaggio della serie commedia televisiva \"The Andy Griffith Show\", inedita in Italia, il quale spin off vede un mite piantone assegnato alle retrovie del corpo dei Marines.\nL'edizione italiana del film sub\u00ec delle modifiche nel finale in occasione della rimasterizzazione per l'uscita in DVD. La battuta che Donlon pronuncia dopo che Joker ha ucciso il cecchino, \"Fottuta dedizione al dovere. La dedizione dei duri\", fu ridoppiata in \"Adesso sei un duro Joker. Adesso sei veramente un duro\", che traduce pi\u00f9 correttamente la battuta originale (\"Hard core, man. Fucking hard core\"). Fu inoltre rimossa la traduzione in italiano della \"Mickey Mouse March\", sostituendola con la versione in inglese.\nDivieti.\nIl film circol\u00f2 in Italia con il divieto ai minori di 18 anni per delle numerose scene violente e per il linguaggio scurrile. Il divieto fu successivamente ridotto ai minori di 14 anni, permettendo la diffusione televisiva integrale."}
{"id": "2363331", "revid": "228587", "url": "https://it.wikipedia.org/wiki?curid=2363331", "title": "Battistina", "text": ""}
{"id": "2363332", "revid": "4", "url": "https://it.wikipedia.org/wiki?curid=2363332", "title": "Beniamina", "text": ""}
{"id": "2363333", "revid": "92723", "url": "https://it.wikipedia.org/wiki?curid=2363333", "title": "PICT", "text": "Il Macintosh Picture, o brevemente PICT, \u00e8 un formato di file grafici introdotto nel primo computer Apple Macintosh come formato standard metafile. Esso consente lo scambio di grafica (sia bitmap sia vettoriale), e di qualche formato di testo limitato, tra le applicazioni Mac, ed \u00e8 stato il formato grafico nativo di QuickDraw.\nLa versione originale, PICT 1, \u00e8 stata progettata per essere il pi\u00f9 compatta possibile, nel descrivere la grafica vettoriale. A tal fine, \u00e8 caratterizzata da un singolo byte di \"operation codes\" (\"opcodes\"), molte delle quali incorporavano operazioni come \"ripeti la precedente azione\". Nel progetto di origine, caratteristica portante era la memoria, anche se non molto espandibile. Con l'introduzione del Macintosh II e del Color QuickDraw, PICT \u00e8 stato revisionato e aggiornato alla versione 2. Questa versione era caratterizzata da opcode a 16 bit e numerosi cambiamenti che rafforzavano la sua utilit\u00e0. Gli opcode del PICT1 sono stati rivisti come un sottopacchetto per favorire la retrocompatibilit\u00e0.\nIn ogni applicazione Mac, qualsiasi sequenza di operazioni di disegno pu\u00f2 essere semplicemente registrata o codificata nel formato PICT, tramite l'apertura di un'\"immagine\", e la successiva chiusura dopo aver rilasciato i comandi richiesti. Dal salvataggio del derivante flusso di byte come una risorsa, una risorsa PICT, tutto ci\u00f2 pu\u00f2 essere caricato e riprodotto in qualsiasi momento. Lo stesso flusso pu\u00f2 essere salvato in un file dati su disco (con 512 byte di spazio inutilizzato aggiuntivi) come un file PICT.\nCon il cambiamento di macOS, il formato PICT \u00e8 stato abbandonato a favore del Portable Document Format (PDF) come formato nativo metafile, sebbene il supporto PICT sia supportato da molte applicazioni, cos\u00ec com'\u00e8 ampiamente supportato su un computer Mac."}
{"id": "2363336", "revid": "161273", "url": "https://it.wikipedia.org/wiki?curid=2363336", "title": "Ex monastero delle clarisse di Cerreto Sannita", "text": ""}
{"id": "2363339", "revid": "4", "url": "https://it.wikipedia.org/wiki?curid=2363339", "title": "Bernarda", "text": ""}
{"id": "2363357", "revid": "599013", "url": "https://it.wikipedia.org/wiki?curid=2363357", "title": "Chiesa di San Pietro (Urbe)", "text": "La chiesa di San Pietro \u00e8 un luogo di culto cattolico situato nella frazione di San Pietro d'Olba, in piazza San Pietro, nel comune di Urbe in provincia di Savona. La chiesa \u00e8 sede della parrocchia omonima della zona pastorale Ovadese-Genovese della diocesi di Acqui.\nNel territorio della parrocchia sorge l'oratorio della Santissima Concezione e Santi Filippo e Giacomo.\nStoria e descrizione.\nUn primo edificio fu costruito nel 1625 e poi ingrandito nel 1656. La chiesa divenne parrocchia autonoma nel 1683, smembrandosi dalla parrocchia di San Giovanni Battista di Sassello.\nL'edificio attuale fu iniziato nel 1773 ed ha pianta a croce latina. Il campanile fu eretto nel 1882, mentre l'attuale facciata fu portata a termine nel 1910.\nL'interno \u00e8 decorato con pitture e oltre all'altare maggiore in marmo policromi si trovano anche due altari laterali (uno per transetto) dedicati al Sacro Cuore di Ges\u00f9 e alla Madonna del Rosario.\nUn piccolo organo a canne sovrasta l'ingresso, mentre al centro della volta spicca l'affresco (o pi\u00f9 probabilmente una semplice pittura murale) della \"Gloria di san Pietro\"."}
{"id": "2363371", "revid": "119006765", "url": "https://it.wikipedia.org/wiki?curid=2363371", "title": "Zaccaria Boverio", "text": "Biografia.\nFiglio di Matteo Boverio, gi\u00e0 governatore di Saluzzo, dopo la laurea in giurisprudenza si fece Frate dell'Ordine dei Minori Cappuccini, assumendo il nome di \"Zaccaria\".\nInsegn\u00f2 a Lione, dove nel 1632 gli furono pubblicati gli \"Annales Ordinis Minorum Capuccinorum\", i primi annali sulla storia dell'ordine fino al 1612, i quali destarono assieme clamore e scandalo, nella Chiesa cattolica, tanto che vennero posti all'Indice."}
{"id": "2363372", "revid": "599013", "url": "https://it.wikipedia.org/wiki?curid=2363372", "title": "K'liment'i Ts'it'aishvili", "text": "Biografia.\nAnche suo figlio Giorgi \u00e8 un calciatore professionista."}
{"id": "2363373", "revid": "123833661", "url": "https://it.wikipedia.org/wiki?curid=2363373", "title": "Chris Fedak", "text": "\u00c8 conosciuto soprattutto per essere stato produttore della serie televisiva \"Chuck\" (assieme a Josh Schwartz), Prodigal Son, Forever, Legends of Tomorrow e Deception.\nBiografia.\nHa frequentato l'Universit\u00e0 della California del Sud.\nNon ci sono dettagli riguardo alla sua infanzia, questo perch\u00e9 ha raramente rivelato la sua vita personale.\nNon \u00e8 stato collegato ad alcuna notevole controversia e non ci sono voci sulla sua vita e carriera al momento.\nFedak \u00e8 uno stretto collaboratore di Josh Schwartz, con cui cre\u00f2 la serie televisiva Chuck, che fu il suo primo credito televisivo. Secondo quanto dichiarato da Josh Schwartz, l'idea di Chuck venne originariamente in mente a Fedak: \"Un ragazzo di nome Chris Fedak, con cui sono andato al college, mi ha lanciato il concetto iniziale. Ho pensato che ci fosse una vera opportunit\u00e0 per uno spettacolo davvero divertente, mentre pensava al thriller. Abbiamo iniziato a parlare avanti e indietro e si \u00e8 evoluto da l\u00ec. Abbiamo escogitato qualcosa che \u00e8 una fusione di entrambe le nostre sensibilit\u00e0 - \u00e8 stata una collaborazione davvero divertente\".\nFedak non \u00e8 attivo sui social media. Non ha un account ufficiale n\u00e9 su Twitter n\u00e9 su Instagram. Inoltre, non \u00e8 attivo su Facebook."}
{"id": "2363388", "revid": "599013", "url": "https://it.wikipedia.org/wiki?curid=2363388", "title": "Oratorio dei Santi Filippo e Giacomo", "text": "L'oratorio dei Santi Filippo e Giacomo \u00e8 stato un luogo di culto cattolico situato nella frazione di San Pietro d'Olba, in via Ferriera, nel comune di Urbe in provincia di Savona. Sorge a circa cento metri davanti alla parrocchiale di San Pietro della frazione di San Pietro d'Olba. \nStoria e descrizione.\nL'edificio fu eretto nel 1741 con la costituzione della confraternita per volont\u00e0 dell'allora parroco.\nSi presenta a navata unica, con presbiterio quadrato, di una lunghezza totale di circa m 18. In facciata presenta un dipinto raffigurante i santi titolari, posto tra il portone e il rosone.\nLa confraternita si sciolse nel 1947 e dopo di allora l'oratorio fu adibito ad autorimessa.\nRestaurato nel 1999, fu trasformato in salone per convegni."}
{"id": "2363394", "revid": "6923", "url": "https://it.wikipedia.org/wiki?curid=2363394", "title": "Piero Rebaudengo", "text": " \nCarriera.\nPallavolo.\nPalleggiatore come il fratello Paolo, inizia a praticare la pallavolo all'istituto torinese \"Sacra Famiglia\", dove frequenta il liceo classico; a quindici anni, nel 1973, entra nelle giovanili del CUS Torino, la cui sezione pallavolistica \u00e8 in crescita grazie al lavoro di Franco Leone e Silvano Prandi. Esordisce in Serie A nel campionato 1976-77.\nRimane nel CUS, sponsorizzato prima da Klippan e poi da Robe di Kappa, fino al 1984, conquistando quattro scudetti, una Coppa delle Coppe e la prima Coppa dei Campioni per una squadra italiana, nonch\u00e9 la prima vittoria di una formazione non proveniente dall'Europa orientale.\nDisputa 186 gare con la maglia della Nazionale, esordendo nel 1978, ed \u00e8 titolare nella formazione che vinse la prima mediglia olimpica della pallavolo italiana, il bronzo a Los Angeles nel 1984.\nNella stagione 1984-85 passa alla Santal Parma, con cui vince un'altra Coppa dei Campioni, prima di ritornare a Torino nel 1986-87, dopo la fusione del club cussino con la Bistefani Asti. Chiude con la pallavolo giocata nel 1987, a ventinove anni non ancora compiuti.\nDirigente.\nLaureato in Farmacia, dopo il ritiro lavora per un paio d'anni nel settore farmaceutico. Successivamente diventa dirigente sportivo, facendo parte del consiglio di amministrazione del Piemonte Volley di Cuneo. Per 5 anni ricopre il ruolo di direttore delle Parolimpiadi invernali del 2006. Nel 2007 si trasferisce a Losanna, nominato dalla FIVB al ruolo di direttore del Volleyball Events Department, carica che mantiene fino al 2012.\nIl 17 aprile 2014 viene nominato amministratore delegato della BluVolley Verona, formazione di Serie A1. Carica che mantiene fino ad Agosto 2016.\nIl 7 dicembre 2016 viene nominato Direttore generale della Lega Pallavolo Serie A femminile italiana, lasciando l'incarico nel novembre 2019.\nDal dicembre 2019 ricopre la carica di Direttore Generale della IFSC, International Federation of Sport Climbing, sport inserito nel programma delle Olimpiadi di Tokyo 2020 e di Parigi 2024.\nPolitica.\nNel 2006 partecipa alle elezioni comunali di Torino a sostegno del candidato sindaco Sergio Chiamparino, non venendo eletto."}
{"id": "2363419", "revid": "1444886", "url": "https://it.wikipedia.org/wiki?curid=2363419", "title": "Alluvione del Tanaro del 1994", "text": "Nei giorni 5 e 6 novembre 1994 le province di Cuneo, Torino, Asti e Alessandria furono pesantemente colpite da un violento evento alluvionale che caus\u00f2 l'esondazione dei fiumi Po, Tanaro e molti loro affluenti (in particolare il torrente Belbo, importante affluente di destra del Tanaro), causando 70 vittime e 2.226 sfollati.\nDescrizione dell'evento.\nFiume Tanaro.\nDopo 3 giorni di piogge continue (oltre in 48 ore) il Tanaro crebbe a livelli spaventosi.\nUn'onda di piena si form\u00f2 il giorno 5 novembre a monte di Ormea e, correndo verso valle, devast\u00f2 con furia inaudita tutto il suo corso e le decine di centri abitati lungo le sue sponde sino a giungere presso la confluenza nel Po alle prime ore del giorno 7 novembre.\nDurante l'evento alluvionale il Tanaro tocc\u00f2 valori di portata record mai raggiunti nel secolo:\nParticolarmente sconvolto dall'evento alluvionale risult\u00f2 tutto il tratto compreso tra il comune di Ormea e la confluenza con la Stura di Demonte presso Cherasco, dove il Tanaro distrusse quasi totalmente la maggior parte dei manufatti civili presenti (abitazioni, ponti, strade, ecc\u2026), mutando anche per ampi tratti in modo definitivo la fisionomia del suo letto e del fondovalle.\nI comuni coinvolti dall'onda di piena furono:\nParticolarmente colpite furono le citt\u00e0 di Ceva, Alba e Asti, inondate per 1/3 della loro superficie e soprattutto Alessandria, sommersa quasi per il 50%, dove persero la vita 14 persone.\nTorrente Belbo.\nIn quei 3 giorni di pioggia (oltre 200\u00a0mm in 24 ore solo nella giornata del 5 novembre), il torrente si gonfi\u00f2 a dismisura toccando a Santo Stefano Belbo valori di portata eccezionali di 1.330\u00a0m\u00b3/s e a Castelnuovo Belbo di quasi 1000\u00a0m\u00b3/s. (rispettivamente 220 e 167 volte la portata normale), tracimando cos\u00ec per l'intera lunghezza del suo corso e devastando brutalmente quasi tutto il suo fondovalle.\nParticolarmente sconvolti della furia delle acque furono i comuni di Rocchetta Belbo, Cossano Belbo, Santo Stefano Belbo, Canelli (il centro pi\u00f9 colpito che cont\u00f2 anche 3 vittime) e Incisa Scapaccino; solo Nizza Monferrato venne risparmiata dal disastro pur subendo pesanti danni alle strade adiacenti al corso d'acqua e allagamenti di qualche scantinato.\nFiume Po.\nA causa delle intense piogge il livello del fiume crebbe notevolmente, e oltre ai danni causati dall'apporto del Tanaro a valle, a monte il fiume ingrossato dall'apporto in particolare degli affluenti Orco e Dora Baltea esond\u00f2 in svariate zone causando ingenti danni e allagamenti estesi.\nAree molto colpite furono Chivasso, dove la confluenza con l'Orco cre\u00f2 un'ondata di piena che fece crollare nella notte tra il 5 e il 6 novembre il ponte sul Po, e Trino, dove l'intero centro cittadino venne sommerso e si registrarono danni nella ex centrale nucleare Enrico Fermi.\nAltre zone colpite o sommerse furono Verolengo, Crescentino, Palazzolo Vercellese e Morano sul Po.\nI danni all'irrigazione.\nLe zone colpite furono anche quelle del Canavese; sul bacino della Dora Baltea, come detto in precedenza, la piena fu di oltre 3000 m\u00b3/s.Vennero gravemente colpite la centrale di Mazz\u00e8 e la presa del Canale Depretis a Villareggia, con conseguenti danni al manufatto."}
{"id": "2363421", "revid": "124735404", "url": "https://it.wikipedia.org/wiki?curid=2363421", "title": "Churchill College", "text": "Il Churchill College \u00e8 uno dei college che costituiscono l'Universit\u00e0 di Cambridge. Fondato nel 1958, deve il suo nome in memoria di Winston Churchill. \u00c8 uno dei collegi pi\u00f9 nuovi ed ospita in totale 650 studenti; si trova nella periferia della citt\u00e0 di Cambridge. Le donne sono state ammesse a partire dal 1972. Il college ammette principalmente studenti nelle aree scientifiche (circa il 70%)."}
{"id": "2363427", "revid": "287204", "url": "https://it.wikipedia.org/wiki?curid=2363427", "title": "Poltu Cuadu", "text": "Poltu Cuadu \u00e8 un quartiere della citt\u00e0 di Olbia (SS), situato a sud dell'agglomerato urbano, nelle vicinanze dell'aeroporto. Si estende su un'altura lungo la strada statale 125 Orientale Sarda, alla confluenza con la statale 729 per Sassari, nei pressi della diramazione per la statale 131, tra la zona aeroportuale ed il mare del golfo interno di Olbia, in Sardegna.\nIl quartiere \u00e8 fisicamente separato dal resto della Citt\u00e0 a causa dalla presenza dello svincolo stradale di accesso della statale 729. \nAlla data del 31/12/2018 risiedono complessivamente 2.294 abitanti.\nNato nei primi anni settanta con la costruzione di edifici popolari e abitazioni singole, il quartiere ha avuto un significativo incremento demografico negli anni ottanta, con la realizzazione di appartamenti in cooperativa.\nNegli anni novanta, grazie alla posizione panoramica sul mare e agli importanti collegamenti con i principali assi viari regionali, il quartiere si \u00e8 ulteriormente sviluppato verso est nella localit\u00e0 denominata Sa Marinedda, ove \u00e8 sorta ex novo una vasta zona residenziale, conosciuta come Olbia Mare, ed \u00e8 stato edificato il primo centro commerciale della Citt\u00e0. Sempre in questa zona \u00e8 stato edificato, affacciato sul mare, l'anfiteatro comunale progettato dall'Arch. Michelucci.\nNegli anni duemila, sempre in localit\u00e0 Sa Marinedda, che costituisce ormai con Poltu Cuadu un unico agglomerato urbano, \u00e8 stato costruito il primo porto turistico privato della Citt\u00e0, destinato alla nautica da diporto.\nSul promontorio pi\u00f9 elevato del quartiere, affacciato sul Golfo interno di Olbia, \u00e8 stata edificata la chiesa parrocchiale dedicata a San Ponziano papa, oggetto di un recente e importante intervento di riqualificazione architettonica, in occasione del quale \u00e8 stato realizzato il primo belvedere sulla Citt\u00e0. A fianco alla chiesa parrocchiale si trova il Centro salesiano. \nIl quartiere \u00e8 servito da numerose linee di trasporto urbano che lo collegano con il resto della Citt\u00e0, con il vicino aeroporto e con le spiagge a sud (Le Saline, Porto Istana) e a nord della Citt\u00e0 (Porto Rotondo). Sono presenti numerosi esercizi commerciali, sia della piccola che della grande distribuzione, un albergo e importanti uffici pubblici, come la Caserma del Reparto territoriale dei Carabinieri e il Comando della Polizia locale. \nNei pressi del porticciolo turistico, nelle acque interne del golfo si estendono importanti allevamenti di mitili, gustosi molluschi bivalve molto conosciuti ed apprezzati in tutta l'Isola.\nIl nome del quartiere in lingua sarda logudorese significa \"porto nascosto\". \u00c8 frequente leggere \"Poltu Quadu\", ma tale nome \u00e8 assolutamente scorretto in quanto l'aggettivo \"nascosto\" in sardo logudorese si scrive \"cuadu\". La denominazione ufficiale secondo l'Ufficio toponomastica del Comune di Olbia \u00e8 quella corretta di Poltu Cuadu. \nIl quartiere Poltu Cuadu si potrebbe facilmente confondere con il toponimo Poltu Quatu riferito ad un centro turistico isolano situato nel comune di Arzachena; il significato \u00e8 lo stesso ma espresso nella variante gallurese."}
{"id": "2363435", "revid": "619191", "url": "https://it.wikipedia.org/wiki?curid=2363435", "title": "Ricampionamento", "text": "In statistica, con ricampionamento si indicano differenti metodi per:\nTecniche di ricampionamento sono il bootstrapping, il metodo jackknife e i test di permutazione.\nBootstrap.\nIl bootstrap (o bootstrapping) \u00e8 un metodo statistico per stimare la distribuzione di campionamento di uno stimatore, sostituendo dei dati nel campione originale, spesso con lo scopo di ottenere stime robuste degli errori standard e degli intervalli di confidenza dei parametri di una popolazione come la media, la mediana, odds ratio, il coefficiente di correlazione o il coefficiente di regressione.\nQuesto metodo pu\u00f2 essere usato anche per costruire test di verifica delle ipotesi.\nJackknife.\nIl metodo jackknife, simile al bootstrapping, \u00e8 usato nell'inferenza statistica e per stimare il bias e l'errore standard in una statistica. L'idea basilare del metodo consiste nel ricalcolare le stime statistiche lasciando fuori una osservazione alla volta dal campione.\nIl metodo jackknife ed il metodo bootstrap stimano la variabilit\u00e0 di una statistica a partire dalla variabilit\u00e0 di quella statistica tra sottocampioni invece di fare assunzioni parametriche. Il metodo jackknife \u00e8 una tecnica meno generale del bootstrap ed esplora in modo diverso le variazioni del campione. Comunque il jackknife \u00e8 pi\u00f9 semplice, rispetto al bootstrap, da applicare a casi complessi come il campionamento multistadio con pesi di campionamento che cambiano.\nIl metodo jackknife e il metodo bootstrap possono portare a risultati simili, tuttavia, quando sono usati per stimare l'errore standard di una statistica il bootstrap da risultati leggermente differenti se viene ripetuto sugli stessi dati, mentre il metodo jackknife da sempre lo stesso risultato (posto che i sottocampioni rimossi siano sempre gli stessi).\nCross-validazione.\nLa cross-validazione \u00e8 un metodo statistico per validare un modello predittivo. Preso un campione di dati, esso viene suddiviso in sottoinsieme alcuni dei quali vengono usati per la costruzione del modello (insiemi di allenamento, \"training sets\") e gli altri da confrontare con le predizioni del modello (insiemi di validazione, \"validation sets\"). Mediando la qualit\u00e0 delle predizioni tra i vari insiemi di validazione d\u00e0 una misura dell'accuratezza delle predizioni.\nUna forma di cross-validazione lascia fuori una singola osservazione alla volta, questo \u00e8 simile al metodo jackknife. Un'altra, la K-fold cross-validation, divide i dati in K sottoinsiemi, ognuno dei quali \u00e8 lasciato fuori a turno come insieme di validazione.\nQuesto permette di evitare l'\"autoinfluenza\", per confronto nella regressione lineare, ogni valore formula_1 pilota la retta di regressione verso se stesso facendo apparire la regressione pi\u00f9 accurata di quanto non lo sia in realt\u00e0, in media. La cross-validazione applicata alla regressione predice i valori formula_1 per ogni osservazione senza usare quell'osservazione stessa."}
{"id": "2363455", "revid": "1745361", "url": "https://it.wikipedia.org/wiki?curid=2363455", "title": "Festivalbar 1982", "text": "Il diciannovesimo Festivalbar si svolse nell'estate del 1982.\nVenne condotto da Vittorio Salvetti. \nIl vincitore fu Miguel Bos\u00e9 con \"Bravi ragazzi\" per la categoria uomini, Loredana Bert\u00e8 con \"Non sono una signora\" per la categoria donne e Ron con \"Guarda chi si vede\" per la categoria album.\nPremio DiscoVerde: Giuni Russo con \"Un'estate al mare\".\nClaudio Baglioni venne premiato come primo artista italiano in tour nei grandi stadi e record spettatori nel Tour Al\u00e9-O\u00f3.\nFu l'ultima edizione a venire trasmessa dalla Rai Rete 2 prima del trasferimento alle reti Fininvest, precisamente su Canale 5.\nOrganizzazione.\nRAI\nDirezione Artistica.\nVittorio Salvetti"}
{"id": "2363460", "revid": "830939", "url": "https://it.wikipedia.org/wiki?curid=2363460", "title": "William Lombardy", "text": "Carriera.\nVinse nel 1956 all'et\u00e0 di 18 anni il campionato canadese open e l'anno successivo divenne il primo americano a vincere, a Toronto, il Campionato del mondo juniores (under-20). Realizz\u00f2 il punteggio pieno di 11 su 11, l'unica volta che ci\u00f2 \u00e8 successo nella storia di questo campionato.\nNel 1960 vinse con la squadra americana il campionato del mondo per studenti di Leningrado, vincendo anche la medaglia d'oro individuale in prima scacchiera.\nPartecip\u00f2 a sette olimpiadi degli scacchi dal 1958 al 1978, realizzando complessivamente +46 =34 \u201311 (69,2 %). Vinse sei medaglie, tra cui un oro individuale come prima riserva nell'edizione del 1970 e un oro di squadra alle olimpiadi di Haifa 1976.\nTra i risultati di torneo il 2\u00ba-3\u00ba posto a Bogot\u00e0 e il 2\u00ba posto a Mar del Plata nel 1958.\nNel 1961 fu secondo al campionato americano, dietro a Bobby Fischer.\nSi qualific\u00f2 per il torneo interzonale di Stoccolma del 1963, ma non vi partecip\u00f2 perch\u00e9 decise di diventare un sacerdote cattolico, smettendo di giocare a scacchi. Dopo alcuni anni abbandon\u00f2 l'abito talare e riprese a giocare sporadicamente, in particolare alle olimpiadi degli scacchi.\nFece da secondo a Fischer nello storico incontro del secolo, il Campionato del mondo di Reykjav\u00edk del 1972 contro Boris Spasskij."}
{"id": "2363463", "revid": "767487", "url": "https://it.wikipedia.org/wiki?curid=2363463", "title": "Honda X8R", "text": "X8R \u00e8 uno scooter 50\u00a0cm\u00b3 commercializzato dalla casa motociclistica giapponese Honda dal 1998 fino al 2001.\nDotato di motore a due tempi da 50 cm\u00b3 di cilindrata raffreddato ad aria, era fabbricato in Italia e disponibile in due versioni, \"X8R-S\" e \"X8R-X.\"\nLa prima versione era in conformazione maggiormente sportiva e dedicata ad un uso prettamente stradale, la seconda aveva alcune soluzioni, quali il parafango anteriore pi\u00f9 alto e la presenza di pneumatici tassellati con l'intenzione di richiamare maggiormente l'uso in fuoristrada.\nPoco prima dell'uscita di produzione la versione \"S\" \u00e8 stata resa disponibile con una livrea \"Valentino Rossi\" in onore del pilota che in quegli anni gareggiava per Honda."}
{"id": "2363481", "revid": "36426", "url": "https://it.wikipedia.org/wiki?curid=2363481", "title": "Villa Il Leccio (Fiesole)", "text": ""}
{"id": "2363485", "revid": "767487", "url": "https://it.wikipedia.org/wiki?curid=2363485", "title": "Villa Montereggi", "text": "Villa Il Leccio, gi\u00e0 nota come Villa Montereggi, si trova a Fiesole, in via Caldine 2, localit\u00e0 Santa Margherita a Saletta.\nIl nucleo originario \u00e8 l'antica torre medievale di avvistamento, attorno alla quale nel XVI-XVII secolo fu costruita una villa padronale al centro di una grande tenuta. Nel corso del Settecento appartenne ai Rucellai, ai Giuntini e poi, nella seconda met\u00e0 dell'Ottocento, agli Amphoux, nobile famiglia francese.\nFu acquistata nei primi del novecento dagli Alinari e da loro poi \u00e8 passata ad altre famiglie, sino agli attuali proprietari che ne hanno curato un totale restauro, eliminando le aggiunte tardo ottocentesche e riportando alla luce l'originaria struttura secentesca. All'interno, in alcune sale sono stati restaurati gli affreschi settecenteschi di notevole fattura, coperti da molte mani di pittura, e gli antichi soffitti lignei a cassettone, nascosti da cannicciati ottocenteschi.\nNel giardino antistante la villa \u00e8 stata recuperata l'antica Cappella, ormai totalmente fatiscente e priva di tetto e di buona parte delle mura, ridotta a poco pi\u00f9 di una capanna per gli attrezzi, riportandola alla struttura originaria in base anche alla sua raffigurazione presente in un affresco posto nel salone del primo piano, dove ben si evidenziano le sue caratteristiche architettoniche."}
{"id": "2363491", "revid": "200154", "url": "https://it.wikipedia.org/wiki?curid=2363491", "title": "Macintosh Picture", "text": ""}
{"id": "2363499", "revid": "767487", "url": "https://it.wikipedia.org/wiki?curid=2363499", "title": "Bayambang", "text": "Bayambang \u00e8 una municipalit\u00e0 di Prima classe delle Filippine, situata nella Provincia di Pangasinan, nella regione di Ilocos.\nBayambang \u00e8 formata da 77 baranggay:"}
{"id": "2363506", "revid": "767487", "url": "https://it.wikipedia.org/wiki?curid=2363506", "title": "Binalonan", "text": "Binalonan \u00e8 una municipalit\u00e0 di Terza classe delle Filippine, situata nella Provincia di Pangasinan, nella regione di Ilocos.\nBinalonan \u00e8 formata da 24 baranggay:"}
{"id": "2363507", "revid": "72396", "url": "https://it.wikipedia.org/wiki?curid=2363507", "title": "Vincitori della Coppa del Mondo di sci alpino", "text": ""}
{"id": "2363508", "revid": "1543377", "url": "https://it.wikipedia.org/wiki?curid=2363508", "title": "Cristoforo d'Assia-Kassel", "text": "Fu un ufficiale tedesco delle SS ucciso accidentalmente durante la II guerra mondiale.\nCarriera.\nIl Principe Cristoforo era un direttore delle Ministero delle Forze Aeree nel Terzo Reich, Comandante delle riserve aeree e detenne il rango di \"Oberf\u00fchrer\" nelle \"SS\". Il 7 ottobre 1943, venne ucciso in un incidente aereo in una zona di guerra sugli Appennini nei pressi di Forl\u00ec in Italia. Il suo corpo fu trovato due giorni dopo.\nFamiglia.\nNato il 14 a Francoforte, era un pronipote della regina Vittoria e del principe Alberto di Sassonia-Coburgo-Gotha attraverso la loro figlia maggiore Vittoria, principessa reale, moglie di Federico III, imperatore tedesco.\nSpos\u00f2 la principessa Sofia di Grecia e Danimarca, il 15 dicembre 1930 a Kronberg im Taunus, Germania. La principessa Sofia era la figlia pi\u00f9 giovane del principe Andrea di Grecia e Danimarca e della principessa Alice di Battenberg, e la sorella del futuro Principe Filippo, duca di Edimburgo.\nEbbero cinque figli:"}
{"id": "2363519", "revid": "287204", "url": "https://it.wikipedia.org/wiki?curid=2363519", "title": "Binmaley", "text": "Binmaley \u00e8 una municipalit\u00e0 di Prima classe delle Filippine, situata nella Provincia di Pangasinan, nella regione di Ilocos.\nBinmaley \u00e8 formata da 33 baranggay:"}
{"id": "2363521", "revid": "123117353", "url": "https://it.wikipedia.org/wiki?curid=2363521", "title": "Gran Premio di San Marino 1991", "text": "Il Gran Premio di San Marino 1991 \u00e8 stato un Gran Premio di Formula 1 disputato il 28 aprile 1991 all'Autodromo Enzo e Dino Ferrari di Imola. La gara \u00e8 stata vinta da Ayrton Senna su McLaren che firma il successo per la 29\u00aa volta in carriera; per il finlandese Jyrki J\u00e4rvilehto arriva il primo ed unico podio della sua carriera in Formula 1.\nPrima della gara.\nAl team AGS c'\u00e8 un cambio di propriet\u00e0; le vetture cambiano l'usuale livrea bianca con una rosso-blu e Stefan Johansson viene rimpiazzato da Fabrizio Barbazza.\nQualifiche.\nSenna conquista la sua 55\u00aa pole position in carriera davanti a Patrese, Prost, Mansell e Berger.\nGara.\nDurante il giro di formazione, su pista umida, Prost e Berger escono di pista: l'austriaco riesce a proseguire, mentre il ferrarista fa spegnere il motore e si deve ritirare prima ancora che la gara inizi.\nAlla partenza Patrese conquista la testa della corsa davanti Senna; Mansell, partito male per un problema al cambio, si ritira gi\u00e0 alla fine del primo passaggio dopo una collisione con Brundle. Una tornata pi\u00f9 tardi Piquet esce di pista e si ritira, mentre nel corso del terzo giro \u00e8 Alesi che deve abbandonare dopo essere uscito di pista dopo aver tentato un improbabile sorpasso ai danni di Modena.\nIn testa senza problemi, Patrese si ferma ai box con problemi elettrici; il pilota italiano torna in pista ultimo solo per ritirarsi definitivamente nove tornate pi\u00f9 tardi. Il ritiro di Patrese lascia strada libera a Senna, che per\u00f2 subisce la rimonta del compagno di squadra Berger che, girando in media un secondo e mezzo pi\u00f9 veloce del brasiliano, gli si porta a cinque secondi. Alle spalle dei due piloti della McLaren si trovano le due Tyrrell di Modena e Nakajima e le due Minardi di Martini e Morbidelli.\nEntrambi i piloti della McLaren tornano ai box per cambiare le gomme; Senna mantiene il comando, mentre Berger \u00e8 attardato dietro ad un gruppetto di doppiati formato da Gugelmin, Bailey e Boutsen; lo stesso Bailey si porta in sesta posizione dopo aver superato De Cesaris e dopo il ritiro di Nakajima per problemi alla trasmissione.\nCapelli, risalito fino in quarta posizione, esce di pista e si ritira; anche Modena \u00e8 costretto alla resa da problemi alla trasmissione. I ritiri fanno s\u00ec che dietro ai due piloti della McLaren vengano a trovarsi, nell'ordine, Moreno, Lehto, van de Poele e Martini.\nAl 55\u00ba passaggio Moreno si ritira per problemi al motore; Senna resiste alla rimonta del compagno di squadra nonostante problemi con la pressione dell'olio e vince la terza gara consecutiva davanti a Berger, Lehto, Martini, H\u00e4kkinen e Bailey."}
{"id": "2363525", "revid": "110157", "url": "https://it.wikipedia.org/wiki?curid=2363525", "title": "Zuiderzeemuseum", "text": "Lo Zuiderzeemuseum \u00e8 un museo \u2013 in gran parte museo all'aperto \u2013 situato ad Enkhuizen, nella Frisia Occidentale (Olanda Settentrionale, Paesi Bassi), che illustra com'era la vita prima del 1932 (anno in cui termin\u00f2 la costruzione dell\u2019\" Afsluitdijk \", la \u201cGrande Diga\u201d) \nnelle aree sviluppatesi attorno a quello che un tempo era lo Zuiderzee (= \u201cMare meridionale\u201d, l'odierno Ijsselmeer) e dove sono esposti ca. 130 edifici (del 1880 \u2013 1932) della zona e delle localit\u00e0 circostanti.\nLa struttura \u00e8 stata premiata nel 1984 come migliore museo europeo dell'anno.\nCaratteristiche.\nIl museo \u00e8 diviso in due parti: il \"Buitenmuseum\" (= \"museo all'aperto\") e il \"Binnenmuseum\" (\"museo al coperto\"), raggiungibile solo in battello ed allestito in edifici del XVII secolo.\nNel museo si trovano: un porto, una chiesa del XIX secolo (proveniente dall'isola di Wieringen), una scuola, un mulino, una fabbrica di zoccoli, una farmacia (proveniente da Hoorn), un negozio di dolciumi, un affumicatoio per le anguille, la bottega di un velaio, una collezione di barche antiche (ospitata nella \"Peperhuis\", un vecchio magazzino della Compagnia Olandese delle Indie Orientali), dei forni per la calce, varie abitazioni (tra cui quelle provenienti da Urk e da Zoutkamp), ecc.\nDa aprile a novembre vengono mostrati ai visitatori gli antichi mestieri e le tipiche attivit\u00e0 dell'artigianato olandese."}
{"id": "2363527", "revid": "287204", "url": "https://it.wikipedia.org/wiki?curid=2363527", "title": "Una domenica fruttuosa", "text": "Una domenica fruttuosa \u00e8 un racconto incluso in \"Il mistero di lord Listerdale e altre storie\", una raccolta di racconti di Agatha Christie senza nessuno dei principali personaggi che ricorrono di solito nei suoi romanzi e racconti, pubblicato per la prima volta nel Regno Unito nel 1934.\nTrama.\nDorothy Pratt, una giovane cameriera, si sta godendo una gita in macchina in compagnia di un suo amico, Edward Palgrove, una domenica. La coppia si ferma davanti ad una bancarella di frutta sul ciglio della strada, dove ne comprano un sacchetto. Il venditore, con uno strano ghigno sul viso, dice loro che stanno comprando qualcosa che ha molto pi\u00f9 valore di quello che hanno speso. Fermatisi vicino ad un ruscello, i due cominciano a mangiare la frutta, e leggono su un pezzo di giornale del furto di una collana di rubini del valore di cinquantamila sterline. Un attimo dopo, in fondo al sacchetto Dorothy e Edward trovano proprio una collana di rubini! Edward \u00e8 scioccato a quella vista, ha paura di venire arrestato e messo in galera, ma Dorothy vede la possibilit\u00e0 di una nuova vita, vendendo il gioiello alla malavita. Edward ascolta indignato quest'idea, e le intima di restituire la collana. \nIl giorno dopo, Dorothy contatta Edward. Ha cambiato idea, il gioiello va restituito. Di ritorno dal lavoro, Edward quella sera legge sul giornale gli ultimi sviluppi sul furto della collana. Accanto a questo trafiletto, per\u00f2, ce n'\u00e8 un altro che attira l'attenzione del ragazzo. Edward e Dorothy si vedono, poco dopo, e il ragazzo mostra alla giovane il trafiletto che tanto lo aveva colpito. Nell'articolo si narra di una mossa pubblicitaria di successo: l'inserimento in un sacchetto di frutta su cinquanta, di una collana falsa. I due capiscono allora, con molto sollievo, di non essere in possesso della collana rubata."}
{"id": "2363528", "revid": "6923", "url": "https://it.wikipedia.org/wiki?curid=2363528", "title": "Audi R8 Race Car", "text": ""}
{"id": "2363530", "revid": "110157", "url": "https://it.wikipedia.org/wiki?curid=2363530", "title": "Pusztavacs", "text": "Pusztavacs \u00e8 un comune dell'Ungheria di 1.530 abitanti (dati 2001) situato nella provincia di Pest, nell'Ungheria settentrionale."}
{"id": "2363536", "revid": "110157", "url": "https://it.wikipedia.org/wiki?curid=2363536", "title": "Pusztaz\u00e1mor", "text": "Pusztaz\u00e1mor \u00e8 un comune dell'Ungheria di 1.022 abitanti (dati 2001) situato nella provincia di Pest, nell'Ungheria settentrionale."}
{"id": "2363538", "revid": "767487", "url": "https://it.wikipedia.org/wiki?curid=2363538", "title": "Bolinao", "text": "Bolinao \u00e8 una municipalit\u00e0 di Prima classe delle Filippine, situata nella Provincia di Pangasinan, nella regione di Ilocos.\nBolinao \u00e8 formata da 30 baranggay:"}
{"id": "2363541", "revid": "767487", "url": "https://it.wikipedia.org/wiki?curid=2363541", "title": "Remetesz\u0151l\u0151s", "text": "Remetesz\u0151l\u0151s \u00e8 un comune dell'Ungheria di 353 abitanti (dati 2001) situato nella provincia di Pest, nell'Ungheria settentrionale."}
{"id": "2363545", "revid": "599", "url": "https://it.wikipedia.org/wiki?curid=2363545", "title": "Henri Leon Lebesgue", "text": ""}
{"id": "2363546", "revid": "117385433", "url": "https://it.wikipedia.org/wiki?curid=2363546", "title": "Object 47", "text": "Object 47 \u00e8 un album della post punk band inglese Wire, chiamato cos\u00ec perch\u00e9 si tratta della 47\u00aa pubblicazione della band, cos\u00ec come \"154\" era stato chiamato cos\u00ec perch\u00e9 corrispondeva al numero di concerti tenuti dalla band fino ad allora. Si tratta del primo album della band senza la partecipazione del chitarrista Bruce Gilbert. L'album \u00e8 stato pubblicato il 7 luglio 2008 nel Regno Unito e il 15 luglio dello stesso anno negli USA.."}
{"id": "2363547", "revid": "110157", "url": "https://it.wikipedia.org/wiki?curid=2363547", "title": "Solym\u00e1r", "text": "Solym\u00e1r \u00e8 un comune dell'Ungheria di 10.015 abitanti (dati 2009) situato nella provincia di Pest, nell'Ungheria settentrionale."}
{"id": "2363548", "revid": "767487", "url": "https://it.wikipedia.org/wiki?curid=2363548", "title": "J\u00f4natas", "text": "Carriera.\nClub.\nDal 2001 al 2002 ha giocato nelle giovanili del Flamengo, debuttando proprio nel 2002 in una partita del Campionato Carioca; nel 2003 si \u00e8 guadagnato un posto stabile da titolare con 35 presenze in S\u00e8rie A. Acquistato dall'Espanyol nell'agosto 2006, nel maggio del 2007 ha segnato un gol nei minuti di recupero durante la finale della Coppa UEFA 2006-2007; nonostante il suo gol avesse salvato la sua squadra, rimasta in dieci, dalla sconfitta ai tempi regolamentari, ha sbagliato il calcio di rigore decisivo, regalando cos\u00ec al Siviglia la seconda Coppa UEFA consecutiva.\nNel 2008 \u00e8 tornato al Flamengo e poi al Botafogo con la formula del prestito. Dopo essere rimasto svincolato dall'Espanyol B, il 14 aprile 2011 torna in Brasile al Figueirense."}
{"id": "2363551", "revid": "179980", "url": "https://it.wikipedia.org/wiki?curid=2363551", "title": "J\u00f4natas Domingos", "text": ""}
{"id": "2363552", "revid": "110157", "url": "https://it.wikipedia.org/wiki?curid=2363552", "title": "S\u00f3sk\u00fat", "text": "S\u00f3sk\u00fat \u00e8 un comune dell'Ungheria di 2.975 abitanti (dati 2001) situato nella provincia di Pest, nell'Ungheria settentrionale."}
{"id": "2363558", "revid": "80598", "url": "https://it.wikipedia.org/wiki?curid=2363558", "title": "Lui lu lui/La nostra canzone", "text": "Lui lu lui/La nostra canzone \u00e8 un 45 giri di Anna Rusticano, pubblicato dall'etichetta discografica Fonit Cetra nel 1977.\nLa copertina raffigura un disegno della cantante con sfumature azzurre e gialle.\nLa canzone sul lato A, \"Lui lu lui\", ebbe un buon successo radiofonico, e fu quella che rivel\u00f2 la Rusticano al grande pubblico; \u00e8 la cover di una canzone francese di Rahamin Clement Chammah, ed il testo italiano \u00e8 di Andrea Lo Vecchio.\nIl brano \"La nostra canzone\" \u00e8 stato composto da Riccardo Lamonarca ed Elio Grande, che usa lo pseudonimo \"Eliomariaenodian\"."}
{"id": "2363560", "revid": "729019", "url": "https://it.wikipedia.org/wiki?curid=2363560", "title": "Bugallon", "text": "Bugallon \u00e8 una municipalit\u00e0 di Terza classe delle Filippine, situata nella Provincia di Pangasinan, nella regione di Ilocos.\nBugallon \u00e8 formata da 24 baranggay:"}
{"id": "2363565", "revid": "767487", "url": "https://it.wikipedia.org/wiki?curid=2363565", "title": "Thiago Sales", "text": "Caratteristiche tecniche.\nGioca come difensore centrale.\nCarriera.\nClub.\nCresciuto nelle giovanili del club, ha debuttato durante il Campeonato Brasileiro S\u00e9rie A 2007, lanciato da Joel Santana, segnando un gol nella sua prima partita nel campionato di massima serie brasiliano, contro lo Sport."}
{"id": "2363570", "revid": "729019", "url": "https://it.wikipedia.org/wiki?curid=2363570", "title": "Burgos (Pangasinan)", "text": "Burgos \u00e8 una municipalit\u00e0 di Quarta classe delle Filippine, situata nella Provincia di Pangasinan, nella regione di Ilocos.\nBurgos \u00e8 formata da 14 baranggay:"}
{"id": "2363572", "revid": "287204", "url": "https://it.wikipedia.org/wiki?curid=2363572", "title": "Buteo brachyurus", "text": "La poiana codacorta (Buteo brachyurus, Vieillot 1816) \u00e8 un uccello della famiglia degli Accipitridi dell'ordine degli Accipitriformi.\nSistematica.\n\"Buteo brachyurus\" ha due sottospecie:\nDistribuzione e habitat.\nQuesto uccello nidifica nelle regioni tropicali e subtropicali delle Americhe, dal Brasile sud-orientale e dall'Argentina settentrionale fino all'America Centrale, al Messico settentrionale e alla Florida (USA). Non si spinge mai oltre i 2000 metri di altitudine, ma solitamente si incontra sotto i 1400 metri. Sulle Ande della Colombia meridionale, nell'Argentina centrale e in Cile \u00e8 rimpiazzato dalla poiana golabianca (\"Buteo albigula\"). In tutto il suo areale \u00e8 una specie residente, tranne la popolazione della Florida, che trascorre l'inverno nelle regioni meridionali dello Stato, Florida Keys comprese."}
{"id": "2363580", "revid": "1310927", "url": "https://it.wikipedia.org/wiki?curid=2363580", "title": "Airton Ribeiro Santos", "text": "Carriera.\nClub.\nCresciuto nelle giovanili del Nova Igua\u00e7u, Airton nel 2007 fu mandato in prestito al Mesquita per quattro mesi.\nAd\u00edlio, allora tecnico delle giovanili del Flamengo, rimase colpito dal giocatore e lo mise sotto contratto nel 2008, per giocare nel settore giovanile, sempre in prestito dal Nova Igua\u00e7u.\nNel corso dello stesso anno entr\u00f2 in prima squadra accumulando 16 presenze nel Campeonato Brasileiro S\u00e9rie A.\nIl 2 gennaio 2010 viene acquistato dal Benfica, firmando un contratto quinquennale.\nIl 12 giugno 2011 torna nuovamente al Flamengo in prestito."}
{"id": "2363585", "revid": "173617", "url": "https://it.wikipedia.org/wiki?curid=2363585", "title": "Internazionali BNL d'Italia 2009 - Singolare maschile", "text": "Il singolare maschile dell'Internazionali BNL d'Italia 2009 \u00e8 stato un torneo di tennis facente parte dell'ATP World Tour 2009.\nNovak \u0110okovi\u0107 ha difeso il titolo, ma Rafael Nadal lo ha battuto in finale, 7\u20136(2), 6\u20132.\nTeste di serie.\nLe prime otto teste di serie passano direttamente al 2\u00ba turno"}
{"id": "2363586", "revid": "599", "url": "https://it.wikipedia.org/wiki?curid=2363586", "title": "John Edward Jones", "text": ""}
{"id": "2363590", "revid": "287204", "url": "https://it.wikipedia.org/wiki?curid=2363590", "title": "Buteo hemilasius", "text": "La poiana degli altipiani (Buteo hemilasius, Temminck e Schlegel 1844) \u00e8 un uccello della famiglia degli Accipitridi dell'ordine degli Accipitriformi.\nSistematica.\n\"Buteo hemilasius\" non ha sottospecie, \u00e8 monospecifico.\nDistribuzione e habitat.\nQuesto uccello \u00e8 diffuso nelle foreste boreali dell'Asia centrale, dal Kazakistan al Giappone, fino all'India e all'Iran a sud."}
{"id": "2363592", "revid": "481349", "url": "https://it.wikipedia.org/wiki?curid=2363592", "title": "Clara Agnelli", "text": ""}
{"id": "2363600", "revid": "767487", "url": "https://it.wikipedia.org/wiki?curid=2363600", "title": "Samuel Galindo", "text": "Caratteristiche tecniche.\nDotato di un grande fisico e di una eccellente tecnica, \u00e8 stato giudicato il miglior prospetto boliviano degli ultimi tempi, dopo essersi messo in luce al Mondiale Under-17. Dotato di un buon piede, \u00e8 paragonabile per caratteristiche a Patrick Vieira.\nCarriera.\nClub.\nInizia a giocare nel Real America e nel gennaio del 2010 viene acquistato dagli inglesi dell' per circa 500.000 sterline.\nIl suo nuovo allenatore Ars\u00e8ne Wenger lo ha definito un mancino con una buona tecnica capace di dare palloni interessanti. Ha inoltre chiarito che sarebbe stato immediatamente dato in prestito per permettergli di giocare.. Nel luglio 2010 viene infatti ceduto in prestito al Salamanca per l'intera durata della stagione 2010/2011.\nNazionale.\nIl 25 febbraio 2010 ha esordito in Nazionale maggiore, giocando da titolare l'amichevole persa per 5-0 contro il .\nViene convocato per la Copa Am\u00e9rica Centenario negli Stati Uniti, ma non pu\u00f2 parteciparvi per infortunio e viene sostituito da Carmelo Algara\u00f1az."}
{"id": "2363603", "revid": "1573940", "url": "https://it.wikipedia.org/wiki?curid=2363603", "title": "Parabuteo leucorrhous", "text": "La poiana groppone bianco o poiana groppabianca (Parabuteo leucorrhous ()) \u00e8 un uccello della famiglia degli Accipitridi, diffuso in Sud America.\nDistribuzione e habitat.\nQuesto uccello \u00e8 diffuso nelle foreste tropicali montane di Argentina, Bolivia, Brasile, Colombia, Ecuador, Paraguay, Per\u00f9 e Venezuela."}
{"id": "2363605", "revid": "767487", "url": "https://it.wikipedia.org/wiki?curid=2363605", "title": "Freddie Lewis (cestista 1921)", "text": ""}
{"id": "2363613", "revid": "110157", "url": "https://it.wikipedia.org/wiki?curid=2363613", "title": "Kill Kill Kill (Anti-Flag)", "text": "Kill Kill Kill \u00e8 l'EP di debutto del gruppo punk statunitense Anti-Flag. Il gruppo aveva gi\u00e0 pubblicato due split ed era apparso in alcune compilation, ma questa \u00e8 la prima pubblicazione interamente della band. L'album fu registrato durante il 1995 ed \u00e8 da tempo fuori stampa. Molte delle tracce sono state incluse nel primo album della band \"Die for the Government\".\nLe versioni di \"You'd Do The Same\", \"No More Dead\" e \"Kill The Rich\" di questo EP sono le stesse di \"Die for the Government\", ma la versione di \"Davey Destroyed the Punk Scene\" \u00e8 differente."}
{"id": "2363623", "revid": "287204", "url": "https://it.wikipedia.org/wiki?curid=2363623", "title": "La ragazza del treno (racconto)", "text": "La ragazza del treno (\"The Girl in the Train\") \u00e8 un racconto incluso in \"Il mistero di lord Listerdale e altre storie\", una raccolta di racconti di Agatha Christie senza nessuno dei principali personaggi che ricorrono di solito nei suoi romanzi e racconti, pubblicato per la prima volta nel Regno Unito nel 1934.\nTrama.\nGeorge Rowland \u00e8 un uomo che dipende sia economicamente che lavorativamente dal suo ricco zio. Infastidito dalla vita dissoluta del nipote, lo zio lo licenzia, e George decide di andarsene di casa. George, dopo aver abbandonato l'idea di trasferirsi nelle colonie, prende un treno che parte dalla stazione di Waterloo diretto in una cittadina notata su una guida ABC, Rowland's Castle, dove \u00e8 convinto di venire accolto a braccia aperte dagli abitanti. George si accomoda in una vagone di prima classe, completamente solo, ma all'improvviso una ragazza salta sul treno implorandogli di nasconderla. George la fa nascondere sotto il suo sedile prima che uno straniero con la barba si affacci al finestrino e pretenda di riavere indietro sua nipote. George, vistosi in difficolt\u00e0, chiama un poliziotto che blocca lo straniero, e il treno parte. \nLa ragazza si presenta, si chiama Elizabeth, ma non pu\u00f2 dare spiegazioni sulle sue azioni. Alla stazione dopo, Elizabeth salta gi\u00f9 dal treno. La ragazza, mentre sta parlando con George attraverso il finestrino, nota un uomo barbuto che sta salendo sul treno, e dice al suo salvatore di tenerlo d'occhio, oltre a custodire gelosamente un pacchetto che gli d\u00e0. \nGeorge segue l'uomo barbuto fino a Portsmouth, dove prenota una stanza nello stesso hotel scelto dalla sua preda. Il ragazzo si accorge che c'\u00e8 un uomo dai capelli rossi che sta controllando sia George che l'uomo barbuto. George insegue l'uomo barbuto, ma senza nessun esito, quindi comincia a chiedersi se magari l'uomo si sia accorto di essere pedinato. I sospetti di George crescono quando vede l'uomo dai capelli rossi fare ritorno all'hotel di mattina presto, probabilmente dopo una camminata notturna. All'hotel arrivano due uomini stranieri, che chiedono a George (chiamandolo \u201cLord Rowland\u201d) dove si trovi la Granduchessa Anastasia di Catonia, un piccolo paese dei Balcani. Alle risposte negative di George, l'uomo pi\u00f9 giovane diventa violento, ma George riesce a disarmarlo fisicamente con un colpo di Jujitsu. I due stranieri allora, dopo aver proferito alcune minacce, se ne vanno.\nQuella notte, George nota l'uomo barbuto mentre sta nascondendo un piccolo pacchetto dietro il battiscopa del bagno. Ritornando in camera sua, George scopre con molto disappunto che il pacchetto di Elizabeth, nascosto sotto il cuscino, \u00e8 sparito. Dopo colazione, il pacchetto di Elizabeth \u00e8 tornato al suo posto, e George, dopo averlo aperto, scopre che al suo interno c'\u00e8 solo una fede nuziale. Dopo che la cameriera gli ha detto che non pu\u00f2 entrare nella stanza dell'uomo barbuto, George decide di entrarci tramite la finestra, camminando sul parapetto del palazzo. Una volta dentro, George pensa che l'uomo barbuto sia scappato tramite le scale antincendio, poi viene distratto da un rumore proveniente dall'armadio, dal quale esce l'uomo coi capelli rossi. Quest'ultimo si presenta come l'ispettore Jarrold di Scotland Yard. L'uomo barbuto si chiama Mardenberg, \u00e8 una spia segreta e dietro il battiscopa aveva nascosto i piani di difesa del porto di Portsmouth. La sua complice, dice l'ispettore, \u00e8 una giovane ragazza, e George si domanda se si tratti di Elizabeth. George, sul treno di ritorno, legge sul giornale del matrimonio segreto tra la Granduchessa Anastasia di Catonia e Lord Roland Gaigh. Alla stazione dopo monta Elizabeth, che spiega a George tutta la verit\u00e0. Elizabeth stava creando un diversivo per distrarre lo zio di Anastasia, che si opponeva al matrimonio, per questo ha finto di essere la giovane nobildonna ed \u00e8 salita sul treno. La ragazza ha detto a George di controllare l'uomo barbuto per confondergli le idee, non sapendo che quest'ultimo era una spia nemica! Elizabeth ha fatto tutto questo perch\u00e9 \u00e8 la sorella di Lord Gaigh, e George le propone di sposarlo. Suo zio sar\u00e0 contento che George con il matrimonio possa entrare nell'alta societ\u00e0, e d'altro canto i genitori di Elizabeth apprezzeranno sicuramente i soldi dei Rowland. La ragazza accetta. "}
{"id": "2363628", "revid": "729019", "url": "https://it.wikipedia.org/wiki?curid=2363628", "title": "Jean Prat", "text": "Biografia.\nNato e cresciuto rugbisticamente a Lourdes, esord\u00ec nella prima squadra dell'FC Lourdais a 16 anni nel 1939; partito in guerra poco dopo, fu fatto prigioniero dai tedeschi nel 1941 e, una volta rilasciato, disput\u00f2 il suo primo incontro per la il 1\u00ba gennaio 1945, al Parco dei Principi di Parigi contro una selezione dell'esercito britannico di stanza nel Continente.\nA livello di club vinse 6 campionati francesi con la maglia del Lourdes, al quale fu sempre legato per tutta la sua carriera e anche dopo il ritiro; tuttavia, la sua fama \u00e8 principalmente dovuta all'attivit\u00e0 internazionale, grazie alla quale si impose come uno dei giocatori pi\u00f9 rappresentativi del suo Paese e, pi\u00f9 in generale, del rugby di quell'epoca.\nDivenuto capitano della Nazionale francese nel 1953, disput\u00f2 con tale selezione 51 incontri, prendendo parte a 9 edizioni consecutive del Cinque Nazioni, dal al , vincendo gli ultimi due tornei a cui partecip\u00f2.\nFu anche punto fermo della squadra nei \"tour\" sudamericani del 1949 e 1954 (4 \"test match\" vinti contro l' e una vittoria della Francia XV contro il ), all'epoca le uniche occasioni di confronto internazionale fuori dal Cinque Nazioni e la Coppa delle Nazioni d'Europa, anche se il momento di maggior gloria internazionale, per lui e per il suo Paese, fu senza dubbio la prima vittoria di sempre in un \"test match\" contro la , avvenuta il 27 febbraio 1954 a Colombes, un 3-0 frutto di una meta proprio di Prat.\nNel 1952, con la sua 35\u00aa presenza, divenne il \"recordman\" di selezioni in maglia francese; il suo ultimo incontro internazionale fu il 10 aprile 1955 a Grenoble contro l' (vittoria 24-0), ma qualche settimana prima, nel corso dell'ultimo impegno del Cinque Nazioni - una sconfitta contro il a Colombes che neg\u00f2 alla il suo primo Grande Slam in tale competizione - i giocatori gallesi, sapendo che Prat era giunto al suo ultimo torneo, al termine della partita lo portarono in trionfo sulle spalle in segno di omaggio; prima dell'incontro, addirittura, un architetto parigino e un gruppo di suoi amici ebbero l'idea di far circolare tra gli spettatori assisi sugli spalti il testo di una petizione al presidente francese per indurlo a conferire la Legion d'onore al giocatore.\nFu in tale occasione che la stampa d'Oltremanica coni\u00f2 per Jean Prat il soprannome \"Mister Rugby\".\nDopo il suo ritiro giunse anche la Legion d'onore che i tifosi avevano chiesto per lui fin da quattro anni addietro; divenuto allenatore, gli fu affidata nel 1963 la Nazionale di rugby a 15 della Francia, alla quale diede una sua impronta tipica basata sulla libert\u00e0 degli elementi migliori di far gioco, su tutti Walter Spanghero e Michel Crauste, quest'ultimo gi\u00e0 compagno di squadra al Lourdes.\nAll'attivo di Prat, come allenatore, una vittoria esterna sul durante un \"tour\" nel 1964, e la vittoria nel Cinque Nazioni 1967.\nTerminato l'incarico nel 1967, Prat torn\u00f2 a Lourdes dove apr\u00ec un ristorante, Le Winger, insieme a suo fratello Maurice, anch'egli rugbista e internazionale per la .\nNel 2001, per rendere omaggio al contributo dato al gioco del rugby, la International Rugby Hall of Fame ammise Prat nella galleria dei migliori giocatori di ogni epoca; nel 2005, al termine di una lunga malattia, Prat mor\u00ec a 82 anni non ancora compiuti.\nDa allora, in suo onore, il premio conferito al club vincitore del campionato di terza divisione nazionale (F\u00e9d\u00e9rale 1) si chiama \u201cTrofeo Jean Prat\u201d; nel 2011 anche l'IRB Hall of Fame riserv\u00f2 a Prat lo stesso tributo."}
{"id": "2363629", "revid": "1543377", "url": "https://it.wikipedia.org/wiki?curid=2363629", "title": "Caeciliidae", "text": "I cecilidi (Caeciliidae ) sono una famiglia di anfibi apodi (o gimnofioni), diffusi in America centrale e meridionale. Come nel caso degli altri apodi, la loro forma ricorda quella di vermi o serpenti.\nDescrizione.\nI cecilidi hanno un certo numero di caratteristiche comuni che li distinguono dagli altri apodi. In particolare, il loro cranio \u00e8 composto da relativamente poche ossa, e quelle presenti sono fuse per formare una solida placca che li aiuta negli spostamenti sotterranei. La bocca \u00e8 situata sotto il muso, e non possiedono coda.\nBiologia.\nMolti cecilidi depositano le loro uova nel suolo umido. Dalle uova nascono quindi larve acquatiche, che vivono in infiltrazioni nel terreno, o in piccoli corsi d'acqua. Comunque, alcune specie non attraversano uno stato larvale, e dalle uova nasce una prole identica all'adulto; in altri casi, essi non depongono uova, ma si riproducono in maniera ovovivipara.\nTassonomia.\nComprende i seguenti generi e specie:"}
{"id": "2363630", "revid": "122508137", "url": "https://it.wikipedia.org/wiki?curid=2363630", "title": "Sandro Salvioni", "text": "Carriera.\nGiocatore.\nInizia la carriera da calciatore tra i dilettanti, nel Leffe, nella stagione 1972-1973. Dal 1973 al 1975 gioca nel in Serie C prima di esordire in Serie B con il Novara nella stagione 1975-76.\nLa stagione successiva, nella sessione autunnale del calciomercato, passa dal Novara al . Con la maglia dei rossoneri allenati da Ettore Puricelli, il centrocampista esordisce nella massima serie il 31 ottobre 1976 in Bologna-Foggia (0-0). Resta a Foggia anche la stagione successiva (per un totale di 28 presenze in due stagioni in massima serie) e veste ancora la casacca rossonera nella stagione 1978-79 in Serie B dove scende in campo 35 volte segnando quattro gol.\nNel 1979-80 passa al Brescia, sempre in B, e con i lombardi conquista subito la promozione in Serie A restando con le \"rondinelle\" anche in Serie C1.\nNella stagione 1984-85 passa al Derthona in C2, nel 1985-86 al in C1, con cui conquista la promozione in B nel 1986-87 scende nuovamente in C2 per vestore la maglia del . Dal 1987-88 torna in B alla e ci resta anche la stagione successiva, sempre tra i cadetti.\nIn carriera ha totalizzato complessivamente 56 presenze in Serie A, andando a segno in un'occasione (nella vittoria esterna del Brescia contro il Bologna della stagione 1980-81), e 148 presenze e 11 reti in Serie B.\nAllenatore.\nDopo aver allenato per alcuni anni i ragazzini di una scuola calcio del comune di Trescore Balneario, inizia la carriera da allenatore nel 1989 a Seregno, in Serie D (2 stagioni), poi Crema (1991-1992).\nNel 1993 passa ai professionisti nella Vastese in Serie C2 e la stagione si conclude al 16\u00ba posto retrocedendo in Serie D.\nDal 1994 al 2000 allena la formazione primavera del prima della chiamata di Franco Sensi per allenare il Nizza, squadra di Ligue 2, appena acquistato. La prima stagione si conclude con il 15\u00ba posto e nella seconda l'allenatore porta la squadra al 3\u00ba posto conquistando la promozione in Ligue 1.\nNel 2002 torna in Italia per allenare il in Serie B ma viene esonerato e sostituito. Nel 2003 allena in Serie B l'Hellas Verona ma viene nuovamente esonerato a dicembre con la squadra terz'ultima in classifica (18 punti in 20 partite), che non vinceva da 10 giornate. Dopo anni di inattivit\u00e0, alternati periodi con il (subentrato e retrocesso ai play-out di Serie C1) e Uso Calcio, nel maggio 2009 viene chiamato a sostituire Francesco Monaco sulla panchina dell', riuscendo nell'intento di salvare la squadra dorica, come pure nel campionato 2009-2010.\nDopo il fallimento dell' rimane senza squadra. Nel dicembre 2010 viene ingaggiato dalla in sostituzione dell'esonerato Iaconi. A fine stagione non centra la salvezza con la squadra alabardata che retrocede in Lega Pro. La squadra in campionato risulter\u00e0 con il minor numero di reti fatte (34).\nNel gennaio 2012 diviene il nuovo allenatore dell'AlbinoLeffe, in seguito all'esonero di Daniele Fortunato.. Col suo avvento in panchina la situazione, invece di migliorare, peggiora decisamente: nelle dieci giornate della sua gestione l'Albinoleffe raccoglie solo due punti. In seguito a sei sconfitte consecutive, che portano la squadra ad essere sette punti indietro dallo spareggio per evitare la discesa in Lega Pro, viene sollevato dalla guida della squadra il 7 aprile dello stesso anno e sostituito da Alessio Pala.\nNel giugno 2013 il Lugano comunica di aver affidato la responsabilit\u00e0 tecnica della prima squadra per la stagione 2013-2014 a Sandro Salvioni. Si dimette il 29 settembre a seguito di 4 sconfitte consecutive in campionato.\nNel gennaio 2016 diventa l'allenatore del , in sostituzione di Alessio Delpiano. L'8 marzo 2016 rassegna le dimissioni, venendo sostituito dallo stesso Delpiano."}
{"id": "2363631", "revid": "174925", "url": "https://it.wikipedia.org/wiki?curid=2363631", "title": "Moderatore (fisica)", "text": "I moderatori sono dei materiali che svolgono la funzione di rallentare i neutroni veloci prodotti dalla fissione nucleare; i neutroni veloci infatti portano alla rottura del nucleo di un atomo fissile con molta difficolt\u00e0, quindi si deve aumentarne la sezione d'urto rallentandoli.\nIl rallentamento si pu\u00f2 immaginare come un tavolo da biliardo, in cui il neutrone va a sbattere contro altre sfere e perde energia cinetica nell'urto, quindi si termalizza e la probabilit\u00e0 di assorbimento aumenta, l'effetto \u00e8 pi\u00f9 marcato se gli obiettivi contro cui sbatte hanno una massa similare a quella del proiettile. Gli atomi contro cui sbattere per\u00f2 devono anche avere sezione d'urto di cattura molto basse per non essere dei veleni neutronici.\nA questo scopo si utilizzano l'acqua o la grafite come moderatori. Nella filiera di reattori CANDU, o in genere PHWR, si utilizza l'acqua pesante come moderatore, visto che ha una sezione di cattura molto inferiore rispetto all'acqua leggera e rilascia un neutrone quando un atomo di deuterio cattura un fotone di opportuna energia, aumentando il numero di neutroni in circolo."}
{"id": "2363633", "revid": "23866226", "url": "https://it.wikipedia.org/wiki?curid=2363633", "title": "Cecilidi", "text": ""}
{"id": "2363636", "revid": "213136", "url": "https://it.wikipedia.org/wiki?curid=2363636", "title": "Boverius", "text": ""}
{"id": "2363638", "revid": "287204", "url": "https://it.wikipedia.org/wiki?curid=2363638", "title": "Buteo lineatus", "text": "La poiana spallerosse (Buteo lineatus, Gmelin 1788) \u00e8 un uccello della famiglia degli Accipitridi dell'ordine degli Accipitriformi.\nSistematica.\n\"Buteo lineatus\" ha cinque sottospecie:\nDistribuzione e habitat.\nQuesto uccello \u00e8 diffuso nelle aree boschive del Nordamerica orientale, lungo le coste della California e nel Messico nord-orientale e centrale."}
{"id": "2363641", "revid": "287204", "url": "https://it.wikipedia.org/wiki?curid=2363641", "title": "Charles Forte", "text": "Biografia.\nNacque nella frazione Monforte del comune di Casalattico (nella Valle di Comino, in provincia di Frosinone) nel 1908, figlio maggiore di Rocco Giovanni Forte e della moglie, Maria Luigia, figlia di Michelangelo Antonio Forte. Fin dall'ultimo ventennio del XIX secolo vi fu un flusso migratorio da quell'area verso la Scozia e nel 1911 Rocco Forte decise di raggiungere il fratello e il cugino che avevano un'avviata attivit\u00e0 commerciale in Scozia; Rocco apr\u00ec il Savoy Caf\u00e8 ad Alloa, (Clackmannanshire), poco distante da Stirling, il resto della famiglia lo raggiunse nel 1913 e il nome di Carmine venne anglicizzato in Charles.\nFin da giovane dimostr\u00f2 talento imprenditoriale, riuscendo a creare dal nulla un impero economico di livello mondiale: il \"Gruppo Forte\".\nNel 1981 fu nominato Barone da Margaret Thatcher per conto della Regina d'Inghilterra e fu succeduto alla guida della sua catena imprenditoriale (centrata sull'industria alberghiera) dal figlio Rocco.\nLord Carmine - Charles Forte mor\u00ec nella sua casa di Londra nel 2007, all'et\u00e0 di 98 anni.\nSuccessi con il \"Gruppo Forte\".\nLord Charles Forte riusc\u00ec a creare un poderoso gruppo omonimo, che controllava gi\u00e0 negli anni ottanta 800 alberghi e ristoranti, dando impiego a circa persone in tutto il mondo.\nIl suo inizio era stato molto umile: una latteria negli anni trenta, ma subito inizi\u00f2 un'aggressiva catena di espansioni nell'area della ristorazione che negli ultimi anni quaranta lo resero rinomato nell'area di Piccadilly di Londra.\nAgli inizi degli anni ottanta Charles Forte invest\u00ec negli Stati Uniti comperando la catena \"Travelodge\" (alberghi/motel per classe borghese medio-alta) e la trapiant\u00f2 anche nelle isole britanniche con notevole successo.\nIl \"Gruppo Forte\" divenne co-proprietario anche del famoso \"Hotel Savoy\" di Londra, tempio dell'aristocrazia inglese.\nNel 1993 Lord Charles Forte trasfer\u00ec al figlio Rocco il comando del \"Gruppo Forte\" e si ritir\u00f2 ottuagenario nelle sue propriet\u00e0 sparse per il mondo.\nSuccessivamente nel 1995-1996, il gruppo, capitanato dal figlio, sub\u00ec un \"take-over\" (una scalata ostile alla stessa propriet\u00e0) da parte del gruppo televisivo \"Granada Corporation\", a cui il \"Gruppo Forte\" fu infine ceduto. \nPassarono 8 mesi, al termine dei quali Rocco Forte decise di mettersi in societ\u00e0 nuovamente nel settore alberghiero, fondando con il padre Charles e con una delle sorelle, Olga (interior designer) la Rocco Forte Hotels. \nA distanza di altri 8 mesi dal lancio della nuova societ\u00e0, Rocco Forte riusc\u00ec ad acquistare il suo primo hotel ad Edimburgo, \"The Balmoral\", mentre le successive vendite degli hotels di lusso da parte di Granada Corp videro la societ\u00e0 di Rocco Forte in prima linea come acquirente. \nOggi il gruppo Rocco Forte Hotels \u00e8 il pi\u00f9 grande operatore di hotel ultra-lusso in Europa, con 12 propriet\u00e0 a 5 stelle e piani di espansione in tutto il mondo."}
{"id": "2363649", "revid": "110157", "url": "https://it.wikipedia.org/wiki?curid=2363649", "title": "A Benefit for Victims of Violent Crime", "text": "A Benefit for Victims of Violent Crime \u00e8 un EP benefit del gruppo punk Anti-Flag per il \"Center for Victims of Violence and Crime\" e comprende cinque nuove tracce studio oltre a tracce \"live\" registrate al \"Mr. Smalls\" di Pittsburgh nell'aprile del 2007. Il bassista Chris Barker ebbe una drammatica esperienza in questo campo quando perse sua sorella, assassinata insieme al fidanzato, lasciando una figlia e un figlio. La reazione degli Anti-Flag a questa tragedia \u00e8 stata quella di pubblicare questo EP benefit per aiutare chiunque viva tragedie simili a superarle."}
{"id": "2363650", "revid": "466539", "url": "https://it.wikipedia.org/wiki?curid=2363650", "title": "Fabiana Udenio", "text": "Biografia.\nCresciuta in Italia, a soli 13 anni vince il concorso Miss Teenager. Lo stesso anno viene scelta dal regista Giorgio Strehler per interpretare il ruolo di Miranda ne \"La tempesta\" a fianco di Tino Carraro, Michele Placido, Massimo Bonetti e Giulia Lazzarini, nell'edizione che inaugura il Teatro d'Europa a Parigi. Il 15 dicembre 1979 viene scelta come prima annunciatrice televisiva ad inaugurare la nascita di Rai 3: indossando un'aderente tuta rosa smanicata, si presenta con un familiarissimo \"mi chiamo Fabiana\" ed un atteggiamento molto ammiccante e sensuale, innovativo per la Rai dell'epoca.\nPresto terminato il rapporto con la Rai, una volta diplomatasi al Liceo Linguistico, inizia la sua esperienza negli Stati Uniti, ricoprendo il ruolo di Giulietta nella soap \"Una vita da vivere\" (1985-1986). Per la televisione americana interpreta numerosi ruoli di guest star in serie come \"Cin Cin\", \"Walker Texas Ranger\", \"NYPD - New York Police Department\", \"Secrets\", \"Baywatch\", \"Babylon 5\", \"Innamorati pazzi\" e tante altre. Al cinema viene scelta dal regista Carl Reiner per il ruolo di co-protagonista nel film \"Summer School - Una vacanza da ripetenti\" (1987) al fianco di Mark Harmon.\nNel 1990 interpreta il ruolo di Francesca in \"Re-Animator 2\", diretto da Brian Yuzna. Nel 1992 lavora con il regista Enrico Oldoini nel film \"Anni 90\". Nel 1997 interpreta il ruolo di Alotta Fagina (Anabella Fagina), nel celebre film \"Austin Powers - Il controspione\" a fianco di Mike Myers ed Elizabeth Hurley, mentre nel 2001 interpreta il ruolo di Anna Bosco nel film \"Prima o poi mi sposo\". Dal 2008 ha interpretato il ruolo di Atoosa Shirazi nella serie televisiva \"90210\". Nel 2015 ha ottenuto il ruolo di \"Elena Di Nola/ Mutter\" nella serie televisiva \"Jane the Virgin\". \nHa un figlio nato a marzo del 2006, Adrian Raice, e vive a Malib\u00f9."}
{"id": "2363652", "revid": "19933", "url": "https://it.wikipedia.org/wiki?curid=2363652", "title": "Lingue agglutinanti", "text": ""}
{"id": "2363655", "revid": "19933", "url": "https://it.wikipedia.org/wiki?curid=2363655", "title": "Haouliais Axel C\u00e9dric Konan", "text": ""}
{"id": "2363666", "revid": "4175", "url": "https://it.wikipedia.org/wiki?curid=2363666", "title": "Tour of Brotherly Love", "text": ""}
{"id": "2363667", "revid": "726373", "url": "https://it.wikipedia.org/wiki?curid=2363667", "title": "Turok Evolution", "text": "Turok evolution \u00e8 uno sparatutto in prima persona appartenente alla serie di videogiochi di \"Turok\".\nTrama.\nNel vecchio West, gli Indiani si riunirono per contrastare i bianchi facendo carico del leggendario mantello di Turok agli eroi capi.\nIl pi\u00f9 forte di essi, Tal'set, capo della nazione Saquin, si prepara ad affrontare il capitano Bruckner, un ufficiale dell'esercito che vuole portare a compimento lo sterminio degli Indiani. Durante la feroce lotta, i due vengono risucchiati in uno strano mondo abitato da dinosauri e dagli sleg, ibridi che dominano la landa perduta.\nNemici.\nNel gioco sono presenti diversi nemici che ostacoleranno il cammino di Tal'set:\nDinosauri e animali.\nTyrannosaurus rex: un grosso carnivoro, che si incontra solo due volte: la prima quando divora una carcassa e attacca il giocatore, la seconda con in groppa Bruckner, rappresentando il boss finale.\nVelociraptor: un pericoloso dinosauro che vive nelle pianure. Attacca in branco infliggendo brutte ferite con gli artigli a falce.\nCompsognathus: un dinosauro molto piccolo che attacca in branco. Ha tre colori differenti: verde smeraldo, blu striato di azzurro e giallo acceso.\nQuetzalcoatlus: possono essere abbattuti con armi di precisione quando sono sullo sfondo. Sono molto rapidi e nel caso siano interattivi, Tal'Set pu\u00f2 cavalcarli.\nParasaurolophus: questi erbivori sono molto resistenti e massicci. Hanno una cresta sulla nuca.\nStyracosaurus: un gigantesco dinosauro che serve da boss. \u00c8 inutile colpirlo con armi leggere, ma perisce sotto equipaggiamenti pesanti.\nJuggernaut: il Diplodocus di Turok Evolution \u00e8 immenso e su di lui si svolge tutto un livello. Armato di due giganteschi cannoni, \u00e8 talmente grande che quando muore il suo cadavere ingombra una valle intera.\nTriceratops: dinosauri pacifici che si incontrano una sola volta, quando si vede una femmina con il piccolo. Sono molto pi\u00f9 piccoli dello Styracosaurus.\nAnkylosaurus: un vegetariano che si incontra solo come animale da pattuglia e mai allo stato selvatico. Ha quattro dita sulle zampe anteriori ed \u00e8 molto pi\u00f9 grande e rapido della sua controparte preistorica.\nBrachiosaurus: si trova solo nel primo livello, come animale selvatico che si abbevera. In seguito lo si vede solo come carcassa o sullo sfondo.\nStegosaurus: questi erbivori sono pacifici se lasciati in pace, ma quando vengono feriti agitano brutalmente la coda spinata. Possono ferire seriamente Tal'Set.\nPlesiosaurus: grossi rettili marini molto forti e pericolosi. Dopo aver ricevuto un danno ritornano in acqua, per poi sbucare nuovamente all'improvviso.\nIguanodon: dinosauro erbivoro con artiglio al posto del pollice. Se ne incontrano solo due, nel sesto capitolo, e sono pi\u00f9 piccoli e deboli della loro controparte reale.\nCoccodrillo: infliggono molti danni con le loro fauci dentate. Sono grigiastri e resistenti ai proiettili.\nGazzella: una comune antilope saltante africana. Molto agile e veloce, e praticamente innocua.\nUintatherium: gigantesco erbivoro simile ad un rinoceronte. \u00c8 molto resistente ai colpi.\nGastornis: enorme uccello simile ad uno struzzo. \u00c8 dotato di un possente becco in grado di fare a pezzi qualunque cosa.\nTigre dai denti a sciabola: Felino con dei canini lunghi una spanna. \u00c8 in grado di infliggere profonde ferite.\nBabbuino: una scimmia che si incontra di frequente. \u00c8 ferocissima e letale.\nScimpanz\u00e9: scimmie antropomorfe. Sono inoffensive e fuggono se attaccate.\nTartaruga gigante: una tartaruga geneticamente modificata. \u00c8 enorme e ricoperta da placche spinose.\nRane e lucertole: sono identiche alle controparti reali. Sono assolutamente innocue.\nArmi.\nNel gioco sono presenti diverse armi, che richiederanno di essere trovate in alcuni livelli del gioco.\n1. ESCA: attireranno i nemici presenti nell'area;\n2. Bomba: si detoneranno provocando un'esplosione davvero letale per i nemici nelle vicinanze;\n3. Gas: emaneranno una nube di gas velenoso;\n4. Interruzione: riporteranno alla modalit\u00e0 FPS."}
{"id": "2363669", "revid": "729019", "url": "https://it.wikipedia.org/wiki?curid=2363669", "title": "Hafgan", "text": "Hafgan \u00e8 un dio dell'Annwn, l'Oltretomba della mitologia gallese.\nNel Primo Ramo del Mabinogion Hafgan \u00e8 il rivale di Arawn, il re di Annwn. Arawn non pu\u00f2 ucciderlo. Allora si scambia con Pwyll, il mortale re del Dyfed. I due si scontrano e Pwyll uccide Hafgan."}
{"id": "2363671", "revid": "1305772", "url": "https://it.wikipedia.org/wiki?curid=2363671", "title": "Edward Somerset", "text": ""}
{"id": "2363672", "revid": "1573940", "url": "https://it.wikipedia.org/wiki?curid=2363672", "title": "Rupornis magnirostris", "text": "La poiana beccogrosso o poiana delle strade (Rupornis magnirostris ) \u00e8 un uccello della famiglia degli Accipitridi, diffuso nel continente americano. \u00c8 l'unica specie del genere Rupornis.\nDistribuzione e habitat.\nQuesto uccello \u00e8 molto comune in tutto il suo areale, comprendente Messico, America Centrale e quasi tutto il Sudamerica ad est della Cordigliera delle Ande, dalle coste settentrionali sul Mar dei Caraibi all'Argentina nord-orientale.\nFuorch\u00e9 nelle foreste pi\u00f9 fitte, vive in ogni genere di ecosistema, perfino nelle aree urbane, tanto che \u00e8 con ogni probabilit\u00e0 il rapace diurno che si avvista con pi\u00f9 facilit\u00e0 nelle citt\u00e0 sudamericane.\nSistematica.\n\"Rupornis magnirostris\" ha dodici sottospecie:"}
{"id": "2363673", "revid": "228587", "url": "https://it.wikipedia.org/wiki?curid=2363673", "title": "Ligninsolfonati", "text": "I ligninsolfonati sono sostanze organiche derivanti dalla lignina, sottoprodotti della produzione della cellulosa.\nSolfonazione della lignina.\nLa lignina \u00e8 uno dei polimeri naturali che formano il legno, di cui ne costituisce il 33% in peso. Normalmente \u00e8 insolubile in solventi apolari ed organici, e la sua separazione dall'altro maggior componente, la cellulosa, pu\u00f2 essere effettuata per mezzo di un processo di solfonazione. Questo consiste nel \u201ccuocere\u201d il legname spezzettato in \u201cchips\u201d con una soluzione di bisolfito di calcio in particolari condizioni di pressione, di temperatura e di pH, secondo una tecnica denominata \"processo al solfito\". Durante questo processo l'unit\u00e0 base del polimero, il fenilpropano, viene solfonata ed alcuni legami tra la lignina ed i carboidrati vengono distrutti. La lignina viene quindi solubilizzata come sale di calcio dell'acido ligninsolfonico, costituito da polimeri di peso variabile in base all'idrolisi e i cui componenti principali sono il sale calcico della lignina solfonata ed alcuni polisaccaridi, mentre la cellulosa rimane invariata e, separata, viene impiegata nella produzione di carta o di altri articoli cellulosici.\nDurante la reazione di solfonazione, alcune molecole di cellulosa e di lignina si idrolizzano formando gli zuccheri del legno, gli acidi aldonici e altre sostanze solubili in acqua. Anche queste sostanze vengono recuperate nella produzione dei ligninsolfonati.\nI ligninsolfonati grezzi contengono circa il 15/20 % di esosi e pentosi, generalmente mannosio, glucosio e xilosio con piccole quantit\u00e0 di arabinosio, fruttosio e galattosio. Inoltre possono essere presenti (circa il 5%) polisaccaridi ed emicellulose. Gli zuccheri caratterizzano certe propriet\u00e0 leganti e chimico-fisiche del prodotto e il loro tenore pu\u00f2 essere variato o modificato a seconda delle necessit\u00e0 tecnologiche.\nPropriet\u00e0 e usi.\nLe modifiche cui possono essere sottoposti i ligninsolfonati sono molteplici. Esse includono la conversione in sali di altre basi, la riproduzione di complessi ionici metallorganici, la rimozione degli zuccheri o la loro ossidazione, il frazionamento molecolare.\nLe propriet\u00e0 chimiche dei ligninsolfonati sono quelle tipiche dei suoi gruppi costituenti:\nI ligninsolfonati possono essere polimerizzati, idrolizzati, alogenati, nitrati, ossidati, deidrogenati e desolfonati. Possono entrare in reazioni dimeriche miste con altri gruppi funzionali di cui sono degli ottimi \u201cextender\u201d. I gruppi polisaccaridici possono essere ossidati, invertiti o eliminati con processi di separazione molecolare.\nLe azioni dei ligninsolfonati si esplicano essenzialmente in presenza di ambienti acquosi o polari. Le propriet\u00e0 salienti sono:\nIl ligninsolfonato, per le sue caratteristiche \u00e8 uno dei leganti migliori per la cubettatura dei mangimi (pellettizzazione) e per altre applicazioni zootecniche. L'azione legante delle particelle di lignina causa un aumento della viscosit\u00e0 delle miscele, dove interagiscono con l'umidit\u00e0 e la temperatura apportata dal vapore immesso durante il condizionamento. Inoltre gli zuccheri che sono presenti nel ligninsolfonato hanno, come \u00e8 noto, specifiche propriet\u00e0 leganti, integrando l'azione della lignina.\nLa pratica della cubettatura dei mangimi \u00e8 ormai largamente diffusa per i vantaggi offerti dal mangime in pellet, sia in termini di gestione dello stesso, sia per le superiori qualit\u00e0 zootecniche.\nPer il loro effetto chelante, i ligninsolfonati vengono utilizzati anche in alcuni concimi fogliari, per esempio come complessanti di microelementi."}
{"id": "2363674", "revid": "647919", "url": "https://it.wikipedia.org/wiki?curid=2363674", "title": "Santa Barbara, California", "text": ""}
{"id": "2363677", "revid": "33751", "url": "https://it.wikipedia.org/wiki?curid=2363677", "title": "Camden, New Jersey", "text": ""}
{"id": "2363689", "revid": "287204", "url": "https://it.wikipedia.org/wiki?curid=2363689", "title": "Canta una canzone da sei soldi", "text": "Canta una canzone da sei soldi \u00e8 un racconto incluso in \"Il mistero di lord Listerdale e altre storie\", una raccolta di racconti di Agatha Christie senza nessuno dei principali personaggi che ricorrono di solito nei suoi romanzi e racconti, pubblicato per la prima volta nel Regno Unito nel 1934.\nTrama.\nSir Edward Palliser riceve una visita nella sua casa di Westminster da parte di una donna di nome Magdalen Vaughan che aveva conosciuto durante una gita in nave dieci anni prima. La donna gli chiede aiuto, \u00e8 la pronipote di Lily Crabtree, un'anziana signora morta tre settimane prima. La donna era stata trovata morta nella sua casa di Chelsea, al piano inferiore, il capo fracassato da un fermacarte, che poi era stato ripulito. Magdalen era una delle cinque persone presenti nella casa al momento del delitto \u2013 oltre a lei c'erano suo fratello Matthew, il nipote della signora Crabtree e la moglie William ed Emily, e la domestica, Martha. Tutti e quattro dipendevano economicamente dall'anziana, ed avevano ereditato il suo patrimonio diviso in parti uguali. La polizia non era riuscita a trovare prove concrete contro nessuno di loro, e il sospetto quindi ricade su tutti. Magdalen chiede a Sir Edward di aiutarla, dato che dieci anni prima l'uomo le aveva promesso che, in caso di difficolt\u00e0, le sarebbe stato d'aiuto. Sir Edward accetta.\nSir Edward si reca dall'avvocato della signora Crabtree, e quest'ultimo gli dice che la signora prelevava sempre trecento sterline in pezzi da cinque ogni quindici giorni per le spese domestiche. Sir Edward a questo punto si reca nella casa di Chelsea, dove si accorge di quanta tensione c'\u00e8 tra i cinque sospettati. Emily aveva litigato con la signora Crabtree a pranzo e si era ritirata in camera sua dopo il t\u00e8 pomeridiano, adducendo un mal di testa. Anche William era andato nella sua stanza con la sua collezione di francobolli. Magdalen era al piano di sopra, a cucire. Suo fratello, Matthew, si rifiuta di dire dove si trovava a Sir Edward, dichiarandosi stanco di tutta la storia. Sir Edward parla anche con Martha, che afferma di essere stata devotissima alla signora Crabree, dato che l'aveva presa a servizio trenta anni prima dopo che aveva avuto un figlio illegittimo. La donna afferma che quando qualcuno scende le scale lei se ne accorge dallo scricchiolio prodotto, e quando la sua padrona \u00e8 morta non ha sentito nessun rumore. Martha dice anche che Matthew si trovava in una stanza al piano di sotto, a scrivere un pezzo giornalistico, e lo ha sentito battere a macchina per tutto il tempo. La cameriera afferma che comunque la signora Crabtree avrebbe potuto aprire la porta a chiunque, dato che dalla cucina Martha non avrebbe sentito nulla. Sir Edward chiede alla domestica se la signora Crabtree stesse aspettando qualcuno, e la donna afferma che la sua padrona si era lamentata con lei della disonest\u00e0 degli uomini d'affari, citando una moneta falsa da sei pence che le era stata rifilata. \nSir Edward fruga nella borsa della signora Crabtree, ma non trova niente di interessante, allora se ne va. Sulla strada di ritorno Sir Edward viene fermato da Matthew Vaughan, che si scusa per il suo comportamento scortese. L'attenzione di Sir Edward viene attratta dalla scritta di un negozio che legge oltre le spalle di Matthew \u2013 \u201cQuattro e Venti Merli\u201d e torna subito alla casa di Chelsea. Nella borsa della signora Crabtree non c'era nessun pezzo da sei pence, bens\u00ec un foglietto con sopra una poesia scritta da un giovane disoccupato\u00a0\u2013 Miss Crabtree aveva fatto entrare un uomo in casa, aveva preso la poesia e l'aveva ripagato con la moneta falsa, scatenando la rabbia dell'uomo. Martha confessa che l'assassino \u00e8 il suo figlio illegittimo, Ben, che adesso ha lasciato il paese. "}
{"id": "2363692", "revid": "110157", "url": "https://it.wikipedia.org/wiki?curid=2363692", "title": "Yu Nakajima", "text": "In passato ha stabilito sette record del mondo (5 nel 2008 e 2 nel 2009), ma tutti sono stati superati. Attualmente detiene 3 record asiatici e 5 record nazionali.\nSi \u00e8 ritirato, almeno temporaneamente, all'attivit\u00e0 di speedcuber dal luglio 2009. Ha ripreso a partecipare a delle competizioni ufficiali il 24 luglio 2010, ma non ha detto niente riguardo ad una sua eventuale partecipazione a tornei futuri gi\u00e0 programmati in Giappone. Il 27 gennaio 2010 attraverso un video su YouTube comunica ai fan di essere indeciso se riprendere o meno l'attivit\u00e0. Il video ha avuto molto successo tra gli speedcubers tanto che nel giorno di caricamento \u00e8 stato visualizzato pi\u00f9 di 2000 volte ed \u00e8 diventato il video pi\u00f9 votato (genere sportivo) del Giappone in quel giorno."}
{"id": "2363694", "revid": "287204", "url": "https://it.wikipedia.org/wiki?curid=2363694", "title": "Buteo nitidus", "text": "La poiana grigia (Buteo nitidus, Latham 1790) \u00e8 un uccello della famiglia degli Accipitridi dell'ordine degli Accipitriformi.\nSistematica.\n\"Buteo nitidus\" ha cinque sottospecie:\nDistribuzione e habitat.\nQuesto uccello \u00e8 diffuso dagli Stati Uniti sud-occidentali e dal Messico fino alla Bolivia, al Brasile e all'Argentina centrale. \u00c8 piuttosto comune a Trinidad e recentemente \u00e8 stato avvistato anche a Tobago."}
{"id": "2363696", "revid": "1543377", "url": "https://it.wikipedia.org/wiki?curid=2363696", "title": "Corona Imperiale di Stato", "text": "La Corona Imperiale di Stato fa parte dei gioielli della Corona inglese; essa \u00e8 attualmente utilizzata alla conclusione della cerimonia d'incoronazione quando il monarca lascia incoronato l'abbazia di Westminster e durante l'annuale discorso d'apertura del parlamento inglese.\nStoria.\nLa base della corona imperiale di stato fu costruita nel 1838 per l'incoronazione della regina Vittoria. Alla cerimonia di apertura del Parlamento del 1845, la corona cadde rovinosamente dal cuscino sorretto dal duca di Argyll e and\u00f2 in pezzi; la regina Vittoria stessa annot\u00f2 sul suo diario il fatto scrivendo: \"Era tutta rotta e schiacciata come un budino spiaccicato\".\nLa corona fu rimontata per l'incoronazione di Giorgio VI nel 1937 in un modello pi\u00f9 leggero e facile da indossare. In seguito la corona fu ulteriormente ristrutturata per l'incoronazione della regina Elisabetta II (nel 1953) per darle un aspetto pi\u00f9 femminile. Dopo questa modifica l'altezza della corona si \u00e8 abbassata di 25\u00a0mm.\nA causa del suo peso (910 grammi) di solito i sovrani scelgono di indossare la corona imperiale di stato nei loro appartamenti privati per un paio d'ore la mattina dell'apertura del parlamento, in modo da potersi abituare al peso e sentirsi a proprio agio. Re Giorgio VI, per una quindicina di giorni prima dell'annuale cerimonia \"Trooping the Colour\", usava portare il suo pesante copricapo di pelle d'orso delle Guardie per un'ora ogni mattina cos\u00ec da non affaticarsi troppo per via della corona nel giorno della manifestazione.\nUso.\nLa corona imperiale di stato viene generalmente indossata al termine della cerimonia di incoronazione, quando il nuovo sovrano lascia l'abbazia di Westminster, e di solito non \u00e8 la corona utilizzata al momento dell'incoronazione. Tuttavia la corona precedente a quella odierna (ha lo stesso nome) \u00e8 stata usata durante le incoronazioni dalla regina Vittoria e del re Edoardo VII, i quali la preferirono a quella di Sant'Edoardo, a causa del suo peso ritenuto eccessivo.\nLa corona imperiale di stato \u00e8 indossata dal sovrano durante l'annuale cerimonia di apertura del Parlamento del Regno Unito. Tradizionalmente la corona e gli altri gioielli arrivano a Westminster prima che la regina abbia lasciato Buckingham Palace. Vengono poi portati nella \"Robing Room\", dove la regina indossa i gioielli e la veste.\nDescrizione.\nLa corona ha un disegno simile alla corona di sant'Edoardo: essa comprende una base di quattro gigli alternati a quattro croci patenti scorciate, sopra cui due archetti si congiungono a un globo sormontato da una croce della stessa foggia di quelle della base. All'interno \u00e8 racchiuso un berretto di velluto color porpora bordato di ermellino. \u00c8 realizzata in oro, argento e platino ed \u00e8 ornata da numerose pietre preziose, fra cui 2.868 diamanti, 273 perle, 17 zaffiri, 11 smeraldi e 5 rubini.\nLa corona possiede inoltre alcune gemme leggendarie: la croce sulla cima \u00e8 ornata da una pietra conosciuta come \"Zaffiro di Sant'Edoardo\", una pietra appartenuta a Edoardo il Confessore, risalente al 1000 d.C. Il medievale \"Rubino del Principe Nero\" (in realt\u00e0 uno spinello) \u00e8 invece montato sulla croce sulla fronte della corona. Inoltre, il famoso \"Diamante Cullinan II\" di 317 carati, \u00e8 fissato sulla parte anteriore, dove prima era posto lo \"Zaffiro Stuart\", ora sul retro (104 carati 20,8 grammi). Gli archi della corona contengono quattro perle a goccia, tradizionalmente appartenute alla regina Elisabetta I d'Inghilterra (due di esse, per\u00f2, risalgono all'Ottocento).\nLa corona ha un peso attuale di 0,91 kg ed \u00e8 alta 31,5 cm.\nConservazione e riparazione.\nLa corona imperiale di Stato, tranne quando in uso presso aperture di Stato, insieme con gli altri gioielli della corona, si pu\u00f2 trovare in mostra alla Jewel House nella Torre di Londra. Le basi delle vecchie corone imperiali di Stato di re Giorgio I, di re Giorgio IV e della regina Vittoria sono anch'esse conservate nella torre.\nPoich\u00e9 la corona regale \u00e8 quella indossata pi\u00f9 spesso, la corona imperiale di Stato \u00e8 costantemente stata sostituita, a causa dell'et\u00e0, del peso, del gusto personale del monarca, o del danno inevitabile che viene con l'uso. Grazie al suo costante utilizzo, \u00e8 anche la corona che richiede pi\u00f9 riparazioni esterne e rielaborazioni."}
{"id": "2363697", "revid": "819238", "url": "https://it.wikipedia.org/wiki?curid=2363697", "title": "Geometria del binario", "text": "La geometria del binario \u00e8 l'insieme dei parametri tecnici che definiscono il corretto assemblaggio dei binari ferroviari e tranviari e stabiliscono le norme relative di manutenzione. La geometria del binario \u00e8 trattata da una precisa branca di ingegneria e tecnica ferroviaria ed \u00e8 molto importante ai fini della regolarit\u00e0 dell'esercizio e della sua sicurezza passiva.\nEssa comprende la determinazione del corretto allineamento orizzontale e verticale del binario sui rettifili, la tracciatura del raggio di curvatura minimo ammissibile tratta per tratta, la tracciatura corretta degli innesti parabolici nelle curve, l'inclinazione relativa del binario in curva per compensare gli effetti della forza centrifuga. Sono importanti parti della branca suddetta anche quelle relative al controllo della sezione del profilo di contatto e rotolamento della rotaia e la sua usura massima ammissibile con la determinazione dei valori di sicurezza relativi.\nI parametri complessivi della \"geometria del binario\" sono contenuti in apposite norme e tabelle che formano la base sulla quale operano le squadre tecniche sia per la costruzione che per la manutenzione corrente e straordinaria delle strade ferrate. Tali norme sono tanto pi\u00f9 restrittive quanto \u00e8 pi\u00f9 elevata la velocit\u00e0 della linea in esame.\nOggi si impiegano sempre meno i controlli manuali della geometria dei binari e si ricorre a complesse macchine rilevatrici in grado di rilevare, analizzare e registrare in corsa estese tratte ferroviarie fornendo il supporto tecnico per le macchine operatrici che eseguono in quasi totale automatismo la correzione opportuna della geometria del tratto in oggetto."}
{"id": "2363699", "revid": "729019", "url": "https://it.wikipedia.org/wiki?curid=2363699", "title": "Societ\u00e0 Anonima per la Strada Ferrata dell'Italia Centrale", "text": "La Societ\u00e0 Anonima per la Strada Ferrata dell'Italia Centrale \u00e8 una societ\u00e0 ferroviaria, oggi non pi\u00f9 esistente, costituita nel 1851 allo scopo di realizzare il collegamento ferroviario tra Piacenza, Bologna e la Toscana, divenuto poi parte della Ferrovia Milano-Bologna.\nStoria.\nLa societ\u00e0 fu costituita in Firenze sotto la forma di societ\u00e0 anonima da Bartolomeo Cini con il concorso dei fratelli Pietro e Tommaso, allo scopo di ottenere la concessione, in seguito alla Convenzione stipulata in Roma il 1\u00ba maggio 1851 fra i governi dello Stato Pontificio, dell'Impero austriaco, del Ducato di Modena, del Ducato di Parma e del Granducato di Toscana per la costruzione della strada ferrata che iniziando a Piacenza proseguisse per Parma, Reggio Emilia, Modena fino a Bologna e da qui verso la Toscana verso Prato o verso Pistoia; la stessa avrebbe dovuto avere la confluenza a Reggio Emilia di un ramo proveniente dal Po in direzione di Mantova.\nVenne costituito un Comitato di costruzione e amministrazione che una volta attivato sarebbe stato sostituito da un Comitato dirigente.\nIl fondo sociale venne stabilito in settantacinque milioni di lire italiane dell'epoca diviso in settantacinquemila azioni al portatore.\nL'articolo 5 dell'atto istitutivo stabiliva che oltre alla sede della Societ\u00e0 in Firenze si doveva eleggere anche un domicilio in Modena in cui si sarebbe insediato un \"Rappresentante\" plenipotenziario per trattare definitivamente con la Commissione internazionale costituita ai fini del progetto in Modena.\nPrime difficolt\u00e0.\nLa societ\u00e0 diede inizio all'emissione delle azioni per reperire i capitali occorrenti per i quali i governi avrebbero garantito un interesse del 5%. Gli anni successivi tuttavia non diedero i risultati sperati in quanto al reperimento dei capitali occorrenti per i lavori per la Bologna-Pistoia. Nell'estate del 1853 la societ\u00e0 inizi\u00f2 lo scavi di due pozzi di attacco per la costruzione della \"galleria dell'Appennino\" e alcuni lavori propedeutici lungo il percorso. Permanevano sempre le difficolt\u00e0 finanziarie che rallentavano l'esecuzione degli stessi.\nNel 1854, nel mese di dicembre, la \"commissione internazionale\" si dovette riunire nuovamente per ridefinire l'assetto della societ\u00e0 \"Strada ferrata dell'Italia Centrale\" che rischiava di non poter terminare i lavori intrapresi. L'anno successivo furono avanzati progetti di riordino dell'appalto; il conte e banchiere Pietro Bastogi coinvolto, su richiesta dello stesso Bartolomeo Cini, si offriva di contribuire al finanziamento e di assumere la direzione commerciale dell'impresa. La \"commissione\" rifiut\u00f2 la soluzione presentando altri candidati anche su pressione del governo austriaco, del Duca di Galliera interessato ad entrare nell'affare e di Paulin Talabot strettamente collegati alla casa Rothschild parigina.\nUna nuova convenzione.\nIl 14 marzo 1856 a Vienna fu sottoscritta una nuova convenzione con la quale il governo austriaco cedeva le proprie linee del Lombardo-veneto alla societ\u00e0 privata che si era costituita con la partecipazione dei soggetti citati e, il 17 marzo, la convenzione con i Ducati di Parma e Modena, il Granducato di Toscana e lo Stato Pontificio) con cui la concessione per i lavori da eseguire veniva trasferita alla nuova societ\u00e0, l'Imperial-regia societ\u00e0 privilegiata delle strade ferrate lombardo-venete e dell'Italia Centrale\", a capitale misto austro-franco-anglo-italiano. La societ\u00e0 era costituita con il concorso finanziario preponderante delle case Rothschild di Vienna, Parigi e Londra e la partecipazione di finanzieri italiani fra cui Pietro Bastogi e i duchi Lodovico Melzi e Raffaele De Ferrari; ad essa veniva rilasciata la licenza per \"terminare\" la \"Strada ferrata dell'Appennino centrale\" (da Piacenza a Pistoia) e la diramazione a Reggio Emilia per Borgoforte, in direzione del \"Quadrilatero\". Il 24 maggio dello stesso anno veniva revocata ufficialmente la concessione gi\u00e0 accordata (il 16 giugno 1851) alla Societ\u00e0 Anonima per la Strada Ferrata dell'Italia Centrale dei Cini riguardo alla Pistoia-Bologna e passata alla nuova societ\u00e0"}
{"id": "2363700", "revid": "287204", "url": "https://it.wikipedia.org/wiki?curid=2363700", "title": "Buteo oreophilus", "text": "La poiana africana dei monti (Buteo oreophilus, Hartert e Neumann 1914) \u00e8 un uccello della famiglia degli Accipitridi dell'ordine degli Accipitriformi.\nSistematica.\n\"Buteo oreophilus\" ha due sottospecie:\nDistribuzione e habitat.\nQuesto uccello \u00e8 diffuso nelle foreste montane dell'Africa orientale (Etiopia, Kenya, Tanzania, Uganda, Ruanda, Burundi ed estremit\u00e0 orientale della Repubblica Democratica del Congo) e del Sudafrica."}
{"id": "2363703", "revid": "1632387", "url": "https://it.wikipedia.org/wiki?curid=2363703", "title": "Mela (immaginario)", "text": "La mela \u00e8 un falso frutto che, per le sue caratteristiche, ha colpito e stimolato l'immaginario umano, entrando nel folklore e nella mitologia di vari popoli. \u00c8 spesso legato al tema del peccato originale, ma anche delle gioie ultraterrene, del dominio sul mondo, assumendo talvolta anche una valenza erotica. Tra le simbologie pi\u00f9 note, si ricordano la \"mela\" mangiata da Adamo ed Eva (sebbene l'identificazione del frutto sia controversa), il \"pomo della discordia\" che avrebbe dato origine alla guerra di Troia dopo il giudizio di Paride, i \"pomi delle Esperidi\" custodite da un drago in un giardino ai confini del mondo, le mele mistiche che danno il nome ad Avalon (\"Isola delle Mele\"), la mela avvelenata offerta dalla matrigna a Biancaneve e quella posta da Guglielmo Tell sulla testa del proprio figlio.\nLa mela tra amore e seduzione.\nNell'antica Grecia, lanciare una mela equivaleva a una dichiarazione d'amore o era un chiaro invito per un convegno amoroso. Testimonianze di tale uso si trovano nelle \"Nuvole\" di Aristofane e nei \"Dialoghi delle cortigiane\" di Luciano. Nel primo caso si consiglia ai giovani di non frequentare i bordelli perch\u00e9 \"mentre, a bocca aperta, guardano una qualche bella prostituta, lei potrebbe coinvolgerli gettando loro una mela\"; nel secondo, invece, una cortigiana si lamenta perch\u00e9 il suo amante \"getta la mela ad altre\" piuttosto che pensare a lei.Un esempio \u00e8 anche nel mito di Aconzio e Cidippe, di epoca ellenistica, raccontato negli \"Aitia\" di Callimaco e poi ripreso da Ovidio nelle \"Heroides\". Il giovane Aconzio, non sapendo come conquistare la bella Cidippe, di cui si \u00e8 innamorato, fa in modo che rotoli nelle sue vicinanze una mela su cui lui ha inciso la frase \"Giuro per il santuario di Artemide che sposer\u00f2 Aconzio\". Quando la ragazza raccoglie la mela e legge ad alta voce, il suo diviene un vero e proprio giuramento e, nonostante sia promessa a un altro uomo, dopo varie peripezie suo padre non pu\u00f2 fare altro che concederne la mano al giovane.\nPer tale usanza, di cui i precedenti sono gli esempi pi\u00f9 noti, il pomo della discordia (ovvero la mela d'oro lanciata da Eris durante il banchetto nuziale di Peleo e Teti) viene scambiato per un dono destinato \"alla pi\u00f9 bella\". In realt\u00e0, nelle intenzioni della dea, non si tratta di un oggetto di seduzione bens\u00ec di uno strumento della sua vendetta per non essere stata invitata - lei sola - al matrimonio, e il successivo giudizio di Paride sar\u00e0 poi all'origine della guerra di Troia a causa del rapimento (o fuga) di Elena.\nIn generale, nell'antichit\u00e0, la mela era simbolo di fertilit\u00e0 e quella rossa, nello specifico, dell'amore.\nLa mela come premio dell'immortalit\u00e0.\nNell'antica ballata inglese \"Thomays the Rymour\" (\"Thomas the Rhymer\", cio\u00e8 \"Thomas il rimatore\") la regina delle fate avverte il protagonista di non mangiare alcuna mela o pera che cresca nel suo giardino, perch\u00e9 mangiare il cibo dei morti gli impedirebbe di tornare nel mondo dei vivi.\nIl \"malum\" e il peccato originale.\n\u00c8 attestata la rappresentazione di Ges\u00f9 bambino nell'atto di tenere una mela nella mano sinistra, ovvero - simbolicamente - di prendere su di s\u00e9 il peso del peccato originale salvando l'uomo. Un esempio \u00e8 nella \"Madonna del Roseto\" del Francia e nella \"Madonna dell\"'hortus conclusus\" con rose, fiordalisi, margherite, fiori di fragole ed erbe aromatiche\" di Martin Schongauer.\nIl mondo in una mela.\nNel libretto de \"Il pomo d'oro\" scritto nel 1667 da Francesco Sbarra, la \"mela della Discordia\", inizialmente assegnata da Paride a Venere come nel mito classico, viene infine donata da Giove a Margherita Teresa di Spagna (l'opera stessa celebra il matrimonio dell'imperatrice con Leopoldo I). In tal modo, non solo il falso frutto diviene una \"mela della Concordia\", ma anche simbolo stesso dell'Impero (\"Reichsapfel\") in nome di una nuova \"pax romana\"."}
{"id": "2363705", "revid": "106908", "url": "https://it.wikipedia.org/wiki?curid=2363705", "title": "Aeroporto di Galatina", "text": ""}
{"id": "2363720", "revid": "1573940", "url": "https://it.wikipedia.org/wiki?curid=2363720", "title": "Pekania pennanti", "text": "La martora di Pennant (Pekania pennanti ()), nota anche come pekan, \u00e8 un piccolo mammifero carnivoro originario del Nordamerica. Appartiene alla famiglia dei Mustelidi e, sebbene presenti dimensioni maggiori, \u00e8 imparentata con la martora americana (\"Martes americana\"). \u00c8 un abitante delle foreste e il suo areale ricopre gran parte della foresta boreale del Canada e degli Stati Uniti settentrionali. I nativi americani la conoscevano come \"pekan\", \"pequam\", \"wejack\" o \"woolang\", mentre gli anglosassoni la chiamano \"fisher\" o, erroneamente, \"fisher cat\", anche se non \u00e8 un felino.\nMaschi e femmine hanno aspetto simile. I maschi adulti misurano 90-120 cm di lunghezza e pesano 3500-6000 g. Le femmine adulte misurano 75-95 cm e pesano 2000-2500 g. La pelliccia della martora di Pennant varia in base alle stagioni, facendosi pi\u00f9 folta e lucida in inverno. Durante l'estate, la sua colorazione si fa pi\u00f9 variegata, dal momento che l'animale attraversa una fase di muta. La martora di Pennant preferisce cacciare nella fitta foresta. Nonostante sia un'abile arrampicatrice, trascorre gran parte del tempo sul terreno, dove preferisce andare a caccia intorno agli alberi caduti. Ha una dieta onnivora e si nutre di un'ampia variet\u00e0 di piccoli animali e, occasionalmente, di frutti e funghi. Predilige la lepre scarpa da neve ed \u00e8 uno dei pochi animali in grado di dare la caccia con successo all'ursone. Nonostante il suo nome anglosassone, solo raramente si nutre di pesci.\nIl ciclo riproduttivo della martora di Pennant dura quasi un anno. La femmina d\u00e0 alla luce tre o quattro piccoli in primavera; li allatter\u00e0 e se ne prender\u00e0 cura fino alla fine dell'estate, quando saranno grandi abbastanza da riuscire a cavarsela da soli. La femmina va in estro poco dopo la nascita dei piccoli e lascia la tana per trovare un compagno. L'impianto della blastocisti viene ritardato alla primavera successiva, quando essa partorir\u00e0 e il ciclo ricomincer\u00e0 di nuovo.\nLe martore di Pennant hanno pochi predatori a parte l'uomo. Sono state sottoposte ad una caccia intensa fin dal XVIII secolo per la loro pelliccia. La richiesta di pelli era tale che la specie scomparve completamente da alcune parti degli Stati Uniti nella prima met\u00e0 del XX secolo. Le misure di conservazione e di protezione, tuttavia, hanno consentito alla specie di diventare nuovamente numerosa, ma il suo areale non \u00e8 pi\u00f9 diventato esteso come un tempo. Negli anni '20, quando il prezzo delle pelli era ancora elevato, alcuni produttori di pellicce cercarono di allevare la martora di Pennant; tuttavia, l'impianto ritardato della blastocisti ne rese difficoltosa la riproduzione in cattivit\u00e0. Quando il prezzo delle pelli croll\u00f2, alla fine degli anni '40, la maggior parte degli allevamenti di martora di Pennant chiuse. Anche se le martore cercano solitamente di evitare il contatto con l'uomo, la penetrazione di quest'ultimo negli \"habitat\" forestali ha provocato alcuni conflitti.\nEtimologia.\nMalgrado gli anglosassoni lo chiamino \"fisher\", questo animale non si nutre di pesce; in effetti questo nome \u00e8 da collegarsi alla parola \"fitch\", termine con cui viene chiamata la puzzola europea (\"Mustela putorius\"), con la quale la martora di Pennant presenta una certa somiglianza. Il nome deriva dall'equivalente olandese \"fisse\" o \"visse\". In francese, ancora oggi la pelle di puzzola viene chiamata anche \"fiche\" o \"fichet\".\nIn alcune regioni la martora di Pennant \u00e8 nota come \"pekan\", nome con cui \u00e8 nota nella lingua abenaki. \"Wejack\" \u00e8 invece una parola algonchina (cfr. il cree \"wuchak\" od \"otchock\" e l'ojibwa \"ojiig\") presa in prestito dai commercianti di pellicce. Tra gli altri nomi con cui i nativi indicavano questo animale ricordiamo il chipewyan \"thacho\", il carrier \"chunihcho\", che significano entrambi \u00abgrande martora\u00bb, e il wabanaki \"uskool\".\nTassonomia.\nL'epiteto specifico latino \"pennanti\" commemora Thomas Pennant, che descrisse la specie nel 1771. Tuttavia, la creatura era gi\u00e0 stata descritta precedentemente da Buffon nel 1765, che la chiam\u00f2 \"pekan\". Per la sua descrizione Pennant si bas\u00f2 sullo stesso esemplare esaminato da Buffon, ma diversamente da quest'ultimo chiam\u00f2 l'animale \"fisher\". Altri scienziati del XVIII secolo le dettero nomi simili, come Schreber, che lo chiam\u00f2 \"Mustela canadensis\", e Boddaert, che lo chiam\u00f2 \"Mustela melanorhyncha\". La martora di Pennant venne infine inserita nel genere \"Martes\" da Smith nel 1843. Nel 2008 i progressi nell'analisi del DNA permisero uno studio pi\u00f9 dettagliato della storia evolutiva della specie. Gli studiosi hanno determinato che la martora di Pennant e le altre specie del genere \"Martes\" discendono da un antenato comune, ma la martora di Pennant \u00e8 abbastanza distinta da spingere alcuni tassonomisti a classificarla in un genere a parte, \"Pekania\", e di ribattezzare la specie \"Pekania pennanti\".\nLa martora di Pennant si distingue per il fatto di avere quattro premolari su entrambi i rami della mandibola, mentre i rappresentanti del genere \"Mustela\" ne hanno solo tre. Ha 38 denti, con formula dentaria: I 3/2, C 1/1, P 4/4, M 1/2.\nEvoluzione.\nAlcune prove dimostrano che gli antenati della martora di Pennant migrarono in Nordamerica durante il Pliocene tra 5,0 e 2,5 milioni di anni fa. I resti di due mustelidi estinti, \"M. palaeosinensis\" e \"M. anderssoni\", sono stati rinvenuti in Asia orientale, mentre i resti appartenenti alla prima vera martora di Pennant, \"M. divuliana\", sono stati trovati solamente in Nordamerica. \"M. divuliana\" \u00e8 strettamente imparentata con le specie fossili asiatiche, il che suggerisce una probabile migrazione. \"M. pennanti\" era gi\u00e0 presente nel Pleistocene superiore, circa 125.000 anni fa. Non vi sono grandi differenze tra la martora di Pennant del Pleistocene e quella moderna. Le testimonianze fossili indicano che in passato l'areale della specie si estendeva molto pi\u00f9 a sud di oggi.\nNel 1935 Goldman identific\u00f2 tre sottospecie, \"M. p. columbiana\", \"M. p. pacifica\" e \"M. p. pennanti\". Ricerche successive hanno tuttavia messo in dubbio la loro validit\u00e0. Nel 1959 E. M. Hagmeier concluse che le sottospecie non erano distinguibili in base alle caratteristiche del mantello o del cranio. Sebbene questa visione non sia ancora oggi unanimemente accettata, in linea di massima la martora di Pennant viene considerata come una specie monotipica, senza sottospecie.\nDescrizione.\nLa martora di Pennant \u00e8 un mammifero di taglia media, paragonabile per dimensioni al gatto domestico. Ha un corpo allungato, sottile e basso sulle zampe. I due sessi hanno caratteristiche fisiche simili, ma per quanto riguarda le dimensioni il dimorfismo sessuale \u00e8 ben marcato, in quanto i maschi sono molto pi\u00f9 grandi delle femmine. Misurano infatti 90-120 cm di lunghezza per 3,5-6 kg di peso contro i 75-95 cm per 2-2,5 kg delle seconde. Il maschio pi\u00f9 grande mai registrato pesava 9 kg.\nLa pelliccia della martora di Pennant varia a seconda delle stagioni e differisce leggermente tra i due sessi, in quanto quella dei maschi ha una consistenza pi\u00f9 ruvida. All'inizio dell'inverno, essa \u00e8 fitta e lucida, con peli che variano dai 30 mm sul petto ai 70 mm sul dorso. La colorazione varia dal marrone scuro al nero, anche se sembra essere molto pi\u00f9 nera in inverno, quando contrasta nettamente con il bianco della neve. Dal muso alle scapole, la pelliccia pu\u00f2 assumere una sfumatura grigio-oro o argento a causa della presenza di peli di guardia tricolori. La regione inferiore \u00e8 quasi completamente marrone, fatta eccezione per alcune macchie casuali di pelliccia bianca o color crema. In estate, il colore della pelliccia \u00e8 pi\u00f9 variabile e pu\u00f2 schiarirsi considerevolmente. La muta ha inizio alla fine dell'estate e si protrae fino a novembre o dicembre.\nLe grosse zampe, dotate di cinque dita non retrattili, consentono all'animale di spostarsi facilmente su spessi strati di neve. Sotto ogni zampa si trovano anche quattro cuscinetti plantari e su quelle posteriori dei peli ruvidi che crescono tra i cuscinetti e le dita forniscono una maggiore trazione quando l'animale cammina su superfici scivolose. Le articolazioni della caviglia notevolmente mobili possono consentire di ruotare le zampe posteriori di quasi 180\u00b0, permettendo all'animale di spostarsi con facilit\u00e0 sugli alberi e di scendere a testa in gi\u00f9. Per quanto riguarda quest'ultima abilit\u00e0, la martora di Pennant \u00e8 uno dei pochi mammiferi in grado di riuscirci.\nUna zona circolare ricoperta di peli sul cuscinetto centrale delle zampe posteriori segna la presenza delle ghiandole plantari, che emanano un caratteristico odore. Dal momento che questa chiazza di pelo si ingrandisce durante la stagione riproduttiva, \u00e8 probabile che venga utilizzata per lasciare una scia di profumo che permetta alle martore di incontrarsi tra loro in modo che possano accoppiarsi.\nBiologia.\nAlimentazione.\nLa martora di Pennant \u00e8 un predatore generalista. Anche se le sue prede principali sono la lepre scarpa da neve e l'ursone, integra la sua dieta con insetti, noci, bacche e funghi. Essendo una cacciatrice solitaria, la sua scelta di prede \u00e8 limitata dalle sue dimensioni. L'analisi dei contenuti stomacali e degli escrementi ha segnalato la presenza di uccelli, piccoli mammiferi e perfino cervi - la presenza di resti di questi ultimi indica che probabilmente l'animale non \u00e8 del tutto estraneo al consumo di carogne. Sebbene lo faccia molto raramente, la martora di Pennant \u00e8 in grado di uccidere anche animali pi\u00f9 grandi di lei, come tacchini selvatici, linci rosse e linci canadesi.\nLa martora di Pennant \u00e8 uno dei pochi predatori che cattura frequentemente gli ursoni. La letteratura popolare \u00e8 piena di racconti in cui questo mustelide ribalta sul dorso il porcospino per \u00abmetterne allo scoperto il ventre come fosse un melone maturo\u00bb. Tuttavia, la veridicit\u00e0 di queste affermazioni era gi\u00e0 stata messa in dubbio nel 1966. Le osservazioni hanno infatti dimostrato che le martore sferrano numerosi morsi sul muso dell'ursone e lo uccidono dopo circa 25-30 minuti.\nRiproduzione.\nLa femmina di martora di Pennant inizia a riprodursi a circa un anno di et\u00e0 e il suo ciclo riproduttivo si protrae per quasi un anno intero. L'accoppiamento ha luogo tra la fine di marzo e l'inizio di aprile. L'impianto della blastocisti viene per\u00f2 ritardato di 10 mesi, fino a met\u00e0 febbraio dell'anno successivo, quando ha inizio la gravidanza vera e propria. Dopo una gestazione di circa 50 giorni, la femmina d\u00e0 alla luce da uno a quattro piccoli. Sette-dieci giorni dopo il parto la femmina entra nuovamente in estro e il ciclo ricomincia.\nLa femmina partorisce all'interno della cavit\u00e0 di un albero. Alla nascita i piccoli sono ciechi, del tutto inetti e parzialmente ricoperti da una sottile peluria. Iniziano a sollevarsi in piedi e a muoversi dopo circa 3 settimane, aprono gli occhi dopo circa 7 settimane e iniziano ad arrampicarsi dopo circa 8 settimane. Per le prime 8-10 settimane di vita dipendono completamente dal latte materno, dopodich\u00e9 iniziano a passare a una dieta solida. Dopo 4 mesi, i piccoli iniziano a tollerare sempre meno la vicinanza dei fratelli e, a 5 mesi, la madre li allontana. Iniziano allora a disperdersi, ma quando avranno raggiunto un anno di et\u00e0 si saranno gi\u00e0 stabiliti in un proprio territorio.\nStruttura sociale.\nLa martora di Pennant \u00e8 un animale generalmente crepuscolare, attivo soprattutto all'alba e al tramonto. Rimane attiva per tutto l'anno e conduce un'esistenza solitaria, associandosi ai suoi simili solamente per accoppiarsi. I maschi diventano pi\u00f9 attivi durante la stagione degli amori. Le femmine sono meno attive durante la gravidanza e aumentano gradualmente il periodo di attivit\u00e0 dopo la nascita dei piccoli.\nIl territorio di caccia di una martora di Pennant varia da 6,6 km\u00b2 in estate a 14,1 km\u00b2 in inverno. Tuttavia, a seconda della qualit\u00e0 dell\"'habitat\", il territorio invernale pu\u00f2 raggiungere anche un'estensione di 20,0 km\u00b2. I territori dei maschi si sovrappongono a quelli di pi\u00f9 femmine, sia perch\u00e9 essi ricoprono una posizione di dominanza nei confronti delle seconde, sia perch\u00e9, cos\u00ec facendo, possono incrementare maggiormente il proprio successo riproduttivo.\nParassiti.\nTra i parassiti della martora di Pennant ricordiamo \"Baylisascaris devosi\", \"Taenia sibirica\", il nematode \"Physaloptera\" spp., \"Alaria mustelae\", il trematode \"Metorchis conjunctus\", il nematode \"Trichinella spiralis\" e \"Molineus\" spp.\nDistribuzione e habitat.\nHabitat.\nSebbene le martore di Pennant siano delle esperte arrampicatrici, trascorrono la maggior parte del tempo sul suolo della foresta e preferiscono i tratti di foresta continua ad altri tipi di \"habitat\". Vivono nelle distese di conifere tipiche della zona boreale, ma sono comuni anche nelle foreste miste. Prediligono le zone con copertura arborea continua, dove la copertura \u00e8 superiore all'80%, ed evitano le zone dove essa \u00e8 inferiore al 50%. \u00c8 pi\u00f9 facile incontrarle nelle zone ricoperte da foresta primaria. Dal momento che le femmine hanno bisogno di alberi moderatamente grandi per poter dare un rifugio ai piccoli, le foreste che sono state troppo sfruttate e presentano vaste zone di crescita secondaria sembrano non essere adatte alle loro esigenze.\nLe martore di Pennant sono anche selettive per quanto riguarda il pavimento della foresta, che deve essere ricoperto da una grande quantit\u00e0 di sostanza legnosa marcescente. Nelle foreste occidentali, dove gli incendi rimuovono regolarmente i detriti del sottobosco, mostrano una netta preferenza per gli \"habitat\" boschivi della zona ripariale. Le martore tendono ed evitare le zone dove la copertura di neve \u00e8 troppo alta. La scelta dell\"'habitat\" \u00e8 correlata anche al grado di compattazione della neve caduta e al contenuto di umidit\u00e0.\nDistribuzione.\nLe martore di Pennant sono diffuse in tutte le foreste boreali del Nordamerica. Il loro areale si estende dalla Nuova Scozia a est alla costa pacifica della Columbia Britannica e dell'Alaska a ovest; dal Grande Lago degli Schiavi nei Territori del Nord-Ovest a nord alle montagne dell'Oregon a sud. Popolazioni isolate sono presenti nella Sierra Nevada della California, in tutto il New England e negli Appalachi di Pennsylvania, Maryland, Virginia Occidentale e Virginia.\nTra la fine del XIX secolo e gli inizi del XX, le martore di Pennant scomparvero praticamente dalle regioni meridionali e orientali del loro areale, compresa la maggior parte degli stati americani e il Canada orientale, Nuova Scozia compresa. Cause di tale declino furono la caccia incontrollata e la distruzione dell\"'habitat\" forestale.\nLa maggior parte degli stati inizi\u00f2 ad applicare restrizioni alla caccia alla martora a partire dagli anni '30, periodo coincidente con la fine del boom dello sfruttamento forestale. La ricrescita delle foreste nei terreni agricoli abbandonati e il miglioramento delle pratiche della gestione forestale portarono ad un incremento delle zone di \"habitat\" disponibile e consentirono alle popolazioni rimaste di riprendersi. Da allora le popolazioni sono nuovamente numerose, tanto che la specie non \u00e8 pi\u00f9 da considerarsi in pericolo. L'aumento della copertura forestale nelle regioni orientali del Nordamerica \u00e8 tale che le popolazioni di martore di Pennant qui presenti rimarranno sufficientemente solide per il prossimo futuro. Tra il 1955 e il 1985, alcuni stati avevano gi\u00e0 nuovamente consentito un numero limitato di catture. Nelle aree in cui le martore erano state eliminate, le popolazioni di ursoni erano conseguentemente aumentate, provocando gravi danni alle silvicolture. In questi casi, si \u00e8 provveduto a reintrodurre in questi siti esemplari adulti di martora provenienti da altre zone. Una volta ristabilite le popolazioni di mustelidi, il numero degli ursoni \u00e8 tornato a livelli naturali. Nello stato di Washington furono segnalati avvistamenti di martore negli anni '80, ma un'indagine approfondita effettuata negli anni '90 non riusc\u00ec a trovare prove della presenza della specie.\nAttualmente popolazioni sparse di martora di Pennant sono presenti nella zona nord-occidentale della regione del Pacifico. Nel 1961, esemplari provenienti dalla Columbia Britannica e dal Minnesota furono reintrodotti nel settore meridionale della Catena delle Cascate vicino a Klamath Falls e sui monti Wallowa vicino a La Grande. Tra il 1977 e il 1980, altre martore furono introdotte nella regione intorno al Crater Lake. A partire dal gennaio 2008, hanno avuto inizio le reintroduzioni anche nello stato di Washington. Le prime (90 esemplari) sono state effettuate nella penisola Olimpica e le altre nel settore meridionale della Catena delle Cascate. Gli animali reintrodotti sono stati monitorati attraverso radiocollari e telecamere remote e hanno iniziato a riprodursi. Dal 2008 al 2011, circa 40 martore di Pennant sono state reintrodotte nel settore settentrionale della Sierra Nevada vicino a Stirling City, andando a rafforzare le popolazioni gi\u00e0 presenti nel parco nazionale di Yosemite e lungo il confine settentrionale della California tra le catene costiere del Pacifico e i monti Klamath. Le martore di Pennant sono una specie protetta in Oregon, stato di Washington e Wyoming. In Idaho e California ne \u00e8 concessa la cattura in un limitato periodo dell'anno, ma non \u00e8 fornita loro alcuna protezione specifica; tuttavia, in California, all'animale \u00e8 stato concesso lo status di specie minacciata ai sensi dell'Endangered Species Act. Nel giugno 2011, lo U.S. Fish and Wildlife Service ha raccomandato di rimuovere la martora di Pennant dalla lista degli animali minacciati in Idaho, Montana e Wyoming.\nStudi recenti, cos\u00ec come prove aneddotiche, indicano che le martore di Pennant hanno iniziato a comparire nei cortili di periferia, nelle fattorie e nelle aree periurbane di diversi stati degli USA e del Canada orientale, anche in zone molto pi\u00f9 a sud del loro areale abituale, nel nord del Massachusetts, nello stato di New York, nel Connecticut, nel Minnesota e nell'Iowa e perfino nelle zone rurali del New Jersey. Essendo praticamente scomparse dopo la costruzione del canale del capo Cod nei primi anni del XX secolo, alcuni rapporti hanno dimostrato che varie popolazioni si sono ristabilite a capo Cod, anche se le popolazioni qui presenti sono probabilmente pi\u00f9 piccole di quelle stanziate nella parte occidentale del New England.\nRapporti con l'uomo.\nLa martora di Pennant e l'uomo sono in contatto da moltissimo tempo, ma nella maggior parte dei casi tali contatti sono andati a discapito della prima. Le aggressioni non provocate agli esseri umani sono estremamente rare, ma le martore tendono ad attaccare se si sentono minacciate o messe all'angolo. In un caso, un esemplare \u00e8 stato accusato dell'aggressione ad un bambino di 6 anni. In un altro caso, si ritiene che un esemplare abbia attaccato un ragazzino di 12 anni.\nCommercio delle pelli e conservazione.\nLe martore di Pennant vengono cacciate dal XVIII secolo. Erano molto apprezzate dai cacciatori per il valore della loro pelliccia, che veniva usata per fabbricare sciarpe e colletti. Le pelli migliori appartengono agli esemplari catturati in inverno, mentre quelle degli esemplari uccisi in primavera sono di seconda qualit\u00e0. Pellicce di qualit\u00e0 inferiore sono invece quelle che provengono dalle catture fuori stagione, quando le martore di Pennant fanno la muta. Catturare un esemplare \u00e8 molto facile, e il valore della pelliccia costituiva un incentivo particolare a questa pratica.\nIl prezzo delle pelli \u00e8 variato considerevolmente nel corso degli ultimi 100 anni. Esso raggiunse il picco negli anni '20 e '30, quando il prezzo medio di una pelle si aggirava sui 100 dollari. Nel 1936 le pelli venivano messe in vendita a New York a 450-750 dollari ciascuna. Il prezzo diminu\u00ec per tutti gli anni '60, ma sub\u00ec un rialzo alla fine degli anni '70. Nel 1979 la Compagnia della Baia di Hudson pag\u00f2 ben 410 dollari per la pelle di una femmina. Nel 1999, in Canada, furono vendute complessivamente 16.638 pelli ad un prezzo medio di 27 dollari canadesi per un valore totale di 449.307 dollari.\nTra il 1900 e il 1940 le martore di Pennant rischiarono di scomparire completamente dalla parte meridionale del loro areale a causa delle catture e delle alterazioni apportate al loro \"habitat\". Nel New England, assieme alla maggior parte degli altri animali da pelliccia, furono quasi sterminate a causa delle catture non regolamentate. Dopo il 1930 esse scomparvero completamente da molti stati settentrionali degli USA, ma continuarono ad essere ancora abbastanza numerose in Canada, dove venivano catturati pi\u00f9 di 3000 esemplari all'anno. Una protezione limitata alla specie era gi\u00e0 stata garantita all'inizio del XX secolo, ma ai pochi esemplari rimasti venne accordata una protezione totale solamente nel 1934. La chiusura delle stagioni di caccia, il recupero dell\"'habitat\" e i programmi di reintroduzione hanno consentito alle martore di riappropriarsi di gran parte del loro areale originario.\nNon appena la popolazione complessiva si era sufficientemente ripresa, gli Stati Uniti riaprirono nuovamente la caccia nel 1962. Durante i primi anni '70 il valore delle pelli sal\u00ec alle stelle, provocando un altro crollo della popolazione nel 1976. Dopo alcuni anni di stagioni chiuse, la caccia alla martora di Pennant riapr\u00ec nel 1979 per un periodo limitato e un numero di prelievi ristretto. Da allora la popolazione \u00e8 costantemente aumentata e anche il numero di animali catturati ogni anno \u00e8 sempre crescente, nonostante il valore delle pelli sia molto pi\u00f9 basso che in passato.\nLa martora di Pennant in cattivit\u00e0.\nNumerose martore di Pennant sono state catturate vive anche per alimentare gli allevamenti di animali da pelliccia, gli zoo e i centri di ricerca. Nel periodo 1920-1946 il prezzo di una pelle si aggirava intorno ai 137 dollari. Dal momento che le pelli erano particolarmente preziose, furono fatti tentativi per cercare di allevare questa specie in cattivit\u00e0. L'allevamento di animali da pelliccia aveva avuto successo con altre specie come il visone e l'ermellino, quindi si pensava che le stesse tecniche fossero applicabili anche alle martore di Pennant. Tuttavia, gli allevatori hanno riscontrato notevoli difficolt\u00e0 a causa dell'insolito ciclo riproduttivo di questa specie. In linea di massima, all'epoca non si aveva conoscenza dell'impianto ritardato nella martora di Pennant. Gli allevatori notavano che le femmine si accoppiavano in primavera, ma non partorivano. A causa del calo dei prezzi delle pelli, la maggior parte delle fattorie di martore di Pennant chiuse a partire dalla fine degli anni '40.\nLe martore di Pennant vengono ospitate anche negli zoo, dove si riproducono, ma non sono una specie molto frequente nei giardini zoologici, in quanto tendono a rimanere tutto il giorno ben nascoste dagli occhi dei visitatori. Alcuni zoo hanno riscontrato una certa difficolt\u00e0 nel mantenere in vita queste creature, sensibili a molte malattie una volta in cattivit\u00e0. Eppure, in alcuni casi, un esemplare \u00e8 vissuto in cattivit\u00e0 fino all'et\u00e0 di 10 anni ed un altro era ancora in vita all'et\u00e0 di 14, ben oltre l'aspettativa di vita in natura di soli 7 anni.\nNel 1974 R. A. Powell allev\u00f2 due piccoli di martora di Pennant con lo scopo di eseguire ricerche scientifiche. L'interesse principale delle sue ricerche era quello di cercare di misurare l'attivit\u00e0 di questi animali in modo da determinare di quanto cibo avessero bisogno per sopravvivere. Per fare questo fece effettuare loro una serie di esercizi su un \"tapis roulant\" che simulavano le normali attivit\u00e0 che questi animali compiono in natura. Confront\u00f2 quindi l'attivit\u00e0 effettuata con il loro consumo di cibo e utilizz\u00f2 i dati raccolti per stimare il fabbisogno alimentare giornaliero. La ricerca si protrasse per due anni. Dopo un anno, una delle martore mor\u00ec per cause sconosciute. L'esemplare sopravvissuto venne invece rilasciato nelle foreste della penisola superiore del Michigan.\nInterazioni con gli animali domestici.\nIn alcune zone le martore di Pennant possono diventare dannose per gli allevatori quando compiono incursioni nei pollai. Sono stati segnalati anche casi di predazione ai danni di gatti e di cani di piccola taglia; ma in linea di massima le prove suggeriscono che questi attacchi sono rari. Nel corso di uno studio realizzato nel 1979 vennero esaminati i contenuti stomacali di tutti gli esemplari catturati nello stato del New Hampshire: peli di gatto furono ritrovati in uno solo degli oltre 1000 stomaci esaminati. Pi\u00f9 recentemente, durante l'analisi di 24 deiezioni e 226 contenuti stomacali nel corso di uno studio effettuato nelle regioni suburbane dello stato di New York e del Massachusetts, non sono stati trovati resti di nessun gatto. Nonostante la credenza popolare sostenga il contrario, gli zoologi ritengono che gran parte degli attacchi ai danni di gatti domestici e polli sia da imputare alle linci rosse o ai coyote.\nAvvelenamento da pesticidi.\nUno studio condotto nel 2012 dall'Integral Ecology Research Center, dalla UC Davis, dallo U.S. Forest Service e dalla trib\u00f9 degli Hupa ha dimostrato che le martore di Pennant della California sono esposte, e in alcuni casi soccombono, ai rodenticidi anticoagulanti utilizzati nelle coltivazioni di marijuana. Secondo questo studio, il 79% delle martore esaminate era stato esposto in media a 1,61 rodenticidi anticoagulanti differenti e la morte di quattro esemplari era stata direttamente attribuita a queste sostanze tossiche. Uno studio di \"follow-up\" del 2015 effettuato a partire da questi dati ha determinato che la tendenza dell'esposizione a queste sostanze e della mortalit\u00e0 dovuta ad esse era aumentata dell'85%, che le martore di Pennant della California erano ora esposte a una media di 1,73 rodenticidi anticoagulanti diversi e che altre 9 martore erano morte, portando quindi a 13 il numero di decessi per avvelenamento. L'estensione delle coltivazioni di marijuana all'interno degli \"home ranges\" delle martore \u00e8 stata analizzata in uno studio del 2013 incentrato sulla sopravvivenza della martora e sugli impatti della coltivazione di marijuana all'interno della Sierra National Forest. Nell'\"home range\" di ciascun esemplare di martora vi erano in media 5,3 coltivazioni individuali; nell'\"home range\" di un esemplare ve ne erano addirittura 16.\nLetteratura.\nUna delle prime menzioni della martora di Pennant in letteratura si trova nell'\"Audubon Book of True Nature Stories\", nel quale Robert Snyder racconta delle tre volte in cui avvist\u00f2 delle martore nei boschi degli Adirondack dello stato di New York, compresa quella in cui vide un esemplare attaccare un ursone.\nIn \"Winter of the Fisher\", Cameron Langford parla dell'incontro immaginario tra una martora di Pennant e un anziano eremita che vive nella foresta. L'eremita libera la martora da una trappola e se ne prende cura fino a quando non ritorna in salute. La martora tollera le attenzioni del vecchio, ma essendo una creatura selvatica se ne ritorna nella foresta quando ne ha abbastanza. Langford utilizza le informazioni conosciute sull'ecologia e le abitudini della martora per tessere una storia di sopravvivenza e di tolleranza nei boschi settentrionali del Canada.\nLe martore di Pennant vengono citate in diversi altri libri, tra cui \"The Blood Jaguar\" (dove uno di questi animali svolge la funzione di sciamano), \"Ereth's Birthday\" (dove l'animale figura come cacciatore di porcospini) e \"The Sign of the Beaver\", dove i protagonisti pensano di averne catturata una in una trappola."}
{"id": "2363721", "revid": "92723", "url": "https://it.wikipedia.org/wiki?curid=2363721", "title": "Branwen", "text": "Nella mitologia gallese Br\u00e2nwen \u00e8 la figlia di Llyr e di Penarddun, sorella di Br\u00e2n il Benedetto, e moglie di Matholwch. Viene considerata la dea gallese dell'amore e della bellezza.\nNel Secondo Ramo del Mabinogion Br\u00e2nwen sposa Matholwch, ma il matrimonio infelice si rivela la causa di tremenda guerra.\nMabinogion.\nMatholwch, re d'Irlanda, chiede a Bendigeidfran (Br\u00e2n il Benedetto) la mano di sua sorella Br\u00e2nwen. Br\u00e2n accetta la proposta di matrimonio e celebra il fidanzamento con un banchetto. Nel mezzo della festa sopraggiunge Efnisien, fratellastro di Br\u00e2n e Br\u00e2nwen. Efnisien domanda il motivo dei festeggiamenti e viene informato. Allora s'infuria per non essere stato interrogato sul suo parere e sfoga la sua collera mutilando i cavalli di Matholwch che si offende profondamente. Br\u00e2n riesce a riconciliarlo donandogli un calderone che riporta in vita i morti.\nIn Irlanda Br\u00e2nwen d\u00e0 alla luce il figlio di Matholwch: Gwern. Subito dopo viene trattata crudelmente dal marito che la costringe a servire nelle cucine per punirla della mutilazione di Efnisien dei suoi cavalli. Br\u00e2nwen addomestica uno stornello e lo invia con un messaggio di aiuto al fratello Br\u00e2n. Per venire in suo soccorso Br\u00e2n invade l'Irlanda con un esercito. Alcuni porcari vedono il gigante Br\u00e2n guadare il mare e informano Matholwch che si ritira dietro un fiume dopo aver distrutto i ponti. Br\u00e2n si sdraia sul fiume e funge da ponte per i suoi uomini. Temendo la guerra, Matholwch tenta di riconciliare Br\u00e2n costruendo una casa grande abbastanza per lui in suo onore. Br\u00e2n pretende che il regno passi a Gwern. Matholwch accetta. Ma i signori irlandesi non sono d'accordo: si nascondono dentro dei sacchi per la farina legati alle colonne dell'enorme casa appena costruita per tendere un agguato ai Britanni. Efnisien, ispezionando la casa prima dell'arrivo di Br\u00e2n, intuisce l'insidia e uccide gli uomini nascosti schiacciando le loro teste. Alla festa per l'investitura di Gwern a re d'Irlanda, Efnisien lo getta nel fuoco per rompere l'accordo di pace.\nI due eserciti si scontrano in battaglia. Tutti gli irlandesi vengono uccisi, tranne cinque donne incinte che ripopoleranno l'isola. Mentre degli invasori britanni si salvano solamente sette guerrieri che riportano a casa Br\u00e2nwen e la testa parlante di Br\u00e2n. Sbarcano ad Aber Alaw in Anglesey, dove Br\u00e2nwen muore per il dolore di essere la causa di tanta distruzione. Il suo corpo viene sepolto vicino al fiume Alaw. I sette sopravvissuti si spostano ad Harlech e l\u00ec rimangono per sette anni in un castello incantato, intrattenuti dal canto di tre uccelli e dalla testa di Br\u00e2n. Dopo sette anni vanno a Penvro, dove rimangono per ottant'anni. Alla fine vanno a Londra e, come da lui ordinato, seppelliscono la testa di Br\u00e2n sulla Collina Bianca (forse la Torre di Londra) col viso rivolto verso la Francia. La leggenda dice che fino a quando la testa rimarr\u00e0 l\u00ec, la Britannia non sar\u00e0 mai invasa via mare.\nTomba di Br\u00e2nwen.\nA Llanddeusant in Anglesey sulle sponde del fiume Alaw si trova il tumulo noto come Bedd Br\u00e2nwen, la sua presunta tomba. Ridotto in rovina, oggi solo una pietra rimane in piedi. Scavi archeologici furono compiuti nel 1800 e negli anni 1960 da Frances Lynch che rinvenne molte urne con ceneri umane. Se la storia di Br\u00e2nwen si basa su eventi reali, essi risalgono probabilmente al Periodo di Bedd Br\u00e2nwen dell'Et\u00e0 del Bronzo Britannico."}
{"id": "2363722", "revid": "1456895", "url": "https://it.wikipedia.org/wiki?curid=2363722", "title": "Jonathan Penrose", "text": "Biografia.\nDi professione psicologo e professore universitario, \u00e8 figlio del genetista Lionel Penrose e fratello del matematico Oliver Penrose e del fisico, matematico e filosofo Roger Penrose.\nDopo aver imparato a giocare all'et\u00e0 di quattro anni, divenne membro del circolo scacchistico di Hampstead a dodici anni, e campione inglese under 18 a quattordici. A diciassette anni era considerato una promessa dello scacchismo britannico; nel 1950 sconfisse Bogoljubov e Tartakover in un torneo a Southsea, mentre nel torneo di Hastings del 1950/51 batt\u00e9 il campione francese Rossolimo.\nNel 1961 gli fu assegnato il titolo di Maestro Internazionale; tra gli anni '60 e l'inizio degli '70 fu il principale scacchista inglese, vincendo per dieci volte il campionato britannico tra il 1958 e il 1969. Scelse tuttavia di non diventare professionista, anteponendo l'insegnamento agli scacchi e non partecipando a molti tornei internazionali, rifiutando anche inviti di tornei prestigiosi come Hastings; malgrado questo raggiunse il titolo di Grande maestro, conferitogli dalla FIDE nel 1993.\nPartecip\u00f2 per l'Inghilterra a nove olimpiadi degli scacchi dal 1952 al 1974, ottenendo spesso ottimi risultati, in particolare alle olimpiadi di Varna 1962 (nove vittorie, una sconfitta, sette patte) e di Lugano 1968 (10 vittorie, 5 patte), nelle quali ottenne la medaglia d'argento individuale in prima scacchiera. Alle olimpiadi di Lipsia 1960 sconfisse il campione mondiale in carica Michail Tal', divenendo il primo scacchista britannico dopo Joseph Blackburne (che nel 1899 batt\u00e9 Lasker) a sconfiggere il campione regnante.\nDopo aver avuto un collasso nervoso alle olimpiadi di Siegen 1970 nel mezzo di una partita, Penrose pass\u00f2 agli scacchi per corrispondenza, nel quale guadagn\u00f2 il titolo di Maestro Internazionale nel 1980 e di Grande Maestro nel 1983. Guid\u00f2 la Gran Bretagna alla vittoria della nona Olimpiade per corrispondenza, svoltasi tra il 1982 e il 1987.\nNel 1971 gli fu conferita l'onorificenza dell'Ordine dell'Impero Britannico."}
{"id": "2363729", "revid": "767487", "url": "https://it.wikipedia.org/wiki?curid=2363729", "title": "Buteo platypterus", "text": "La poiana alilarghe (Buteo platypterus, Vieillot 1823) \u00e8 un uccello della famiglia degli Accipitridi dell'ordine degli Accipitriformi.\nSistematica.\n\"Buteo platypterus\" ha sei sottospecie:\nDistribuzione e habitat.\nDurante l'estate questo uccello \u00e8 diffuso in quasi tutto il Nordamerica orientale, fino all'Alberta e al Texas; in inverno, per\u00f2, migra verso le regioni calde del sud, dal Messico al Brasile meridionale. Molte delle sottospecie dei Caraibi sono endemiche della regione e sono stanziali."}
{"id": "2363732", "revid": "1543377", "url": "https://it.wikipedia.org/wiki?curid=2363732", "title": "Qatar ExxonMobil Open 1999", "text": "Il Qatar ExxonMobil Open 1999 \u00e8 stato un torneo ATP svoltosi a Doha, Qatar. Il torneo si \u00e8 tenuto dal 4 gennaio all'11 gennaio.\nVincitori.\nSingolare maschile.\n Rainer Sch\u00fcttler ha battuto in finale Tim Henman 6-4, 5-7, 6-1\nDoppio maschile.\n Alex O'Brien / Jared Palmer hanno battuto in finale Piet Norval / Kevin Ullyett 6-3, 6-4"}
{"id": "2363734", "revid": "767487", "url": "https://it.wikipedia.org/wiki?curid=2363734", "title": "Spacehog", "text": "Gli Spacehog sono un gruppo rock inglese fondato nel 1994 e attivo prima fino al 2002 e poi dal 2008. Fu costituito a New York, ma i suoi membri sono originari di Leeds.\nStoria.\nAntony Langdon incontr\u00f2 Cragg per caso, in un bar dove Cragg lavorava come derattizzatore. Poco dopo Royston, fratello di Antony, si un\u00ec ai due e si formarono gli Spacehog. Quando venne meno il chitarrista originario, Jonny Cragg chiam\u00f2 a far parte della band l'amico Richard Steel. Nel 1994 il gruppo firm\u00f2 per la Sire Records. Il 24 ottobre 1995 gli Spacehog lanciarono l'album di debutto, \"Resident Alien\"."}
{"id": "2363741", "revid": "916580", "url": "https://it.wikipedia.org/wiki?curid=2363741", "title": "Martes americana", "text": "La martora americana (Martes americana) \u00e8 un membro nordamericano della famiglia Mustelidae. Chiamata talvolta martora dei pini, bisognerebbe notare che il termine martora dei pini viene anche usato per indicare una specie separata di martora dell'Europa. Si differenzia dal pescatore (\"Martes pennanti\") in quanto \u00e8 pi\u00f9 piccola di dimensioni ed ha un pelame solitamente bruno con una macchia sul petto di forma irregolare di colore pi\u00f9 chiaro.\nAlcuni autori ritengono che la popolazione che vive negli Stati Uniti occidentali debba essere considerata una specie distinta e danno a quest'animale il nome scientifico di \"Martes caurina\".\nQuesta martora vive nelle foreste di conifere mature e in quelle miste di Alaska e Canada, spingendosi a sud attraverso le Montagne Rocciose. L'intrappolamento e la distruzione dell'habitat forestale hanno ridotto il suo numero, ma \u00e8 ancora molto pi\u00f9 abbondante del pi\u00f9 grande pescatore. La sottospecie di Terranova di questo animale (\"Martes americana atrata\") viene considerata minacciata.\nLa martora americana ha un lungo corpo snello ricoperto da una pelliccia brunastra lucente con una gola di colore pi\u00f9 chiaro, una lunga coda folta ed un muso appuntito. Come quelli dei gatti, i suoi artigli sono semi-retrattili e l'aiutano nell'arrampicarsi sugli alberi. Ha anche cuscinetti plantari molto grandi rispetto al peso corporeo, che le consentono di camminare sulla neve dura. Questa peculiarit\u00e0 permette alla martora un notevole vantaggio nelle aree che ricevono pesanti nevicate.\nQuest'animale \u00e8 onnivoro, preferendo catturare e mangiare piccoli mammiferi, soprattutto lo scoiattolo rosso americano (\"Tamiasciurus hudsonicus\"), ma consuma facilmente pesci, rane, insetti, carogne, frutti e altri tipi di vegetali, quando sono disponibili. \u00c8 pi\u00f9 attiva di notte, di primo mattino o di pomeriggio tardi. Al di fuori della stagione degli amori \u00e8 solitamente solitaria. I maschi difendono un territorio che va da 2,5 a 7,7 chilometri quadrati e possono essere molto aggressivi nei confronti degli altri maschi. L'accoppiamento avviene durante l'estate, ma l'impianto dell'uovo fecondato \u00e8 ritardato (impianto ritardato ) e i \u00abcuccioli\u00bb, da 1 a 5, nascono la primavera seguente in una tana in un albero cavo o in una cavit\u00e0 tra le rocce.\nLe martore americane possono divenire animali domestici molto giocherelloni quando vengono catturate da piccole e nutrite con il biberon. Comunque, in diverse province (Canada) e stati (Stati Uniti) \u00e8 necessario ottenere un determinato permesso per tenere in una residenza privata animali selvatici. Tra le varie legislazioni che applicano questa legge ricordiamo il Fish and Wildlife Act e il Wildlife Act. I permessi ottenuti possono comprendere un permesso di riabilitazione o un permesso di mantenimento in cattivit\u00e0. \u00c8 una cosa normale per i governi e per le organizzazioni naturalistiche scoraggiare la gente a rimuovere animali selvatici dal suo ambiente naturale, salvo nei casi in cui la loro sopravvivenza sia minacciata.\nLa pelliccia della martora americana \u00e8 lucente e folta, ricordando quella dello strettamente imparentato zibellino. Agli inizi del ventesimo secolo, la popolazione della martora americana si era molto impoverita a causa del commercio delle pellicce. La Compagnia della Baia di Hudson commerciava pelli come queste, oltre a quelle di altri animali. Numerose misure protettive e sforzi di reintroduzione hanno permesso alla popolazione di crescere, ma la deforestazione \u00e8 ancora un problema per la martora in gran parte del suo habitat. La caccia alla martora americana \u00e8 attualmente legale in certe aree durante una breve stagione venatoria."}
{"id": "2363746", "revid": "306856", "url": "https://it.wikipedia.org/wiki?curid=2363746", "title": "Qatar ExxonMobil Open 1999 - Singolare", "text": "Il singolare del Qatar ExxonMobil Open 1999 \u00e8 stato un torneo di tennis facente parte dell'ATP Tour.\nPetr Korda era il detentore del titolo.\nRainer Sch\u00fcttler ha battuto Tim Henman 6-4, 5-7, 6-1 aggiudicandosi il titolo."}
{"id": "2363751", "revid": "287204", "url": "https://it.wikipedia.org/wiki?curid=2363751", "title": "Aleksandr Efimkin", "text": "Carriera.\nNel 2005, seppur ancora Under-23, ottiene una vittoria di tappa al Giro del Portogallo e il secondo posto nella classifica generale della Settimana Ciclistica Lombarda. Passa professionista nel 2006 con la Barloworld, formazione britannica, ma al primo anno fra i \"pro\" non consegue successi.\nL'anno dopo si afferma in quattro corse vincendo una tappa e la classifica finale del Giro del Capo, corsa sudafricana, e una tappa e la generale della Settimana Ciclistica Lombarda. A luglio partecipa al Tour de France, concludendolo al 99\u00ba posto. Nella stagione 2008, sotto contratto con la Quick Step, prende parte al Giro d'Italia ottenendo come miglior piazzamento un terzo posto nella tappa con arrivo al Monte Pora.\nDal 2009 al 2010 milita nell'AG2R La Mondiale, squadra francese del circuito UCI ProTour, mentre nel biennio 2011-2012 \u00e8 nelle file della formazione Professional statunitense Team Type 1-Sanofi Aventis. Proprio nel 2011 ritorna alla vittoria aggiudicandosi il Presidential Cycling Tour of Turkey."}
{"id": "2363753", "revid": "6923", "url": "https://it.wikipedia.org/wiki?curid=2363753", "title": "Martes foina", "text": "La faina (\"Martes foina\" , 1777) \u00e8 un mammifero onnivoro della famiglia dei mustelidi.\nDistribuzione.\nCon una variet\u00e0 di sottospecie (\"Martes foina bosniaca\", \"Martes foina bunites\", \"Martes foina foina\", \"Martes foina kozlovi\", \"Martes foina intermedia\", \"Martes foina mediterranea\", \"Martes foina milleri\", \"Martes foina nehringi\", \"Martes foina rosanowi\", \"Martes foina syriaca\", \"Martes foina toufoeus\"), la specie \u00e8 diffusa in gran parte d'Europa (comprese Creta e numerose isole dello Ionio e dell'Egeo), fatta eccezione per Scandinavia, Irlanda, Gran Bretagna e isole Baleari, dove peraltro una sottospecie distinta pareva vivere fino agli anni sessanta: il suo areale comprende anche l'Asia Minore e centrale, fino alla Manciuria. Una colonia riproduttiva \u00e8 stata inoltre impiantata nel Wisconsin.\nIn Italia la sottospecie nominale \u00e8 presente in tutta l'area peninsulare. Frequenta una grande variet\u00e0 di ambienti, dalla pianura fino a 2000 m d'altezza: predilige le aree forestali o boschive ed \u00e8 comune anche in aree antropizzate, dove si adatta alle aree periferiche e rurali degli insediamenti umani, mentre evita con cura i grandi spiazzi aperti.\nDescrizione.\nDimensioni.\nMisura 45\u201350\u00a0cm, cui vanno sommati 25\u00a0cm di coda, per un peso medio di un paio di chilogrammi. Lo studio dei resti fossili appartenenti a questa specie ha messo in evidenza una graduale ma costante diminuzione della taglia nel corso della sua evoluzione. \nAspetto.\nIl pelo \u00e8 corto e folto: sul dorso esso si presenta di colore marroncino, con tendenza a schiarirsi su muso, fronte e guance: le orecchie sono tondeggianti e orlate di bianco, mentre le zampe presentano delle \"calze\" di colore marrone scuro. Sulla gola e sul collo \u00e8 presente una caratteristica macchia bianca o, pi\u00f9 raramente, giallognola che si spinge fino al ventre e prosegue fino a met\u00e0 della parte interna delle zampe anteriori.\nSi differenzia dalla martora comune per la macchia golare bianca e allungata verso il ventre (anzich\u00e9 giallognola e meno estesa), per le dimensioni un poco minori, le zampe e il muso pi\u00f9 corti, le orecchie e gli occhi di dimensioni minori e in generale l'aspetto pi\u00f9 slanciato.\nBiologia.\nLa faina \u00e8 un animale dalle abitudini squisitamente notturne: utilizza come rifugi diurni cavit\u00e0 o anfratti riparati in antichi ruderi, nei fienili, nelle stalle, nelle pietraie, tra le cataste di legna o nelle cavit\u00e0 naturali delle rocce, dalle quali esce al tramonto o a notte fatta.\nSi tratta di animali principalmente solitari, che delimitano un proprio territorio di estensione compresa fra i 15 e i 210 ettari: le dimensioni di quest'ultimo variano a seconda del sesso (territori dei maschi pi\u00f9 estesi rispetto a quelli delle femmine) e della stagione (\u00e8 stata riscontrata una diminuzione invernale dell'estensione del territorio)\nAlimentazione.\nSi tratta di una specie tendenzialmente onnivora, che si nutre di miele (risulta immune alle punture di ape e vespa), bacche, uova (delle quali incide il guscio coi canini per poi succhiarne fuori il contenuto), e piccoli animali: la carne, tuttavia \u00e8 la componente preponderante della sua dieta.\nCerca il cibo principalmente al suolo, pur dimostrandosi una provetta arrampicatrice. La faina \u00e8 pertanto in grado di nutrirsi di bacche, frutti, uova e nidiacei d'uccello. Per agguantare le prede di maggiori dimensioni, come fagiani e ratti, la faina dimostra una grande pazienza, appostandosi per ore nei luoghi in cui questi animali sogliono passare. Al sopraggiungere della preda, la faina le balza fulmineamente addosso, atterrandola e finendola con un morso alla gola.\nSpesso l'animale procura danni alle attivit\u00e0 umane: durante la ricerca di nidi, nidiacei e pipistrelli, tende a danneggiare i tetti delle case spostando le tegole, inoltre ha la tendenza a mettere fuori uso le automobili masticandone i tubi in gomma. Quando la faina riesce ad intrufolarsi in un pollaio o in una conigliera, poi, spesso uccide un numero di animali molto maggiore del suo fabbisogno immediato di cibo: questo comportamento, riscontrato anche in altri Mustelidi (come l'ermellino) e noto come \"Predazione in eccesso\", ha fatto nascere la credenza popolare (peraltro errata) secondo la quale questo animale si nutrirebbe principalmente, o addirittura esclusivamente, del sangue delle proprie prede.\nRiproduzione.\nLa stagione riproduttiva cade durante l'estate: durante questo periodo gli animali perdono la loro spiccata territorialit\u00e0 e possono essere visti anche durante il giorno, mentre durante la notte echeggia il loro lamentoso richiamo di accoppiamento. I maschi durante il periodo riproduttivo tendono ad aumentare l'estensione del proprio territorio e ad accoppiarsi con tutte le femmine il cui territorio si sovrapponga parzialmente col proprio.\nL'accoppiamento vero e proprio, che pu\u00f2 durare oltre un'ora, avviene dopo una serie di schermaglie durante le quali la femmina risponde aggressivamente agli approcci del maschio, che emette richiami sommessi e infine la monta mordendola ai lati del collo, dove sono presenti depositi di grasso sottocutaneo. Dopo la copula, il maschio \u00e8 solito pulirsi accuratamente.\nLa gestazione dura circa otto mesi, al termine dei quali vengono dati alla luce da uno a quattro cuccioli: tale lasso di tempo \u00e8 dovuto al fatto che l'impianto dell'ovulo fecondato avviene nella primavera dell'anno successivo all'accoppiamento e l'embrione comincia a svilupparsi a partire da febbraio. I piccoli vengono svezzati attorno ai due mesi di vita: l'indipendenza completa tuttavia non viene raggiunta prima dell'anno, mentre la maturit\u00e0 sessuale viene raggiunta fra i 15 mesi e i due anni e mezzo.\nL'aspettativa di vita in natura di questi animali \u00e8 di 5-10 anni, mentre in cattivit\u00e0 possono tranquillamente sfiorare i venti anni di vita."}
{"id": "2363754", "revid": "1573940", "url": "https://it.wikipedia.org/wiki?curid=2363754", "title": "Geranoaetus polyosoma", "text": "La poiana dorsorosso o poiana della puna (Geranoaetus polyosoma ()) \u00e8 un uccello della famiglia degli Accipitridi diffuso in Sud America.\nDistribuzione e habitat.\nQuesto uccello \u00e8 diffuso nelle praterie d'altitudine (\"puna\") di Argentina, Bolivia, Cile, Colombia, Ecuador, Paraguay, Per\u00f9 e Uruguay.\nTassonomia.\nSono note 4 sottospecie:"}
{"id": "2363755", "revid": "767487", "url": "https://it.wikipedia.org/wiki?curid=2363755", "title": "Qatar ExxonMobil Open 2000", "text": "Il Qatar ExxonMobil Open 2000 \u00e8 stato un torneo ATP svoltosi a Doha, Qatar. Il torneo \u00e8 durato dal 3 al 10 gennaio.\nVincitori.\nSingolare maschile.\n Fabrice Santoro ha battuto in finale Rainer Sch\u00fcttler 3-6, 7-5, 3-0 (Schuettler ritirato)\nDoppio maschile.\n Mark Knowles / Maks Mirny hanno battuto in finale Alex O'Brien / Jared Palmer 6-3, 6-4"}
{"id": "2363763", "revid": "1745361", "url": "https://it.wikipedia.org/wiki?curid=2363763", "title": "Festivalbar 1983", "text": "Il ventesimo Festivalbar and\u00f2 in onda in varie puntate dal 30 giugno all'8 settembre 1983 ogni gioved\u00ec sera su Canale 5. Per la prima volta la manifestazione musicale si svolse in varie tappe in giro per l'Italia durante tutta l'estate, mentre la doppia serata finale ebbe luogo presso il consueto scenario dell'Arena di Verona. Fu inoltre il primo anno in cui venne trasmesso sulle reti Fininvest.\nVenne condotto da Claudio Cecchetto, Marina Perzy e Vittorio Salvetti; alle serate finali partecip\u00f2 anche Eleonora Brigliadori, volto di Canale 5 di quel periodo.\nIn occasione del ventennale Canale 5 realizz\u00f2 anche uno speciale in due puntate, andato in onda il 16 e il 23 giugno, denominato \"Festivalbar Story\", in cui veniva ripercorsa la storia della manifestazione attraverso filmati dei pi\u00f9 grandi successi distintisi nel corso delle precedenti edizioni, condotto in studio dal \"patron\" Vittorio Salvetti e dalla conduttrice e attrice Daniela Poggi.\nIl vincitore assoluto fu Vasco Rossi con \"Bollicine\", mentre per la sezione DiscoVerde si impose Scialpi con il brano \"Rocking Rolling\", seguito, a pari merito al secondo posto, da Rossana Casale con \"Didin\", Enrico Ruggeri con \"Polvere\" e Diana Est con \"Le Louvre\". Premio rivelazione a Garbo con \"Generazione\"."}
{"id": "2363765", "revid": "86599", "url": "https://it.wikipedia.org/wiki?curid=2363765", "title": "Premio Shaw", "text": "Il Premio Shaw (in inglese \"Shaw Prize\") \u00e8 stato voluto da Sir Run Run Shaw (1907-2014), leader nell'industria del settore dei mezzi di comunicazione di massa ad Hong Kong e noto filantropo, per rendere onore agli \u00abindividui, indipendentemente da razza, nazionalit\u00e0 e credo religioso, che hanno permesso di compiere significativi passi avanti nella ricerca accademica e scientifica o nella sua applicazione, e il cui lavoro si \u00e8 tradotto in un profondo e positivo impatto sul genere umano.\u00bb Il premio \u00e8 stato istituito nel 2002 e la prima cerimonia di premiazione fu tenuta nel 2004.\nIl vincitore del premio riceve la somma di un milione di dollari."}
{"id": "2363769", "revid": "124648752", "url": "https://it.wikipedia.org/wiki?curid=2363769", "title": "Franca Sozzani", "text": "Biografia.\nCarriera professionale.\nFranca Sozzani frequent\u00f2 il liceo classico \"Virgilio\" a Mantova e si laure\u00f2 presso l'Universit\u00e0 Cattolica del Sacro Cuore in lettere e filosofia con una tesi in filologia germanica.\nInizi\u00f2 la sua carriera lavorando per la rivista \u00abVogue Bambini\u00bb (rivista creata nel 1973). Nel 1980 divent\u00f2 direttrice responsabile di \u00abLei\u00bb. Tre anni dopo, diresse anche \u00abPer Lui\u00bb, la versione maschile di \u00abLei\u00bb.\nFino al decesso fu direttrice di \u00abVogue Italia\u00bb, posizione che ricopr\u00ec dal 1988, e dal numero di ottobre 2006 fu anche direttore responsabile di \u00abL'Uomo Vogue\u00bb. Oltre a ricoprire queste cariche, Franca Sozzani fu direttrice editoriale della casa editrice Cond\u00e9 Nast per l'Italia (dal 1994) e, dal marzo 2013, presidente della Fondazione IEO Istituto Europeo di Oncologia. Fin dal 1992 era madrina e figura fondamentale di Convivio, la pi\u00f9 importante Mostra Mercato di beneficenza organizzata in Italia a favore di Anlaids Sezione Lombarda (Associazione Nazionale per la Lotta contro l'AIDS)\nA luglio 2008 usc\u00ec \"Il Black Issue\", un'edizione speciale del mensile che vide, in copertine diverse e in tutti i servizi di moda, l'impiego esclusivo di modelle di colore e le creazioni di designers africani. Franca Sozzani comp\u00ec questo atto di sensibilizzazione rivolto al mondo della moda internazionale e all'opinione pubblica in merito allo scarso numero di modelle black rispetto a colleghe dalla pelle chiara. Tra le protagoniste di questo numero speciale di \"Vogue Italia\", le top models Naomi Campbell, Liya Kebede, Jourdan Dunn, Sessilee Lopez, Tyra Banks, Chanel Iman. Il \"Black Issue\" fu un grande successo e verr\u00e0 ristampato pi\u00f9 volte.\nA febbraio 2010 lanci\u00f2 il sito internet Vogue.it, il primo portale della testata di moda. Successivamente le vennero affidate altre due testate cartacee: \u00abVogue Gioiello\u00bb e \u00abVogue Accessory\u00bb.\nNel 2015 fu nominata direttrice responsabile di tutti i periodici in lingua italiana con il marchio \"Vogue\". Oltre alle testate che dirigeva gi\u00e0 le erano stati affidati \u00abVogue Sposa\u00bb e \u00abVogue Bambini\u00bb.\nMor\u00ec a Milano il 22 dicembre 2016 a 66 anni, dopo una lunga malattia..\nIn suo ricordo \u00e8 stato istituito il Premio Internazionale al Giornalismo della Moda \"Franca Sozzani\" che viene assegnato durante il Congresso Mondiale delle Donne della Moda e del Design.\nVita personale.\nEra madre di Francesco Carrozzini, fotografo e regista \n, e sorella di Carla Sozzani, giornalista di moda e consigliere della Camera nazionale della Moda.\nOmaggi e riconoscimenti.\nNel 2012 le fu attribuito il Premio America della Fondazione Italia USA.\nNel novembre 2016 Franca Sozzani, in occasione dei British Awards 2016, ricevette lo Swarovski Award for Positive Change, riconoscimento dato a persone che promuovono il benessere degli altri e cercano di cambiare le cose, migliorandole.\nNel 2016 le fu conferito il premio \"La moda veste la pace\" di African Fashion Gate, per aver lanciato un messaggio contro il razzismo nella moda attraverso la creazione nel 2008 di V Black, uno speciale di Vogue Italia interamente dedicato alla bellezza nera.\nDurante la 73\u00aa Mostra internazionale d'arte cinematografica di Venezia venne presentato, fuori concorso, \"Franca: Chaos and Creation\" un documentario a lei dedicato, realizzato dal figlio Francesco Carrozzini. Nell'ottobre dello stesso anno il film fu presentato anche al 24\u00ba Festival Internazionale del Cinema di East Hampton (New York). Il documentario usc\u00ec poi in DVD e in formato digitale nel 2017.\nNel 2018 il Comune di Milano ha deciso che il suo nome venga iscritto nel Famedio, all'interno del Cimitero Monumentale."}
{"id": "2363770", "revid": "1442080", "url": "https://it.wikipedia.org/wiki?curid=2363770", "title": "Qatar ExxonMobil Open 2000 - Singolare", "text": "Il singolare del Qatar ExxonMobil Open 2000 \u00e8 stato un torneo di tennis facente parte dell'ATP Tour.\nRainer Sch\u00fcttler era il campione uscente.\nFabrice Santoro vinse contro Rainer Sch\u00fcttler che si ritir\u00f2 sul punteggio si 3-6, 7-5 e 3-0."}
{"id": "2363776", "revid": "1543377", "url": "https://it.wikipedia.org/wiki?curid=2363776", "title": "Martes flavigula", "text": "La martora dalla gola gialla o martora himalayana (Martes flavigula) \u00e8 un mammifero carnivoro appartenente alla famiglia dei Mustelidae che vive in Asia.\nDescrizione.\nSi distingue dalla faina per le sue grandi dimensioni: \u00e8 lunga in media 55\u201360\u00a0cm, la coda misura 35\u201340\u00a0cm e pu\u00f2 pesare 3,5\u00a0kg. Il mantello \u00e8 di pi\u00f9 colori, nero o marrone scuro sulla testa, nella parte terminale del dorso, sulle zampe e sulla coda, bianco sul labbro superiore, sul mento e la gola, giallo chiaro splendente o marrone chiarissimo su tutto il resto del corpo.\nDistribuzione e habitat.\n\u00c8 diffusa nelle foreste montane temperate dell'Himalaya, dell'Asia sudorientale e dell'Asia orientale, compreso l'estremo oriente russo e la penisola coreana. Si pu\u00f2 trovare anche in Indocina, a Sumatra, a Giava e nel Borneo.\nBiologia.\nLe martore dalla gola gialla cacciano spesso insieme ed osano attaccare anche tassi, moschi e caprioli. Essendo animali relativamente pesanti e robusti sono legati particolarmente al terreno e mangiano anche rettili, lucertole e insetti. Tuttavia sono buoni arrampicatori e inseguono gli scoiattoli fino in cima agli alberi. Durante le loro ampie incursioni borbottano ed emettono dei versi quasi ininterrottamente.\nConservazione.\nSebbene la \"M. flavigula\" sia classificata nella \"IUCN red list\" come specie a basso rischio, la sottospecie \"M. f. robinsoni\", endemica dell'isola di Giava, in Indonesia, viene classificata come in pericolo di estinzione."}
{"id": "2363783", "revid": "1543377", "url": "https://it.wikipedia.org/wiki?curid=2363783", "title": "Qatar ExxonMobil Open 2001", "text": "Il Qatar ExxonMobil Open 2001 \u00e8 stato un torneo ATP svoltosi a Doha, Qatar. Il torneo si \u00e8 svolto dal 1\u00b0 all'8 gennaio.\nVincitori.\nSingolare maschile.\n Marcelo R\u00edos ha battuto in finale Bohdan Ulihrach 6-3, 2-6, 6-3\nDoppio maschile.\n Mark Knowles / Daniel Nestor hanno battuto in finale Joan Balcells / Andrej Ol'chovskij 6-3, 6-1"}
{"id": "2363791", "revid": "116708312", "url": "https://it.wikipedia.org/wiki?curid=2363791", "title": "Edward Somerset, II marchese di Worcester", "text": "Fu conosciuto anche come Lord Herbert of Ragland tra il 1628 e il 1644.\nVita.\nLord Herbert fu uno scudiero di Carlo I del Galles e allev\u00f2 un intero reggimento di cavalli per lui. Per questo venne ricompensato nel 1644 con un riconoscimento nobiliare: divenne conte di Glamorgan e Barone di Beaufort, di Caldecote. Tuttavia, per le irregolarit\u00e0 presenti nella patente nobiliare, questi titoli non sono stati riconosciuti dopo la Restaurazione. Succedette al padre come Marchese di Worcester nel 1646.\nOpere.\nIl marchese ci ha lasciato un'opera letteraria risalente al 1663 intitolata \"Un centinaio di invenzioni scritto dal Marchese di Worcester\". In quest'opera il potere e le applicazioni del motore a vapore sono descritti chiaramente.\nNel libro Edward Somerset fa riferimento a un incontro che, accompagnato dall'amica Marion Delorme, ebbe con Salomon de Caus, ingegnere del re che svilupp\u00f2 una teoria relativa all'espansione e alla condensazione del vapore che l'ha fatto considerare un pioniere dell'uso pratico della forza motrice del vapore. L'incontro, che avvenne nel manicomio parigino \"Bic\u00eatre\" dove de Caus era stato ricoverato, colp\u00ec fortemente il marchese.\nIl marchese, tornato in seguito in Inghilterra, venne rinchiuso nella Torre di Londra con l'accusa di essere una spia; in questo periodo di prigionia ebbe modo di annotare le sue invenzioni che in seguito furono raccolte nel suo libro.\nTra le invenzioni, figurano una nave che si pu\u00f2 muovere controcorrente e una pistola con un caricatore ante litteram.\nFamiglia.\nEdward Somerset era il figlio di Henry Somerset, I marchese di Worcester, e di sua moglie Anne Russell. \nNel 1628, spos\u00f2 Elizabeth Dormer (morta il 31 maggio 1635), sorella del Dormer del Robert, primo conte di Carnarvon, dalla quale ebbe l'unico figlio e due figlie: \nNel 1639, dopo la morte di Elizabeth, il signor Herbert spos\u00f2 Margaret O' Brien (morta il 26 luglio 1681), figlia di Henry O' Brien, quinto Conte di Thomond. Hanno avuto una figlia: Mary Somerset, morta giovane.\nCuriosit\u00e0.\nLa visita al manicomio \"Bic\u00eatre\" e l'incontro tra Edward Somerset e l'ingegnere \"pazzo\" Salomon de Caus venne descritto in una lettera, manifestamente falsa, da alcuni attribuita a Marion Delorme.\nBasandosi su questa leggenda, il pittore Jacques-Joseph Lecurieux (1801-1888) dipinse un quadro in cui \u00e8 ritratta la Delorme accompagnata dal Marquis of Worcester. "}
{"id": "2363792", "revid": "1970339", "url": "https://it.wikipedia.org/wiki?curid=2363792", "title": "Promozione e retrocessione", "text": "L'espressione promozione e retrocessione indica un concetto proprio degli sport di squadra, riferendosi al passaggio dei \"club\" da una divisione ad un'altra, gerarchicamente superiore o inferiore.\nFunzionamento.\nLa salita e discesa delle squadre in altre categorie avvengono al termine della stagione, in base ai punti riportati in classifica oppure a seguito dell'esito di play-off e play-out. Tale meccanismo, ampiamente diffuso in Europa, \u00e8 quasi estraneo negli Stati Uniti: la maggior parte delle leghe non prevedono, infatti, alcuna promozione o retrocessione per le franchigie iscritte.\nOltre che dal campo, le retrocessioni o promozioni possono venire determinate dalla giustizia sportiva. Alcune motivazioni in tal senso includono, per esempio, l'illecito sportivo o il fallimento dovuto ad inadempienze finanziarie.\nConseguenze.\nLe strutture dei campionati sono generalmente organizzate da avere un identico numero di promozioni e retrocessioni, per assicurare l'equilibrio della piramide. Casi di ampliamento o restringimento di una divisione producono, di conseguenza, effetti anche sulle altre categorie stravolgendo l'intero apparato."}
{"id": "2363794", "revid": "1442080", "url": "https://it.wikipedia.org/wiki?curid=2363794", "title": "Qatar ExxonMobil Open 2001 - Singolare", "text": "Il singolare del Qatar ExxonMobil Open 2001 \u00e8 stato un torneo di tennis facente parte dell'ATP Tour.\nMarcelo R\u00edos vinse contro Bohdan Ulihrach 6-3, 2-6, 6-3 aggiudicandosi il singolare del Qatar ExxonMobil Open 2001 . Fabrice Santoro era il campione in carica."}
{"id": "2363795", "revid": "122828976", "url": "https://it.wikipedia.org/wiki?curid=2363795", "title": "Campionati del mondo di mountain bike marathon", "text": "I campionati del mondo di mountain bike marathon UCI (en. \"UCI Mountain Bike Marathon World Championships\") sono uno dei campionati del mondo di ciclismo. Sono organizzati annualmente dall'Unione Ciclistica Internazionale (UCI), e assegnano il titolo di campione del mondo di marathon, una delle discipline del mountain biking, nelle categorie maschile e femminile Elite.\nNella prima edizione, quella del 2003, il marathon fu inserito nel programma dei campionati del mondo di mountain bike, mentre dall'edizione 2004 si tengono campionati separati. Il vincitore di ogni competizione si fregia del titolo di campione del mondo e ha il diritto di gareggiare fino all'edizione successiva indossando una maglia cerchiata con i colori dell'iride, chiamata maglia iridata.\nAlbo d'oro.\nSin dalla prima edizione si tengono due gare, maschile e femminile:"}
{"id": "2363796", "revid": "2091899", "url": "https://it.wikipedia.org/wiki?curid=2363796", "title": "Fata buona", "text": "La fata buona \u00e8 un personaggio della fiaba \"La bella addormentata\", dove rappresenta un aiutante per la protagonista.\nStoria originale.\nPer celebrare il battesimo della tanto sospirata figlioletta un re e una regina invitano tutte le fate del regno affinch\u00e9 le facciano da madrina. Ognuna delle fate dona qualcosa alla neonata: chi la bellezza, chi la saggezza, chi il talento musicale. Sopraggiunge una fata cattiva, che non era stata invitata, e per vendicarsi dell'onta dona alla bambina una maledizione: \"La figlia del re a quindici anni si punger\u00e0 con un fuso e cadr\u00e0 a terra morta\". Una delle fate buone, pur non potendo annullare l'incantesimo, lo mitiga trasformando la condanna a morte in quella di cento anni di sonno, da cui la principessa potr\u00e0 essere svegliata solo dal bacio di un principe. Per impedire che la profezia si compia il re bandisce gli arcolai dal suo regno; ma la principessa, all'et\u00e0 di 16 anni, per caso incontra una vecchia che sta tessendo e il suo fato si compie. La fata buona, sopraggiunta per aiutare la sua figlioccia, fa addormentare insieme alla principessa l'intero castello.\nAdattamenti.\nLa fata buona compare nelle seguenti opere:\nVersioni Disney.\n\"La bella addormentata nel bosco\".\nNel classico Disney le fate buone sono tre, e rappresentano le madrine della protagonista Aurora. Si chiamano Flora, Fauna e Serena (o Serenella) e sono doppiate rispettivamente da Verna Felton, Barbara Jo Allen e Barbara Luddy in originale e da Lydia Simoneschi, Rina Morelli e Flaminia Jandolo in italiano. Compaiono inoltre nella serie televisiva \"House of Mouse - Il Topoclub\".\nOgni fata ha un colore e un carattere diverso:\nNel lungometraggio Disney, durante la cerimonia di presentazione al regno della piccola principessa, le tre fate si presentano per consegnare i propri doni: Flora le dona la bellezza, mentre Fauna una voce angelica. Serena non fa in tempo a donare nulla ad Aurora, perch\u00e9 nel mentre sopraggiunge la malvagia strega Malefica che, adirata per non essere stata invitata alla festa, lancia sulla piccola una maledizione: all'et\u00e0 di 16 anni la principessa morir\u00e0 a seguito della puntura con il fuso di un arcolaio. A seguito di ci\u00f2, e malgrado la propria magia non sia abbastanza forte da cancellare il maleficio, Serena spende il suo dono per proteggere la bambina dalla maledizione: pungendosi con il fuso Aurora non sarebbe morta, ma avrebbe dormito un sonno profondo finch\u00e9 il bacio d'amore di un principe non la avesse risvegliata. Per prevenire la disgrazia il re ordin\u00f2 di bruciare tutti gli arcolai che esistevano nel regno, mentre le tre fatine escogitavano un piano per proteggere la principessa. Cos\u00ec le fatine pensarono di crescerla in una vecchia casa ormai disabitata e di nascondere le bacchette in modo da fare credere alla bambina di non essere una principessa e che loro fossero le sue zie e, compiuto il sedicesimo compleanno, l'avrebbero riportata al palazzo reale.\n\"Kingdom Hearts\".\nLe tre fate compaiono nel videogioco \"Kingdom Hearts II\" nella torre di Yen Sid, incaricate da quest'ultimo per creare un abito nuovo a Sora, litigando inizialmente per il colore del vestito (rosso, verde o blu); infine, dopo le lamentele di Sora, decidono di usare i colori contemporaneamente procurando al protagonista un nuovo vestito nero.\nCompaiono inoltre nel videogioco \"Kingdom Hearts Birth by Sleep\", impegnate a proteggere la bella principessa Aurora vittima del sortilegio e che ha perso il suo cuore per causa di Malefica e Terra, uno dei tre custodi del Keyblade.\n\"Sofia la principessa\".\nIn questa serie televisiva animata, pensata per un pubblico molto giovane, le tre fate sono le maestre che insegnano alla piccola protagonista, la principessa Sofia, nella Reale Accademia del regno di Incantia, dove sono ambientate le sue avventure.\n\"Maleficent\".\nLe versioni in live action delle fate Disney compaiono per la prima volta nel film \"Maleficent\", nel quale si racconta la storia della bella addormentata dal punto di vista della malvagia strega Malefica (interpretata da Angelina Jolie). In questa trasposizione le fate hanno tre nomi diversi rispetto al lungometraggio animato, a cui fanno chiaro riferimento anche nella scelta dei colori dei vestiti: Giuggiola (Flora) \u00e8 interpretata da Imelda Staunton, Verdelia (Fauna) da Juno Temple e Fiorina (Serena) da Lesley Manville."}
{"id": "2363801", "revid": "326822", "url": "https://it.wikipedia.org/wiki?curid=2363801", "title": "Assassin's creed", "text": ""}
{"id": "2363802", "revid": "372624", "url": "https://it.wikipedia.org/wiki?curid=2363802", "title": "Retrocessione", "text": ""}
{"id": "2363805", "revid": "767487", "url": "https://it.wikipedia.org/wiki?curid=2363805", "title": "Obina", "text": "Caratteristiche tecniche.\nGioca come attaccante, e le sue caratteristiche principali sono la forza fisica e l'aggressivit\u00e0.\nCarriera.\nClub.\nGiocando nel Vit\u00f3ria, ebbe un promettente inizio di carriera; dopo il prestito al Fluminense de Feira, nel 2004 segn\u00f2 molte reti, mettendosi in evidenza in una squadra che aveva tra i suoi punti cardine Ed\u00edlson e Vampeta. Conclusasi con poco successo l'esperienza all'Al-Ittihad, nel 2005 torn\u00f2 in Brasile, al Flamengo; nel 2006 segna molto e diventa uno dei favoriti dei tifosi.\nIl 18 settembre 2007 Obina fu condannato per aggressione dal tribunale sportivo brasiliano a 120 giorni di squalifica. Durante l'incontro Flamengo-Internacional dell'8 settembre 2007, aveva infatti colpito \u00cdndio con il gomito.\nIl 12 marzo 2008 ha rinnovato il contratto, ma ha perso la titolarit\u00e0 a causa degli arrivi di Josiel e Emerson.\nIl 26 maggio 2009 \u00e8 passato in prestito al Palmeiras, poich\u00e9 chiuso da diversi elementi. Il 20 gennaio 2010 viene acquistato dall'Atletico Mineiro.\nNel 2011 \u00e8 andato a giocare in Cina, al Shandong Luneng. Dopo tre stagioni passate in Brasile, si \u00e8 poi accasato alla squadra giapponese del Matsumoto Yamaga."}
{"id": "2363811", "revid": "6923", "url": "https://it.wikipedia.org/wiki?curid=2363811", "title": "Flash Video", "text": "Flash Video \u00e8 un formato video usato per inviare video su Internet usando Adobe Flash Player (inizialmente prodotto da Macromedia).\nFino alla versione 9 aggiornamento 2 di Flash Player, Flash Video faceva riferimento a un formato file proprietario con estensione FLV.\nLa pi\u00f9 recente versione supporta anche H.264 per il video e HE-AAC per l'audio. Il Flash Video pu\u00f2 anche essere incapsulato in file SWF. Questo formato \u00e8 utilizzato da siti come: YouTube, Google Video, Yahoo! Video, Reuters.com, metacafe e molti altri.\nFlash Video \u00e8 visibile sulla maggior parte dei sistemi operativi, attraverso l'ampia disponibilit\u00e0 di Adobe Flash Player e delle estensioni per i Browser o da programmi di terze parti come Mplayer, VLC media player, Flowplayer o con ogni lettore che usa filtri DirectShow (ALLPlayer, Media Player Classic, Windows Media Player, e Windows Media Center) quando l'ffdshow \u00e8 installato.\nSebbene il formato contenitore sia aperto, i codec usati con esso sono sotto brevetto.\nFormato File.\nA causa di restrizioni nel formato .flv Adobe ha creato nuovi formati file elencati qui sotto.\nIl lettore flash non controlla l'estensione del file, ma piuttosto controlla all'interno del file per determinare che formato sia.\nSupporto ai seguenti codec:"}
{"id": "2363813", "revid": "1573940", "url": "https://it.wikipedia.org/wiki?curid=2363813", "title": "Arctonyx collaris", "text": "Il tasso naso di porco (Arctonyx collaris ) \u00e8 un carnivoro della sottofamiglia dei tassi (Melinae) appartenente alla famiglia dei Mustelidi (Mustelidae). \u00c8 diffuso nel Sud-est asiatico dall'India nord-orientale, attraverso il Myanmar, la Thailandia, la Cambogia e il Laos, fino al Vietnam.\nDescrizione.\nIl tasso naso di porco presenta una lunghezza testa-tronco di 65-104 centimetri e una coda lunga 19-29 centimetri. Questo ne fa la specie pi\u00f9 grande di tutti i tassi e sembra quasi un piccolo orso. La coda misura solitamente un terzo della lunghezza testa-tronco. Il piede posteriore misura 11-13,5 centimetri e le orecchie sono lunghe circa 4 centimetri. Il cranio \u00e8 lungo 15-17,2\u00a0cm (lunghezza condilobasale) e largo 7,6-9,9\u00a0cm (larghezza dell'arco zigomatico). Negli esemplari adulti la cresta sagittale \u00e8 ben sviluppata. La parte anteriore del corpo \u00e8 nella maggior parte degli esemplari nerastra, mentre il resto \u00e8 di colore pi\u00f9 o meno grigio. Il tasso naso di porco si distingue dalle altre specie del suo genere per le dimensioni, i molari pi\u00f9 grandi e forti, la pelliccia pi\u00f9 chiara e pi\u00f9 corta e gli artigli pi\u00f9 lunghi e pi\u00f9 forti.\nBiologia.\nIl tasso naso di porco vive principalmente nei boschi. Il comportamento sociale e la biologia riproduttiva di questi animali non sono ancora ben noti. Sono probabilmente per lo pi\u00f9 animali solitari e crepuscolari che dormono durante il giorno in tane che hanno scavato loro stessi o in fenditure del terreno. Anche la dieta non \u00e8 stata studiata a fondo. Secondo varie informazioni, spesso piuttosto datate, si nutrirebbero di vermi, millepiedi, insetti e altri piccoli invertebrati, piccoli rettili, compresi serpenti, pesci e carogne. Gli esemplari tenuti in cattivit\u00e0 mangiavano anche pane e riso. \u00c8 probabile che questi animali siano onnivori adattabili, che utilizzano una grande variet\u00e0 di fonti di cibo a seconda della stagione, delle condizioni locali e delle preferenze individuali. I predatori del tasso naso di porco sono principalmente le specie di felini pi\u00f9 grandi.\nTassonomia.\nIl tasso naso di porco venne descritto scientificamente per la prima volta nel 1825 dallo zoologo francese Fr\u00e9d\u00e9ric Cuvier. Cuvier introdusse anche il genere \"Arctonyx\", che venne a lungo considerato monotipico, con \"Arctonyx collaris\" come unica specie. Due specie descritte in seguito, \"Arctonyx dictator\" e \"Arctonyx annaeus\", sono risultate essere sinonimi di \"Arctonyx collaris\". Nel 2008, lo zoologo americano Kristofer Helgen, sua moglie e un collega di Singapore hanno pubblicato una revisione del genere \"Arctonyx\" e riconvalidato altre due specie di tasso naso di porco dopo essere stati in grado di dimostrare differenze morfologiche significative tra le tre specie."}
{"id": "2363815", "revid": "729019", "url": "https://it.wikipedia.org/wiki?curid=2363815", "title": "Rogo\u017earski R-313", "text": "Il Rogo\u017earski R-313 (in cirillico \u0420\u043e\u0433\u043e\u0436\u0430\u0440\u0441\u043a\u0438 \u0420-313) era un bimotore multiruolo ad ala media realizzato dall'azienda iugoslava Rogo\u017earski negli anni quaranta e rimasto al livello di prototipo.\nStoria del progetto.\nIl prototipo venne portato in volo per la prima volta all'inizio del 1940 equipaggiato con due motori di produzione cecoslovacca, i Walter Sagitta 1-SR, dei 12 cilindri a V rovesciata capaci di erogare una potenza di 500 CV (373 kW) ciascuno. Pur essendo la potenza disponibile limitata per le esigenze del progetto, l'R-313 si dimostr\u00f2 in grado di raggiungere una velocit\u00e0 massima pari a 460 km/h a 4\u00a0000 m che confermarono le ottime potenzialit\u00e0 di sviluppo del velivolo. Le vicende belliche che interessarono il Regno di Iugoslavia nel corso della seconda guerra mondiale ne impedirono tuttavia lo sviluppo e la produzione in serie rimanendo l'unico esemplare realizzato.\nTecnica.\nL'R-313 era un velivolo dalla struttura realizzata principalmente in legno e dall'aspetto, per l'epoca, moderno; bimotore ad ala media con carrello retrattile.\nLa fusoliera, a sezione ellittica, era caratterizzata da un lungo tettuccio completamente finestrato che chiudeva i due posti per l'equipaggio, l'anteriore per il pilota e il posteriore destinato all'osservatore/puntatore. Nella parte inferiore era ricavato il vano bombe interno dotato di paratie mobili. Posteriormente terminava in un impennaggio a doppia deriva caratterizzato dagli elementi verticali di forma ellittica e dall'unico piano orizzontale montato alto sulla coda e dotato di un unico elemento mobile.\nL'ala era montata media, dotata di alettoni su ogni semiala e che racchiudeva le gondole dove erano installati i motori ed i cinematismi del carrello semiretrattile anteriore. Questo rientrava quasi completamente nel suo vano collocato sotto ogni gondola lasciando la ruota sporgente, soluzione che permetteva, in caso di atterraggio in condizioni di malfunzionamento dello stesso, di non causare gravi danni alla struttura. Posteriormente era integrato da un ruotino d'appoggio posizionato sotto la coda.\nLa propulsione era affidata a due Walter Sagitta 1-SR, dei 12 cilindri a V rovesciata capaci di erogare una fisica di 500 CV (373 kW) ciascuno ed abbinati ad eliche tripala a passo variabile.\nL'armamento offensivo era affidato ad un cannoncino automatico Hispano-Suiza HS.404 calibro 20\u00a0mm posizionato sul muso sotto il tubo di Pitot, una mitragliatrice M.38 Browning FN da 7,62\u00a0mm mentre il carico bellico consisteva in bombe, fino a 400\u00a0kg, stivate dentro un vano di carico chiuso ricavato nella parte inferiore della carlinga.\nImpiego operativo.\nSebbene fosse solamente un prototipo l'R-313 venne impiegato operativamente durante l'invasione del Regno di Iugoslavia da parte delle Potenze dell'Asse iniziate con l'attacco del 6 aprile 1941."}
{"id": "2363817", "revid": "28592", "url": "https://it.wikipedia.org/wiki?curid=2363817", "title": "Aleksandr Sergeyevi\u010d Yakovlev", "text": ""}
{"id": "2363818", "revid": "54354", "url": "https://it.wikipedia.org/wiki?curid=2363818", "title": "FLV", "text": ""}
{"id": "2363822", "revid": "1347902", "url": "https://it.wikipedia.org/wiki?curid=2363822", "title": "A. S. Yakovlev Design Bureau", "text": "La A. S. Yakovlev Design Bureau, gi\u00e0 Ufficio di progettazione (OKB) 115 Jakovlev , dal nome del fondatore Aleksandr Sergeevi\u010d Jakovlev, era un ufficio tecnico di costruzioni aeronautiche sovietico, ed oggi \u00e8 una societ\u00e0 per azioni del gruppo United Aircraft Corporation.\nL'OKB Jakovlev si concentr\u00f2 sugli aerei acrobatici e gli addestratori. Il pi\u00f9 importante di questi fu lo UT-2 (Uchebno Trenirovochnyj, che potremmo tradurre con \"addestratore allenatore\"), il quale comp\u00ec il suo primo volo nel 1935. Era un addestratore basico biposto, con una configurazione generale simile a quella del Stearman PT-26 statunitense. Lo UT-2 aveva ottime caratteristiche di manovrabilit\u00e0 e ne vennero costruiti 7 234 fino a tutto il 1946. Jakovlev costru\u00ec anche un addestratore avanzato, utilizzabile anche come aereo acrobatico, lo UT-1, che vol\u00f2 per la prima volta nel 1936 e che venne costruito in 1 241 esemplari. Alcuni di questi furono impiegati in combattimento durante la guerra, armati con due mitragliatrici ShKAS (Shpital'nyj &amp; Komaritskij Aviatsionnyj Skorostrelnyj) calibro 7,62\u00a0mm e quattro razzi da 82\u00a0mm (gli RS-82)."}
{"id": "2363823", "revid": "599013", "url": "https://it.wikipedia.org/wiki?curid=2363823", "title": "Santuario di Nostra Signora dell'Acquasanta", "text": "Il santuario di Nostra Signora dell'Acquasanta \u00e8 un luogo di culto cattolico di Genova, situato nella frazione di Acquasanta in piazza Chiesa dell'Acquasanta.\nStoria.\nLa frazione sorta intorno a questa fonte si svilupp\u00f2 nel tempo grazie al culto della Madonna dell'Acquasanta, sorto in seguito a un'apparizione mariana che sarebbe avvenuta verso la met\u00e0 del XV secolo, e sarebbe stata accompagnata da fenomeni miracolosi. Successivamente fu costruito un santuario che, posto sotto la giurisdizione della Pieve di Palmaro, \u00e8 da sempre meta di pellegrinaggi delle confraternite di Mele, Arenzano, Crevari, Voltri e Pra', tutte facenti parte dell'antica Pieve.\nIl santuario \u00e8 stato costruito tra il 1683 e il 1718, su un progetto iniziale probabilmente opera dell'architetto lombardo Carlo Muttone a cui, sempre a Genova, sono attribuite anche la chiesa di Santa Croce e San Camillo (sita in una traversa di Via XX Settembre) e la chiesa di San Luca (sita nel centro storico).\nDurante i secoli successivi negli interni sono stati aggiunti diversi altari (l'altare maggiore \u00e8 stato costruito a partire dal 1730 da Francesco Maria Schiaffino e terminato da Carlo Cacciatori, un suo allievo) e cappelle. La facciata, realizzata in base ad un progetto di Maurizio Reggio e i due campanili, sono stati completati agli inizi del XX secolo, tra il 1900 e il 1911.\nSul finire del XIX secolo e nei primi decenni del XX secolo, oltre che luogo di pellegrinaggio fu meta turistica dei signori dei paesi vicini da Arenzano fino a Sampierdarena, e nell'entroterra fino a Rossiglione, grazie ad un centro termale rinomato.\nDue lapidi poste all'interno del Santuario ricordano il matrimonio, il 21 novembre 1832, di re Ferdinando II di Borbone con Maria Cristina di Savoia.\nOgni anno, tra agosto e settembre, \u00e8 uso che le confraternite ogni domenica, a turno, giungano all'Acquasanta in pellegrinaggio e percorrano la Scala Santa, portando in processione i Cristi le proprie casse processionali. Una volta giunti in cima i portatori \"fanno ballare\" le casse processionali, alzandole e abbassandole ritmicamente in segno di saluto alla Madonna.\nDopo dieci di lavori (2001-2011) l'area delle terme (\"Terme di Genova\") \u00e8 stata completamente ripristinata, con inaugurazione del nuovo sito il 24 gennaio 2011, in contemporanea con l'ufficiale apertura dei nuovi lavori conservativi che prevedono il recupero della barocca facciata, dei porticati, dell'antistante piazzale e dei locali adiacenti al santuario.\nDescrizione.\nIl santuario \u00e8 croce latina con una sola navata. L'interno \u00e8 stato affrescato da Giuseppe Canepa nel XVIII secolo e ripreso, nel 1911, da Rodolfo Gambini. Nella prima cappella della parte destra, dedicata all'Assunta, la tela sull'altare \u00e8 opera del pittore Lazzaro Tavarone del 1616; nella seconda cappella sinistra la tela \"Santi Anna e Gioacchino e la Madonna giovinetta\" di Giuseppe Canepa del 1785. Nel transetto il crocifisso \u00e8 attribuito ad Anton Maria Maragliano, mentre le sottostanti quattro statue marmoree dello scultore Antonio Brilla. Nella sagrestia, oltre al \"tesoro del santuario\", il dipinto della \"Sacra Famiglia\" di Domenico Fiasella.\nUna \"Scala Santa\" composta di trentatr\u00e9 gradini, copia di quella che si dice percorse Ges\u00f9 Cristo per giungere da Pilato, fu costruita a partire dalla Cappellina in direzione del santuario."}
{"id": "2363827", "revid": "339392", "url": "https://it.wikipedia.org/wiki?curid=2363827", "title": "OKB 115", "text": ""}
{"id": "2363830", "revid": "2210536", "url": "https://it.wikipedia.org/wiki?curid=2363830", "title": "Lucas Till", "text": "\u00c8 noto soprattutto per aver recitato il ruolo di Havok nella saga cinematografica degli X-Men e di Angus \"Mac\" MacGyver nell'omonima serie televisiva.\nBiografia.\nPur essendo nato a Fort Hood, Texas, ha trascorso la maggior parte della sua infanzia nella periferia di Atlanta, in Georgia. \nCarriera.\nLucas inizia la sua carriera cinematografica grazie alla serie televisiva \"Dr. House - Medical Division\", interpretando il paziente in un episodio.\nNell'estate del 2008 gira, affiancando Miley Cyrus, la trasposizione cinematografica della serie televisiva \"Hannah Montana\": \"\", che lo impegner\u00e0 nelle varie promozioni statunitensi del film assieme alla collega Miley e ad Emily Osment.\nHa partecipato al video di Taylor Swift intitolato: \"You Belong With Me\". Nel 2013 recita nel film \"Il potere dei soldi\" di Robert Luketic.\nNel 2011 interpreta il ruolo di Havok nel film della Marvel \"X-Men - L'inizio\", riprendendo poi lo stesso ruolo nei film \"X-Men - Giorni di un futuro passato\" e \"X-Men - Apocalisse\".\nNel 2014 l'attore diventa uno dei protagonisti del film \"Kristy\", recitando al fianco di Ashley Greene.\nNel 2016 interpreta Angus MacGyver protagonista del reboot dell'omonima serie televisiva MacGyver.\nDoppiatori italiani.\nNelle versioni in italiano dei suoi film, Lucas Till \u00e8 stato doppiato da:"}
{"id": "2363837", "revid": "339392", "url": "https://it.wikipedia.org/wiki?curid=2363837", "title": "OKB Jakovlev", "text": ""}
{"id": "2363843", "revid": "466539", "url": "https://it.wikipedia.org/wiki?curid=2363843", "title": "Blair Brown", "text": "Biografia.\nFiglia di Anna Elisabetta Blair, insegnante, e di Milton Henry Brown, agente dell'intelligence statunitense, si diploma nel 1969 alla Scuola Nazionale di Teatro del Canada. Acquis\u00ec notoriet\u00e0 partecipando come attrice allo Stratford Shakespeare Festival in Canada. Dal 1977 al 1985 \u00e8 stata fidanzata con l'attore Richard Jordan, conosciuto girando la miniserie \"Captains and the Kings\" nel 1976. Da lui ha avuto un figlio, Robert Christopher, nato nel 1982.\nAttiva in teatro, cinema, televisione, ha avuto una serie di ruoli di alto profilo. Esordisce nel film premio Oscar \"Esami per la vita\", in seguito \u00e8 coprotagonista con William Hurt in \"Stati di allucinazione\" e ottiene un Tony Award per il suo ruolo nella produzione teatrale a Broadway dal titolo \"Copenaghen\". Ha partecipato ad alcuni episodi di serie televisive, tra cui \"Smallville\", e ha fatto da controparte femminile a John Belushi nel film \"Chiamami aquila\", del 1981, ottenendo una nomination al Golden Globe nella categoria \"Best Motion Picture Actress in a Comedy/Musical\". Nota al pubblico per l'interpretazione del personaggio di Nina Sharp nella serie \"Fringe\", nel 2016 ha interpretato Judy King nella serie \"Orange Is the New Black\"."}
{"id": "2363844", "revid": "767487", "url": "https://it.wikipedia.org/wiki?curid=2363844", "title": "Furga", "text": " Luigi Furga &amp; C. \u00e8 stata una ditta di produzione di giocattoli, soprattutto bambole, con sede a Canneto sull'Oglio (Mantova), che ha iniziato la sua attivit\u00e0 tra il 1870 e il 1875 e ha chiuso nel 1993. Il marchio \u00e8 quindi passato alla Grazioli spa, ma la produzione \u00e8 oggi del tutto cessata.\nStoria.\nIl nobile Luigi Furga Gornini inizi\u00f2 la produzione di maschere in cartapesta tra il 1870 e il 1875 utilizzando come laboratorio la sua residenza estiva a Canneto sull'Oglio. Ben presto pass\u00f2 alla produzione di bambole, sfruttando l'abilit\u00e0 acquisita dai suoi operai nella lavorazione della cartapesta.\nInizialmente le teste in porcellana Biscuit venivano importate dalla Germania, prodotte da varie ditte, tra cui la principale la Heubach di K\u00f6ppelsdorf, nel Baden-W\u00fcrttemberg. A partire dagli anni venti la Furga produsse in proprio le teste in porcellana, dando vita parallelamente a una produzione di ceramiche tanto per uso ordinario, quanto in miniatura per giocattoli. In questo periodo la Furga non realizz\u00f2 soltanto bambole, ma innumerevoli altri giocattoli in cartapesta, legno e altri materiali naturali.\nA partire dal dopoguerra, la Furga prese a sfruttare la recente invenzione di varie plastiche per la creazione delle proprie bambole, per le quali diverr\u00e0 celebre, esportandole quindi in tutto il mondo. Nel 1993 la Luigi Furga &amp; C. chiuse ed il marchio rimase soltanto quale linea produttiva della Grazioli spa (che la controllava dal 1977), con la produzione di alcuni beb\u00e8 e la riproduzione di alcune celebri bambole. Nel 2000 la Grazioli \u00e8 poi passata sotto il controllo della bergamasca Gio Style: in un articolo sulla Gazzetta di Mantova del 2 marzo 2000, che annuncia la fusione delle due aziende, si legge: \u201cScompariranno del tutto le bambole, visto che \u00e8 insostenibile la concorrenza del Far East, ma questo addio era gi\u00e0 nell'aria da tempo, e infatti da almeno un anno l'azienda mantovana non produceva pi\u00f9 i suoi storici pezzi originali, concentrata a vendere le rimanenze o ad assemblare pezzi comprati in Oriente\u201d."}
{"id": "2363845", "revid": "767487", "url": "https://it.wikipedia.org/wiki?curid=2363845", "title": "Fuck Authority", "text": "Fuck Authority \u00e8 un singolo della band punk Pennywise, edito nel 2001.\nHa raggiunto la posizione numero 38 nella classifica Billboard Modern Rock Tracks.\nSignificato.\nLa canzone rappresenta un appello per svegliare le coscienze e far pensare a quello che sar\u00e0 del proprio futuro e di quello del mondo.\nVideo.\nIl video mostra i Pennywise suonare sopra un palco ed anche comparire in diverse scene di rivolte storiche, quali quella di Piazza Tiananmen ed altre."}
{"id": "2363851", "revid": "125591358", "url": "https://it.wikipedia.org/wiki?curid=2363851", "title": "Gulo gulo", "text": "Il ghiottone o volverina (Gulo gulo ) \u00e8 un mammifero carnivoro della famiglia dei mustelidi, diffuso nelle zone artiche di Europa, Asia, America. Rappresenta l'unica specie ascritta al genere Gulo ().\nTassonomia.\nInizialmente ascritto da Linneo prima al genere \"Ursus\" col nome di \"Ursus luscus\" e poi al genere \"Lutra\" col nome di \"Lutra luscus\", le analisi genetiche hanno mostrato agli studiosi che le specie pi\u00f9 prossime al ghiottone sono le martore e il tayra, dalle quali esso si \u00e8 differenziato in Eurasia alcuni milioni di anni fa. Da qui, attraverso la Beringia, i ghiottoni raggiunsero l'America settentrionale, espandendovisi a macchia d'olio.\nNell'ambito della specie, vengono, fin dai tempi della prima classificazione linneana, generalmente distinte due sottospecie:\nTradizionalmente, vengono classificate altre quattro sottospecie di ghiottone (\"Gulo gulo albus\" e \"Gulo gulo katschemakensis\" diffuse in Kam\u010datka, \"Gulo gulo luteus\" nelle Montagne Rocciose e \"Gulo gulo vancouverensis\" endemica dell'isola di Vancouver), tuttavia la loro validit\u00e0 \u00e8 contestata. Allo stesso tempo, alcuni autori ritengono che le differenze fra le due sottospecie principali non siano sufficienti a differenziarle fra loro, proponendone la soppressione e rendendo il ghiottone una specie monotipica, mentre altri sono per l'elevazione della sottospecie americana al rango di specie a s\u00e9 stante col nome di \"Gulo luteus\".\nIl nome comune di questo animale altro non \u00e8 che una traduzione del suo nome scientifico, che deriva dal latino \"gulo\", per l'appunto \"ghiottone\", in virt\u00f9 della grande voracit\u00e0 che esso mostra nel nutrirsi.\nDistribuzione e habitat.\nIl ghiottone ha distribuzione olartica: il suo areale va dalla Scandinavia alla Kam\u010datka attraverso i Paesi Baltici, la Russia settentrionale, la Siberia, la Mongolia nord-orientale e la Manciuria in Eurasia, mentre in Nordamerica esso colonizza l'Alaska e la fascia costiera pacifica attraverso le Montagne Rocciose, la Catena delle Cascate e la Sierra Nevada settentrionale, con il lago Tahoe che rappresenta il punto pi\u00f9 meridionale dell'areale, mentre ad est esso \u00e8 diffuso in Canada, Quebec, Groenlandia e a sud fino al Michigan.\nStoricamente, questi animali erano diffusi anche in Europa centrale e meridionale (durante la glaciazione W\u00fcrm), mentre in tempi pi\u00f9 recenti li si trovava anche pi\u00f9 a sud del loro areale attuale in America, fino all'Indiana e alla Pennsylvania.\nL\"'habitat\" d'elezione di questi animali sono le zone artiche di tundra e taiga, oltre alle foreste di conifere e le zone montuose a clima alpino.\nDescrizione.\nDimensioni.\nUn ghiottone maschio adulto pu\u00f2 misurare fino a 120\u00a0cm di lunghezza, cui si sommano fino a 26\u00a0cm di coda, un'altezza alla spalla di 30\u201345\u00a0cm ed un peso che pu\u00f2 eccezionalmente raggiungere i 32\u00a0kg, rimanendo di solito attorno ai 20; la femmina \u00e8 fino a un terzo pi\u00f9 piccola del maschio, misurando in media 65\u00a0cm di lunghezza pi\u00f9 17\u00a0cm di coda e pesando in genere meno di 20\u00a0kg. Queste dimensioni ne fanno il pi\u00f9 grande fra i mustelidi terrestri, mentre la lontra marina e la lontra gigante raggiungono dimensioni ancora maggiori in seno alla stessa famiglia.\nAspetto.\nIl ghiottone ha un aspetto tozzo e robusto, con zampe corte e forti dalla pianta larga, che gli consentono di correre nella neve senza affondarvi: ciascuna zampa possiede cinque dita, ognuno dei quali \u00e8 sormontato da un artiglio lungo e ricurvo, semi-retrattile. Questi animali hanno andatura semi-plantigrada, similmente a quanto osservabile negli orsi e nei primati, appoggiando il proprio peso corporeo principalmente sul metatarso.\nIl collo \u00e8 allungato e muscoloso, la testa appare piccola e dall'aspetto ursino, con muso allungato e piccole orecchie arrotondate: essa viene portata solitamente bassa dall'animale, cos\u00ec come la coda.\nLa mandibola \u00e8 dotata di una muscolatura possente, che consente al ghiottone di sprigionare col morso una forza tale da spezzare un femore di renna: all'interno della bocca trovano spazio 38 denti con conformazione tipica da carnivoro, coi canini lunghi e appuntiti e dei molari superiori dalla forma caratteristica, comune anche ad altre specie di mustelidi, ruotata ad angolo retto verso l'interno della bocca, in maniera tale da consentire all'animale di strappare pezzi di carne anche da prede congelate.\nLa pelliccia, lunga e folta, ha un aspetto unto dovuto alla sua idrorepellenza, che la rende impermeabile e resistente al gelo e per tale motivo l'ha resa in passato piuttosto pregiata fra i cacciatori e i pionieri che si avventuravano nelle terre artiche, che ne facevano anorak. Essa \u00e8 di colore bruno su tutto il corpo, pi\u00f9 scuro sulle zampe, ventre e coda: su di essa spicca una banda pi\u00f9 chiara di colore \"beige\" che, partendo dal garrese, attraversa le reni e raggiunge l'attaccatura della coda, e la cui estensione muta a seconda delle popolazioni (ad esempio nei ghiottoni americani tale banda \u00e8 pi\u00f9 sfumata e tendente al grigiastro in rapporto a quanto osservabile nei ghiottoni eurasiatici, dove appare pi\u00f9 netta e tendente al dorato) ed anche da individuo a individuo. Il muso \u00e8 anch'esso di colore bruno scuro, a volte con riflessi argentati, e solitamente sulla fronte \u00e8 presente una banda pi\u00f9 chiara che la delimita a mo' di mascherina: alcuni esemplari di ghiottone presentano inoltre una o pi\u00f9 macchie biancastre su petto o gola.\nLa coda appare piuttosto corta e irsuta: essa cela alla sua radice due ghiandole anali che secernono una sostanza dal caratteristico odore molto pungente, che l'animale utilizza per marcare il territorio e per segnalare la propria disponibilit\u00e0 all'accoppiamento.\nBiologia.\nSi tratta di animali dalle abitudini strettamente solitarie, che delimitano con urina, feci e secrezioni delle ghiandole anali territori assai estesi (fino a 1.000 chilometri quadrati nei maschi, non pi\u00f9 di 350 chilometri quadrati di estensione per quanto riguarda le femmine, che spesso sono compresi almeno in parte in uno o pi\u00f9 territori maschili) che percorrono incessantemente anche al ritmo di 40-50 chilometri al giorno. I ghiottoni hanno abitudini catemerali, ossia alternano quattro ore di veglia a quattro ore di riposo in cavit\u00e0 naturali o in semplici buche che l'animale scava nella neve o nel terreno: durante l'estate, essi mostrano picchi di attivit\u00e0 nelle ore in cui il sole \u00e8 pi\u00f9 basso.\nAlimentazione.\nIl ghiottone \u00e8 un animale tendenzialmente carnivoro, che si nutre perlopi\u00f9 di prede di dimensioni medio-piccole come lepri, piccoli roditori, castori, galliformi, ursoni, oche e marmotte: essi sono per\u00f2 in grado di cacciare con successo anche cervidi come renne, caprioli, cervi della Virginia, cervi mulo, wapiti e alci, animali grandi anche cinque volte un ghiottone di media taglia. In caso di necessit\u00e0, questi animali non esitano a cacciare anche altri predatori (altri mustelidi, linci, volpi e cuccioli di lupo e coyote) al fine di nutrirsene, sebbene questo avvenga solo in caso di periodi di magra. I ghiottoni, infatti, tendono a concentrarsi su prede relativamente facili da cacciare, come animali domestici, chiusi in recinti, intrappolati, malati o impacciati dalla neve alta. Come in quasi tutti i mustelidi, anche nel ghiottone \u00e8 presente il fenomeno della predazione in eccesso, ossia la tendenza a cacciare pi\u00f9 di quanto necessario per l'immediato in caso di grande disponibilit\u00e0 di cibo, comportamento questo che causa gravi danni ad esempio in caso di attacchi a pollai o greggi. Spesso il cibo in eccesso viene nascosto in buche nel terreno, sotto i sassi o in cavit\u00e0 di alberi nelle quali viene conservato per poi servirsene durante i periodi di magra, ritrovato grazie allo sviluppatissimo olfatto.\nUna grande parte della dieta del ghiottone, soprattutto durante l'inverno e la primavera e soprattutto nelle popolazioni nordamericane, \u00e8 costituita da carcasse, che l'animale localizza grazie all'olfatto: le popolazioni scandinave di questi animali sono invece pi\u00f9 spiccatamente cacciatrici, forse in risposta alla rarefazione di altri grandi predatori (come orsi e lupi) nell'area, che lascia loro ben poche carcasse di cui nutrirsi. Questi mammiferi possono inoltre integrare la propria dieta con uova, radici, larve d'insetti, frutta e bacche.\nDurante il pasto essi appaiono particolarmente voraci, comportamento questo che ha fruttato al ghiottone sia il proprio nome volgare, sia il nome scientifico ed \u00e8 dovuto in massima parte al fatto che negli ambienti frequentati da questi animali il cibo tende a scarseggiare e ad essere conteso con altri predatori.\nPer ottenere o difendere il proprio cibo, i ghiottoni si dimostrano particolarmente aggressivi e coraggiosi, aggredendo e mettendo in fuga anche orsi adulti o branchi di lupi. Ciononostante, non \u00e8 raro che essi cadano a loro volta preda di orsi bruni, orsi polari, tigri siberiane e branchi di lupi, al punto tale che, in alcune aree dove questi sono molto diffusi e ben rappresentati, il ghiottone tenda a essere pi\u00f9 raro in quelle zone.\nRiproduzione.\nLa stagione degli amori va da aprile ad agosto: i maschi formano coppie permanenti con le 2-3 femmine il cui territorio si sovrappone al proprio o \u00e8 in esso compreso, cogliendone la disponibilit\u00e0 all'accoppiamento dai segnali odorosi sparsi ai confini del territorio e passando con loro i giorni dell'estro per evitare che esse si accoppino con altri maschi. Dopo la fecondazione, l'embrione allo stadio di blastocisti va in diapausa per tutto l'autunno e parte dell'inverno, impiantandosi col cambio delle ore di luce: in caso di inverni particolarmente rigidi l'impianto dell'embrione (e quindi la gravidanza) non avviene. La femmina partorisce solitamente fra gennaio e aprile, dopo 30-50 giorni di gestazione effettiva: in prossimit\u00e0 del parto, essa comincia a foderare rozzamente cavit\u00e0 naturali o tane abbandonate di altri animali con erba, muschio e pelo, adibendole a tane. La cucciolata consta in genere di 2-3 piccoli del peso alla nascita di 85 g ciascuno, che la madre accudisce da sola allattandoli per circa 8-10 settimane e tenendoli con s\u00e9 anche dopo lo svezzamento (che viene completato attorno ai tre mesi di vita), fino al compimento del primo anno d'et\u00e0, quando essi hanno gi\u00e0 raggiunto la taglia adulta e sono in grado di cacciare da soli. Il padre visita sporadicamente la femmina e i piccoli prima dello svezzamento, e attorno ai sei mesi di vita spesso i giovani cominciano a seguirlo nei suoi spostamenti per tratti pi\u00f9 o meno lunghi. La maturit\u00e0 sessuale viene raggiunta dai giovani a 2 o 3 anni di vita.\nLa speranza di vita dei ghiottoni si aggira, in natura, attorno ai 5-7 anni, con punte di oltre 13, mentre in cattivit\u00e0 essi superano facilmente i 10. Si ha anche notizia di una femmina che abbia raggiunto i 17 anni.\nConservazione.\nIl numero totale di ghiottoni \u00e8 incerto e difficile da determinare: essi sono animali naturalmente rari e dalle abitudini solitarie, coi singoli individui che necessitano di ampi territori e si spostano continuamente, caratteristica che li rende molto suscettibili alla pressione demografica.\nIl ghiottone \u00e8 stato in passato oggetto di una caccia spietata sia per la pelliccia, sia per i danni inflitti agli allevamenti, oltre che per la sua tendenza a sabotare le trappole dei cacciatori cibandosi degli animali catturati. Altro fattore che contribuisce al declino della popolazione di questi animali \u00e8 il riscaldamento globale, che distrugge le aree con copertura nevosa durevole fino alla tarda primavera, dove questi animali svernano.\nDi conseguenza, il suo numero \u00e8 molto diminuito negli ultimi decenni e la specie appare in calo di esemplari nella stragrande maggioranza del proprio areale, tranne che in Svezia e nell'Ontario, dove sono state varate severe politiche di protezione che, alle sanzioni per l'uccisione, accompagnano il rimborso dei danni causati dalle scorribande di questo animale.\nNello stesso tempo, la grande mobilit\u00e0 del ghiottone ha fatto s\u00ec che alcuni esemplari abbiano ricolonizzato aree in cui questa specie era scomparsa da tempo, come la California o il Colorado. Negli zoo europei e americani dimorano circa un centinaio di ghiottoni; la riproduzione in cattivit\u00e0 di questi animali non \u00e8 risultata eccessivamente difficile, sebbene sussista ancora un'elevata mortalit\u00e0 della prole.\nIl ghiottone nella cultura di massa.\nIl ghiottone \u00e8 molto presente nella cultura delle popolazioni che con esso sono in contatto: \u00e8 infatti una figura cardine della mitologia del popolo Innu della penisola del Labrador, mentre per i Sami \u00e8 vietato pronunciare il nome di questo animale, che viene associato a creature diaboliche anche a causa della tendenza ad uccidere pi\u00f9 prede del necessario.\nL'animale \u00e8 fortemente presente anche nella cultura dello stato del Michigan: \u00e8 infatti la \"mascotte\" dell'Universit\u00e0 del Michigan e i volontari di Detroit che servirono nella Michigan Brigade al comando di George Armstrong Custer durante la Guerra di secessione americana si chiamavano \"Wolverines\". L'origine dell'associazione fra il Michigan e i ghiottoni, che peraltro sono molto rari nello Stato, non \u00e8 ancora chiara: essa potrebbe essere legata al grande traffico di pelli che passava per Sault Ste. Marie durante il XIX secolo, oppure al temperamento irascibile dei primi coloni.\nJames \"Logan\" Howlett, supereroe dei fumetti Marvel Comics, \u00e8 noto con il soprannome Wolverine: \u00e8 infatti di bassa statura ma tenace, aggressivo, dotato di artigli e abbastanza testardo da affrontare nemici fisicamente pi\u00f9 grossi di lui. Nel film \"X-Men le origini - Wolverine\" viene spiegato che il personaggio sceglie questo nuovo nome di battaglia per via di un racconto narratogli dalla sua compagna.\nIl wrestler Chris Benoit era soprannominato \"The Rabid Wolverine\" (\"il ghiottone rabbioso\") per via del suo stile particolarmente aggressivo e spericolato.\nNel film \"Alba rossa\" i ragazzi, che si ribellano all'invasione nordcoreana e scappano sulle montagne, si fanno chiamare \"Wolverines\"."}
{"id": "2363854", "revid": "125495715", "url": "https://it.wikipedia.org/wiki?curid=2363854", "title": "Regno dell'Afghanistan", "text": "Il Regno dell'Afghanistan (arabo \u0627\u0644\u0645\u0645\u0644\u0643\u0629 \u0623\u0641\u063a\u0627\u0646\u0633\u062a\u0627\u0646) fu la denominazione assunta dallo Stato afghano dopo la soppressione dell'Emirato dell'Afghanistan nel 1926 e mantenuta fino alla rivoluzione del 1973, eccetto la breve restaurazione dell'Emirato nel 1929.\nStoria.\nDopo l'indipendenza dall'Impero britannico nell'agosto 1919, l'emiro Am\u0101null\u0101h Kh\u0101n ascese al trono dell'Emirato dell'Afghanistan, e nel 1921 formul\u00f2 la nuova costituzione.\nIl Regno fu fondato formalmente nel 1926 da Am\u0101null\u0101h Kh\u0101n che si proclam\u00f2 re. \nDurante il suo breve regno modific\u00f2 la bandiera nazionale: nel 1928 infatti venne adottato per la prima volta il tricolore nazionale nero, rosso e verde, rappresentante rispettivamente il passato (la precedente bandiera nera), il sangue versato per l'indipendenza durante la terza guerra anglo-afghana e la speranza per il futuro, fu probabilmente il prodotto delle influenze avute da Khan in una sua visita all'Europa nel 1927. Il nuovo stemma mostrava il sole nascente sopra due montagne innevate e riportava un cerchio di grano e una stella gialla. Si pensa che lo stemma, simile a quello sovietico, fosse stato pensato per allearsi col potente vicino.\nNel gennaio del 1929 Habibullah Kalak\u0101n\u012b, con l'aiuto di varie trib\u00f9 ghilzai che si opponevano alla modernizzazione del Paese, depose re Am\u0101null\u0101h Kh\u0101n, si proclam\u00f2 emiro e ricostitu\u00ec, seppur per breve tempo, l'Emirato dell'Afghanistan.\nIl Regno dell'Afghanistan fu restaurato 9 mesi dopo da Mohammed Nadir Shah, dopo aver deposto Habibullah Kalak\u0101n\u012b. Dopo la morte di Nadir Khan, nel novembre 1933, suo figlio diciannovenne Mohammed Zahir Shah gli successe al trono. Fu durante il regno di Shah che il governo afghano stabil\u00ec rapporti con il mondo esterno, in particolare con l'Unione Sovietica, il Regno Unito e gli Stati Uniti d'America.\nDurante la seconda guerra mondiale Zahir Shah dichiar\u00f2 l'Afghanistan neutrale e attu\u00f2 una politica diplomatica di non allineamento. Il Primo Ministro dell'epoca, il futuro presidente della repubblica Mohammed Daud Khan, lavor\u00f2 intensamente per lo sviluppo della moderna industria e dell'istruzione nel Paese.\nDurante il regno di Zahir Shahl'Afghanistan visse uno dei periodi pi\u00f9 lunghi di stabilit\u00e0 e rimase neutrale, non allineandosi con i blocchi di potere durante la Guerra fredda. Nel 1964 una nuova costituzione trasform\u00f2 l'Afghanistan in una moderna democrazia con libere elezioni, un parlamento, diritti civili, emancipazione per le donne e suffragio universale.\nMentre il re si trovava in Italia, il 17 luglio 1973 suo cugino ed ex primo ministro Mohammed Daoud Khan, con un colpo di Stato \"senza sangue\" lo depose e divenne presidente della Repubblica dell'Afghanistan."}
{"id": "2363855", "revid": "173617", "url": "https://it.wikipedia.org/wiki?curid=2363855", "title": "Dino Vannucci", "text": "Biografia.\nNacque a Vergato, in provincia di Bologna, da Ida Lori e dall'ingegner Ulderico Vannucci, fiorentini trasferitisi momentaneamente in Emilia per lavoro. Tornato presto a Firenze, Dino Vannucci vi comp\u00ec gli studi fino alla laurea in medicina, cui seguirono la libera docenza in anatomia e istologia e il lavoro nell'Ospedale di Santa Maria Nuova.\nVolontario nel 3\u00ba Reggimento alpini nella Grande Guerra, fu decorato di medaglia di bronzo il 21 ottobre 1915 e torn\u00f2 invalido per la perdita di un dito della mano e claudicante per una ferita a un ginocchio. Sposato con France Oberle, ebbe due figlie, Mirella e Marta.\nCon l'avvento del fascismo in Italia, s'impegn\u00f2 in una politica di opposizione. Nel 1924 fu tra gli aderenti, insieme con Ernesto Rossi, Enrico Bocci, Carlo Rosselli, Luigi Rochat, Nello Traquandi ed Ernesto Menichetti dell'associazione clandestina \"Italia libera\" e nella sua casa si tenevano abitualmente le riunioni del gruppo fiorentino. Fu tra i collaboratori e diffusori, nel 1925, del foglio clandestino \u00abNon Mollare\u00bb di Gaetano Salvemini.\nIn maggio, la delazione di un tipografo lo costrinse a fuggire a Padova e di qui in Brasile, dove nel 1930 fu raggiunto dalla famiglia e dove mor\u00ec nel 1937 per setticemia, nell'ospedale italiano da lui diretto a San Paolo."}
{"id": "2363856", "revid": "1543377", "url": "https://it.wikipedia.org/wiki?curid=2363856", "title": "Georg Friedrich H\u00e4ndel", "text": "Nel giro di quindici anni, H\u00e4ndel aveva avviato tre compagnie d'opera commerciali per provvedere alla richiesta di opere italiane alla nobilt\u00e0 inglese. Il musicologo Winton Dean scrive che le sue opere dimostrano che \"H\u00e4ndel non era solo un grande compositore, era un genio drammatico di prim'ordine.\" Poich\u00e9 \"Alexander's Feast\" (1736) aveva ottenuto una calorosa accoglienza , H\u00e4ndel fece una transizione verso le opere corali inglesi. Dopo il suo successo con il \"Messiah\" (1742) non esegu\u00ec mai pi\u00f9 un'opera italiana. Quasi cieco e avendo vissuto in Inghilterra per quasi cinquant'anni, mor\u00ec nel 1759, da uomo rispettato e ricco. Il suo funerale fu celebrato con gli onori di stato completi e venne sepolto nell'Abbazia di Westminster a Londra.\nNato lo stesso anno di Johann Sebastian Bach e Domenico Scarlatti, H\u00e4ndel \u00e8 considerato uno dei pi\u00f9 grandi compositori dell'era barocca, con opere come \"Musica sull'acqua\", \"Musica per i reali fuochi d'artificio\" e il \"Messiah\" che rimangono stabilmente popolari. Uno dei suoi quattro anthems di incoronazione, \"Zadok the Priest\" (1727), composto per l'incoronazione di Giorgio II di Gran Bretagna, \u00e8 stato eseguito ad ogni successiva incoronazione britannica, tradizionalmente durante l'unzione del sovrano. H\u00e4ndel compose pi\u00f9 di quaranta opere serie in oltre trent'anni e l'interesse per le sue opere \u00e8 cresciuto dalla fine del 1960, con la rinascita della musica barocca ed il concetto di esecuzione musicale storicamente informata.\nLe origini.\nH\u00e4ndel nacque nel 1685 a Halle, Ducato di Magdeburgo, da Georg H\u00e4ndel e Dorothea Taust. Suo padre, che aveva 63 anni quando Georg Friedrich nacque, era un illustre barbiere-chirurgo che serviva alla corte di Sassonia-Weissenfels e presso la Marca di Brandeburgo. Secondo il primo biografo di H\u00e4ndel, John Mainwaring, egli \"aveva scoperto una tale forte propensione per la musica, che suo padre, che lo aveva sempre visto destinato allo studio del diritto civile, aveva motivo di allarmarsi. Gli viet\u00f2 rigorosamente di immischiarsi con qualsiasi strumento musicale, ma H\u00e4ndel trov\u00f2 il modo di ottenere un piccolo clavicordo trasportato in gran segreto in una camera in cima alla casa. In questa stanza andava continuamente di nascosto quando la famiglia dormiva\". Gi\u00e0 in giovane et\u00e0 H\u00e4ndel era diventato un interprete esperto di clavicembalo e nell'organo a canne.\nFino al XVII secolo, la maggioranza dei musicisti erano tutti figli d'arte, un mestiere che si tramandava di padre in figlio (si pensi ai Bach, o pi\u00f9 tardi anche a Mozart, a sua volta figlio di un musicista). H\u00e4ndel invece era l'unico musicista in una famiglia della Slesia e di religione luterana: suo nonno Valentin nacque a Breslavia nel 1583, e si trasfer\u00ec ad Halle nel 1609, dove pratic\u00f2 la professione di venditore di caldaie.\nValentin H\u00e4ndel mor\u00ec nel 1636. I suoi primi due figli proseguirono nella sua attivit\u00e0 commerciale. Il terzo, Georg (1622-1697), padre del futuro musicista, aveva solo quattordici anni: entr\u00f2 come apprendista da un barbiere che mor\u00ec sei anni dopo, senza avere figli. La sua vedova aveva 31 anni, e spos\u00f2 cos\u00ec l'apprendista che ne aveva 21, dandogli sei figli.\nIl loro matrimonio durer\u00e0 40 anni, durante i quali la competenza di Georg H\u00e4ndel fu ampiamente riconosciuta al punto che egli riusc\u00ec ad entrare al servizio della famiglia del duca Augusto di Sassonia-Weissenfels, amministratore di Halle, luogo che ebbe in usufrutto fino alla sua morte nel 1680. A quella data, la citt\u00e0 ritorn\u00f2 sotto l'autorit\u00e0 effettiva dell'Elettorato di Brandeburgo, come previsto quando i trattati di Westfalia furono firmati nel 1648. Georg H\u00e4ndel era una personalit\u00e0 importante della citt\u00e0, borghese, benestante e di carattere austero. Si propose alla nuova autorit\u00e0 locale, ottenendo la nomina a medico ufficiale degli Elettori di Brandeburgo.\nRimasto vedovo nel 1682, si rispos\u00f2 l'anno seguente (23 aprile 1683) con Dorothea Taust (1651-1730), figlia di un pastore, di quasi trent'anni pi\u00f9 giovane.\n1685-1702: Infanzia ed adolescenza ad Halle.\nDopo la morte del primo figlio a pochi giorni dalla nascita, il 23 febbraio 1685 nacque il secondo figlio, Georg Friedrich. Si deve quindi notare che colui che per tutta la vita si fece chiamare \"sassone\" in realt\u00e0 era nato in un territorio appartenente all'elettorato del Brandeburgo. Il giorno dopo la nascita, fu battezzato nella confessione luterana alla \"Liebfrauenkirche\". In seguito nacquero due sorelle, Dorothea Sophia (1687) e Johanna Christiana (1690).\nPrima fonte per la quasi totalit\u00e0 dei fatti e aneddoti sull'infanzia di H\u00e4ndel \u00e8 la prima biografia del musicista scritta da John Micelli intorno al 1760: sono tuttavia da considerare con cautela perch\u00e9 sono viziati da incongruenze cronologiche.\nH\u00e4ndel e suo padre si recarono a Wei\u00dfenfels per visitare o il fratellastro di H\u00e4ndel, Carl, o il nipote, Georg Christian, che era in servizio come valletto del duca Giovanni Adolfo I di Schwarzenberg. In questo viaggio, il piccolo H\u00e4ndel fu messo a sedere sullo sgabello di un organo, dove sorprese tutti con la sua esecuzione. Questa prestazione aiut\u00f2 H\u00e4ndel e il duca a convincere il padre a permettergli di prendere lezioni di composizione musicale e la tecnica della tastiera da Friedrich Wilhelm Zachow, organista della \"Marktkirche Unser Lieben Frauen\" (\"Liebfrauenkirche\") di Halle, nonch\u00e9 direttore del \"chorus musicus\" con il quale si esibiva in pubblico una volta al mese. Zachow aveva composto musica per i servizi luterani nella chiesa, e da lui H\u00e4ndel impar\u00f2 a conoscere l'armonia e il contrappunto, copiare e analizzare gli spartiti e ottenne l'insegnamento dell'oboe, violino, clavicembalo e organo.\nL'energico Zachow avvi\u00f2 il giovane allo studio dell'organo e del clavicembalo, cos\u00ec come della composizione, facendogli conoscere le differenze tra gli stili tedesco e italiano allora in auge. Un volume manoscritto risalente a quelle lezioni segu\u00ec H\u00e4ndel dappertutto per il resto della sua vita e gli serv\u00ec anche, a sua volta, per insegnare al giovane John Christopher Smith (1712\u20131795). Di esso si sono per\u00f2 malauguratamente perse le tracce nel XIX secolo. Zachow gli insegn\u00f2 la teoria della composizione musicale: armonia, contrappunto, fuga, variazione, forme musicali. L'apprendimento si bas\u00f2 anche sullo studio delle opere dei maestri, come i compositori principali del suo tempo, oltre a Zachow, Froberger, Kerll, Krieger e altri. \nIl giovane ragazzo inizia a comporre opere strumentali e vocali molto presto: la maggior parte di quelli che risalgono agli anni 1696 o 1697 sono perduti, ma alcuni sono conservati, come il \"Drei Deutsche Arien\", insieme ad alcune sonate.\nA dodici anni, fece un breve soggiorno a Berlino, che gli permise di entrare in contatto con la Corte del principe elettore Federico III di Brandeburgo. La data esatta e le circostanze restano molto vaghe. Secondo alcuni storici ci\u00f2 avvenne nel 1696. Per altri, basandosi su Micelli la cui testimonianza \u00e8 relativamente attendibile, potrebbe essere nel 1697 o 1698, anno indicato da Johann Mattheson. Non \u00e8 chiaro dai biografi se suo padre (morto l'11 febbraio 1697) lo abbia accompagnato nel viaggio a Berlino, oppure sia rimasto ad Halle ad attendere il suo ritorno.\nIn realt\u00e0, sembra che nel 1702, all'et\u00e0 di 17 anni, H\u00e4ndel abbia iniziato un secondo viaggio a Berlino, la citt\u00e0 da cui Halle era governata. Fu in questo secondo viaggio che incontr\u00f2 Ariosti e Giovanni Bononcini, \"esibendosi\" davanti al re di Prussia. E fece una grande impressione alla principessa Sofia Carlotta di Hannover, animo raffinato e molto sensibile alla musica, al punto che Federico III gli proporr\u00e0 di portarlo al suo servizio, dopo averlo mandato a perfezionarsi in Italia, offerta che H\u00e4ndel declin\u00f2 immediatamente; Ma non \u00e8 noto se \u00e8 alla preghiera del padre (morto nel 1697) che domandava il ritorno di suo figlio, o per motivi propri. I fautori della prima ipotesi sostengono anche che il ragazzo torn\u00f2 alla sua citt\u00e0 natale il 15 febbraio 1697 per trovare il padre che era morto da quattro giorni.\nCinque anni dopo la morte del padre, rispettando formalmente la sua volont\u00e0, si iscrisse il 10 febbraio 1702 all'Universit\u00e0 di Halle, per seguire gli studi in legge. Tuttavia, non si registra in alcuna facolt\u00e0, e rimarr\u00e0 solo uno studente di breve tempo. Pochi mesi dopo ottenne l'incarico di organista della cattedrale calvinista della stessa cittadina dedicandosi di pi\u00f9 alla musica (organo, direzione di coro e di una banda di oboi) piuttosto che agli studi di giurisprudenza.\nA quegli anni risale anche l'intima amicizia con Georg Philipp Telemann, di quattro anni pi\u00f9 vecchio e altrettanto \"refrattario all'attivit\u00e0 del foro\", che studiava allora a Lipsia e quindi solo a una quarantina di chilometri da Halle. Il rapporto tra i due musicisti durer\u00e0 per cinquant'anni con incontri, viaggi, lettere e regali (tra cui piante esotiche) che i due si scambiarono fino al termine della carriera. In particolare, Telemann introdusse l'amico alle delizie del genere operistico, sconosciuto a Halle ed invece praticato nel piccolo teatro di Lipsia, con un effetto che si sarebbe rivelato definitivo.\nNel 1702, per volere del padre, H\u00e4ndel cominci\u00f2 a studiare legge sotto Christian Thomasius presso l'Universit\u00e0 di Halle. Ottenne un incarico per un anno come organista nella ex cattedrale, da allora una chiesa riforma evangelica. H\u00e4ndel sembra essere stato insoddisfatto, e nel 1703 accett\u00f2 una posizione come violinista e clavicembalista nell'orchestra dell'Oper am G\u00e4nsemarkt di Amburgo. L\u00ec incontr\u00f2 i compositori Johann Mattheson, Christoph Graupner e Reinhard Keiser. Le sue prime due opere, \"Almira\" e \"Nero (H\u00e4ndel)\", furono prodotte nel 1705. Produsse altre due opere, \"Daphne\" e \"Florindo\", nel 1708. Non \u00e8 chiaro se H\u00e4ndel diresse questi spettacoli.\nIl duello con Johann Mattheson.\nIl 5 dicembre 1704 scoppi\u00f2 un diverbio tra i due sull'esecuzione di \"Cleopatra\" di Mattheson. Questi interpret\u00f2 la parte di Antonio mentre H\u00e4ndel spett\u00f2 suonare il cembalo. Essendo Mattheson avvezzo a mettersi lui al cembalo, dopo la morte di Antonio, che nel dramma giunge presto, H\u00e4ndel si rifiut\u00f2 di soddisfare la sua volont\u00e0 cedendogli il posto. Questo episodio caus\u00f2 un tale dissidio che le loro argomentazioni degenerarono in lotta: i due giovani si rotolano sulla scena, tra gli applausi del pubblico e dei cantanti. All'uscita dal teatro, Mattheson schiaffeggi\u00f2 H\u00e4ndel, e all'incitamento della folla, i due tirarono fuori le proprie spade e si misero a duellare sulla Piazza del Mercato antistante il teatro dell'Opera. Fortunatamente la spada di Mattheson che puntava al cuore, si spezz\u00f2 contro un bottone metallico della giubba di H\u00e4ndel ponendo fine al combattimento; ed essi si riconciliarono di l\u00ec a poco. Lo stesso Mattheson pubblicher\u00e0, molto prima della morte di H\u00e4ndel, circa gli screzi intercorsi fra loro durante la sua permanenza ad Amburgo.\nA seguito della rapida riappacificazione, Mattheson ci riferisce che il 30 dello stesso mese egli accompagn\u00f2 il giovane compositore alla prova della sua prima opera \"ALMIRA\" in teatro, che vi esegu\u00ec la parte principale. Quest'opera, bench\u00e9 provata alla fine del 1704, non fu eseguita in pubblico che all'inizio del 1705, riscuotendo grandi consensi. Mattheson contin\u00f2 ad essere amico di Handel, recandosi spesso a Londra, in qualit\u00e0 di ambasciatore.\nIl \"Caro sassone\" ovvero l'esperienza italiana.\nNon si conoscono le condizioni e il percorso del viaggio che lo porta in Italia (Mattheson indica che avrebbe accompagnato un certo von Binitz). Per quanto riguarda il soggiorno italiano stesso che dovette durare tre anni e fu decisivo per l'evoluzione del suo stile e della sua carriera, le informazioni disponibili sono vaghe e incomplete, e si prestano a molte interpretazioni o presupposti contraddittori.\nSecondo John Mainwaring, nel 1706 H\u00e4ndel fece un viaggio in Italia su invito del gran principe Ferdinando de' Medici. Altre fonti dicono che H\u00e4ndel era stato invitato da Gian Gastone de' Medici, che H\u00e4ndel aveva incontrato nel 1703-1704 ad Amburgo. Ferdinando de' Medici, che aveva un grande interesse per l'opera, stava cercando di fare diventare Firenze la capitale musicale d'Italia, attirando i talenti di spicco del suo tempo. Qui, H\u00e4ndel incontr\u00f2 Alessandro Scarlatti, all'epoca a servizio di Ferdinando, e Giacomo Antonio Perti: probabilmente presenzi\u00f2 alle opere di questi due compositori rappresentati al teatro privato di Pratolino, come \"Il gran Tamerlano\" dello Scarlatti, o \"Dionisio re di Portogallo\" del Perti.\nSembra che ognuno degli anni successivi abbia fatto altri soggiorni abbastanza prolungati a Firenze.\nH\u00e4ndel visse dal 1706 al 1710 in Italia, dove raffin\u00f2 la sua tecnica compositiva, adattandola a testi classici italiani; rappresent\u00f2 opere nei teatri di Firenze, Roma, Napoli e Venezia e conobbe ed ebbe relazioni con musicisti coevi come Scarlatti, Corelli, Marcello. . A Roma fu al servizio del cardinale Pietro Ottoboni, mecenate anche di Corelli e Juvarra. Nel Palazzo di quest'ultimo e, pi\u00f9 in generale, nel prestigioso ambiente dell'Accademia dell'Arcadia, frequent\u00f2 molti artisti e musicisti: Antonio Caldara, Bernardo Pasquini, probabilmente Agostino Steffani. Il suo talento fu ovunque apprezzato.\nDopo Firenze, per due anni fu ospite a Vignanello del marchese, poi principe Francesco Maria Ruspoli, presso il quale prest\u00f2, in condizioni di flessibilit\u00e0, mansioni analoghe a quelle di un maestro di cappella.\nSebbene di religione luterana, H\u00e4ndel non tard\u00f2 a costruire le sue entrature con Ruspoli che era notoriamente uno degli uomini pi\u00f9 influenti della citt\u00e0 papale, e almeno con altri tre cardinali: Carlo Colonna, Benedetto Pamphilj e Pietro Ottoboni.\nIn Italia H\u00e4ndel incontr\u00f2 il librettista Antonio Salvi, con il quale in seguito collabor\u00f2. H\u00e4ndel part\u00ec per Roma e, dal momento che l'opera era stata (temporaneamente) vietata nello Stato Pontificio, compose musica sacra per il clero romano. Il suo famoso \"Dixit Dominus\" (1707) \u00e8 di questo periodo. Compose anche cantate in stile pastorale per gli incontri musicali nei palazzi dei cardinali Pietro Ottoboni, Benedetto Pamphilj e Carlo Colonna. Due oratori, \"La resurrezione\" e \"Il trionfo del tempo e del disinganno\", furono prodotti in un adattamento privato per Ruspoli ed Ottoboni rispettivamente nel 1709 e nel 1710. \"Rodrigo\", la sua prima opera tutta italiana, fu prodotta nel Teatro del Cocomero di Firenze nel 1707.\nCelebre l'aneddoto che vede Corelli, maestro di concerto del Cardinale Ottoboni, dirigere il primo importante lavoro italiano di H\u00e4ndel \"Il trionfo del tempo e del disinganno\", con il tedesco che si siede al basso continuo durante le prove dando segni di insofferenza per il modo con cui Corelli stava affrontando l\"ouverture\" iniziale, e con l'italiano che risponde candidamente: \"Ma, caro Sassone, questa vostra musica \u00e8 nel stylo Francese, di ch'io non mi intendo\", ottenendo infine che l\"ouverture\" stessa venisse sostituita da una sinfonia nello stile italiano. Pu\u00f2 darsi che l'episodio narrato da Maiwaring non sia una leggenda, nel qual caso c'\u00e8 da pensare che H\u00e4ndel si fosse in un certo senso lasciato prendere la mano dal sontuoso organico orchestrale che era stato messo a sua disposizione.\nInvero gli anni italiani furono un periodo prezioso di formazione nella scrittura vocale e per gli archi, come si nota nella produzione successiva, dalla musica strumentale da camera a quella vocale sacra (oratori) e profana (melodramma). \nTra i maggiori lavori del periodo, l'oratorio \"La resurrezione\" del febbraio 1708 diretta da Arcangelo Corelli con la Durastanti nella residenza di Ruspoli a Palazzo Valentini; l'opera \u00e8 celebre non solo per la sua bellezza, ma anche perch\u00e9 questa esecuzione \u00e8 tra i pochi esempi di occasione musicale di cui siano rimaste informazioni tecniche sull'organizzazione, le spese, le scene, i cantanti e gli strumentisti, le cui dimensioni ricordano pi\u00f9 un lavoro mahleriano rispetto ad uno cameristico. \nFra i componimenti religiosi: \"Dixit Dominus\" (Aprile 1707), \"Laudate Pueri Dominum\", e \"Nisi Dominus\" (Giugno 1707), \"La resurrezione\" che \u00e8 interpretato nel Palazzo del mecenate sotto la direzione di Corelli e con la partecipazione del Durastanti. Il successo \u00e8 clamoroso.\nPer i suoi mecenati o i collaboratori dell'Accademia dell' Arcadia, compose un numero considerevole di cantate secolari (150 nelle parole di Micelli, di cui ne sono a noi pervenute quasi 120) cos\u00ec come sonate e altri musiche. Con ragionevole certezza, soggiorn\u00f2 a Venezia varie volte: l\u00ec avrebbe incontrato Domenico Scarlatti, cos\u00ec come le principali personalit\u00e0 che animavano la intensa vita culturale della citt\u00e0, fra i quali: Antonio Lotti, Francesco Gasparini, Tomaso Albinoni, forse Antonio Vivaldi e diverse figure influenti come il principe Ernesto Augusto di Hannover e il barone von Kielmansegg, che svolger\u00e0 un ruolo importante per il futuro della sua carriera.\nImpeccabile nel susseguirsi delle varie fasi del racconto biblico, il controllo drammaturgico dell'oratorio da parte del compositore, che metter\u00e0 da parte ogni formalismo per configurare e privilegiare il tratteggio di emozioni e di reazioni umane nel gioco musicale. La prima opera italiana di H\u00e4ndel and\u00f2 in scena con successo, nel 1707 a Firenze: era \"Rodrigo\".\nNel luglio 1708 a Napoli viene rappresentata la prima assoluta della serenata \"Aci, Galatea e Polifemo\", commissionata dalla duchessa Aurora Sanseverino, tra i pi\u00f9 importanti mecenati del regno.\n\"Agrippina\", la prima opera a giungere nella sua integrit\u00e0 ai nostri giorni, fu data per la prima volta nel 1709 al Teatro San Giovanni Grisostomo, di propriet\u00e0 dei Grimani. L'opera, su libretto del cardinale Vincenzo Grimani, fu data per 27 notti in successione. \n\"Il caro Sassone\" si riferiva alle origini tedesche di H\u00e4ndel. Questo appellativo venne in seguito talvolta condiviso con H\u00e4ndel da un altro grande compositore tedesco, Johann Adolf Hasse, che fece dell'Italia la sua patria d'elezione.\nMusicista \"reale\" ovvero l'esperienza inglese.\nA Londra, sotto tre sovrani, H\u00e4ndel conoscer\u00e0 la vera gloria (addirittura, un mecenate gli far\u00e0 erigere \u2014 lui vivente \u2014 un monumento nei Giardini di Vauxhall), divenendo di fatto il musicista della famiglia reale inglese; ma vivr\u00e0 anche scandali e rivalit\u00e0 dovuti soprattutto a motivi politici: il re Giorgio I, tedesco, non era ben visto dal partito conservatore inglese, che non potendolo attaccare direttamente, prese come bersaglio \"il Caro Sassone\" e la sua musica, a loro dire non \"in linea\" con la moda italiana allora in voga a Londra: ingaggiarono addirittura vari compositori italiani (tra cui Giovanni Bononcini e Nicola Porpora) costituendo l'Opera della Nobilt\u00e0 per contrastare il tedesco, che seppe comunque mantenere alto il proprio prestigio grazie a composizioni memorabili.\nUna volta decaduta la moda italiana, H\u00e4ndel, con il sostegno della famiglia reale, seppe \"riciclarsi\" percorrendo la \"strada\" degli oratori, ancor oggi considerati tra i vertici della sua arte (basti ricordarsi del \"Messiah\" e del suo celeberrimo \"Hallelujah\"). La frenetica attivit\u00e0 musicale del compositore sassone inizi\u00f2 peraltro, a partire dalla seconda met\u00e0 degli anni trenta, a trovare limitazioni nelle sue condizioni di salute. Nel 1736 l'esaurimento fisico accumulato nella stagione concertistica lo costrinse ad un periodo di riposo e cure termali in Inghilterra.\nNel 1710, H\u00e4ndel divenne \"Kapellmeister\" del principe tedesco George, l'Elettore di Hannover, che nel 1714 sarebbe diventato re Giorgio I di Gran Bretagna e Irlanda. Egli visit\u00f2 Anna Maria Luisa de' Medici e suo marito a D\u00fcsseldorf durante la strada verso Londra nel 1710. Con la sua opera \"Rinaldo\", basata su La \"Gerusalemme liberata\" del poeta italiano Torquato Tasso, H\u00e4ndel tocc\u00f2 un enorme successo, anche se era stato composto in modo rapido, con molti prestiti di brani musicali provenienti dalle sue opere italiane pi\u00f9 vecchie. Questo lavoro contiene una delle arie preferite di H\u00e4ndel, \"Cara sposa, amante cara\", e il famoso \"Lascia ch'io pianga\".\nNel 1712 H\u00e4ndel decise di stabilirsi definitivamente in Inghilterra e l'anno dopo egli visse presso Mr Mathew Andrews nel Barn Elms Surrey.\nNel novembre 1712 avviene la prima di Il pastor fido e nel gennaio 1713 \"Teseo\" con il libretto di Nicola Francesco Haym.\nNel febbraio successivo avviene la prima delle cantate \"Utrecht Jubilate\" ed \"Eternal Source of Light Divine. Ode for Queen Anne's Birthday\" su un testo di Ambrose Philips nel St. James's Palace in occasione del compleanno della regina Anna Stuart che gli concesse una pensione annua a vita.\nNel giugno 1713 mette in scena \"Silla\" al Burlington House e in luglio le cantate \"Utrecht Te Deum\" e \"Utrecht Jubilate\" nella Cattedrale di San Paolo (Londra).\nNel settembre 1714 avviene la prima dell'antifona \"Caroline Te Deum\" per la regina Carolina di Brandeburgo-Ansbach, nel maggio 1715 l'opera \"Amadigi di Gaula\", nel maggio 1718 il Concerto grosso op. 3 nel Teatro Drury Lane e nell'estate la prima assoluta di \"Acis and Galatea\" al Cannons Park di London Borough of Harrow.\nNel novembre 1718 la sua \"Agrippina\" ha la prima in Amburgo\nEgli ricevette un reddito annuo di \u00a3 200 dalla Regina Anna, dopo aver composto per lei l'Utrecht Te Deum e il Jubilate, prima esecuzione nel 1713.\nUno dei suoi pi\u00f9 importanti mecenati fu il III Conte di Burlington e IV Conte di Cork, un membro giovane e incredibilmente ricco di una famiglia aristocratica anglo-irlandese. Per il giovane Lord Burlington, H\u00e4ndel scrisse \"Amadigi di Gaula\", un'opera magica, di una damigella in pericolo, basata sulla tragedia di Antoine Houdar de La Motte.\nIl concetto di un'opera lirica come un'unica struttura coerente tard\u00f2 a catturare l'immaginazione di H\u00e4ndel ed egli non compose alcuna opera per cinque anni. Nel luglio del 1717 la \"Musica sull'acqua\" di H\u00e4ndel fu eseguita per pi\u00f9 di tre volte sul Tamigi per il Re ed i suoi ospiti. Si dice le composizioni abbiano facilitato la riconciliazione tra il re e H\u00e4ndel.\nCannons (1717\u20131719).\nNel 1717 H\u00e4ndel divenne compositore di casa a Cannons nel Middlesex, dove egli pose la prima pietra per le sue future composizioni corali con i dodici \"Inni Chandos\". Romain Rolland dichiar\u00f2 che questi inni sono stati altrettanto importanti per i suoi oratori come le cantate lo furono per le sue opere. Un altro lavoro, che scrisse per il I duca di Chandos, il proprietario di Cannons, fu \"Aci e Galatea\": durante la vita di H\u00e4ndel \u00e8 stata la sua opera pi\u00f9 eseguita. Winton Dean ha scritto, \"la musica ti toglie il fiato e annebbia la memoria\".\nNel 1719 il Duca di Chandos divenne uno dei sostenitori pi\u00f9 importanti del compositore e uno dei principali abbonati alla sua nuova societ\u00e0 d'opera, la Royal Academy of Music, ma il suo patrocinio diminu\u00ec dopo che Chandos ebbe perso del denaro nella bolla finanziaria del South Sea, che scoppi\u00f2 nel 1720 in uno dei pi\u00f9 grandi cataclismi finanziari della storia. H\u00e4ndel stesso aveva investito nel South Sea nel 1716, quando i prezzi erano bassi e vendette prima del 1720.\nRoyal Academy of Music (1719\u20131734).\nNel maggio 1719, il I duca di Newcastle, il Lord Ciambellano, ordin\u00f2 a H\u00e4ndel di cercare nuovi cantanti. H\u00e4ndel viaggi\u00f2 fino a Dresda per assistere all'opera di recente costruzione. Vide Teofane di Antonio Lotti e ingaggi\u00f2 membri del cast per la Royal Academy of Music, fondata da un gruppo di aristocratici per assicurarsi una continua fornitura di opere barocche o di opere serie. H\u00e4ndel potrebbe aver invitato John Smith, suo compagno di studi a Halle e suo figlio Johann Christoph Schmidt, a diventare suoi segretari e amanuensi. Nel 1723 si era trasferito in una casa in stile georgiano al 25 di Brook Street, che affitt\u00f2 per il resto della sua vita. Questa casa, dove fece le prove, copi\u00f2 la musica e vendette i biglietti, \u00e8 oggi sede del Museo H\u00e4ndel House. Durante i dodici mesi tra il 1724 e il 1725, H\u00e4ndel scrisse tre opere eccezionali e di successo, \"Giulio Cesare\", \"Tamerlano\" e \"Rodelinda\". Le opere di H\u00e4ndel sono piene di arie con da capo, come ad esempio \"Svegliatevi nel core\". Dopo aver composto \"Silete venti\", si concentr\u00f2 sulla lirica e smise di scrivere cantate.\"Scipione\", da cui deriva la lenta marcia reggimentale dei Granatieri Inglesi, fu eseguita come un ripiego, in attesa dell'arrivo di Faustina Bordoni.\nNel 1727 H\u00e4ndel fu incaricato di scrivere quattro inni per la cerimonia di incoronazione di re Giorgio II. Uno di questi, \"Zadok il Prete\", da allora \u00e8 stato suonato ad ogni cerimonia di incoronazione britannica. Nel 1728 \"L'opera del mendicante\" di John Gay debutt\u00f2 al Lincoln Inn Fields Theatre e fu replicata per 62 spettacoli consecutivi, la pi\u00f9 lunga serie nella storia del teatro fino a quel momento. Dopo nove anni la Royal Academy of Music cess\u00f2 di funzionare, ma H\u00e4ndel presto diede il via ad una nuova compagnia.\nIl Teatro della Regina a Haymarket (ora Her Majesty's Theatre), fondato nel 1705 dall'architetto e drammaturgo John Vanbrugh, divenne presto un teatro dell'opera. Tra il 1711 e il 1739, pi\u00f9 di 25 opere di H\u00e4ndel debuttarono l\u00ec. Nel 1729 H\u00e4ndel divent\u00f2 direttore congiunto del teatro insieme a John James Heidegger.\nFra il 1720 e il 1728, scriver\u00e0 per il King's Theatre (come si era ridenominato il Queen's Theatre dopo l'ascesa al trono di Giorgio I) quattordici opere.\nNell'aprile 1720 dirige a Londra la prima assoluta di \"Numitore\" di Giovanni Porta con la Durastanti che dopo qualche giorno sar\u00e0 la protagonista nel successo della prima assoluta del suo \"Radamisto\", in agosto dirige la prima privata nel Middlesex di \"Esther\" con il libretto di Alexander Pope e John Arbuthnot ed in dicembre la seconda versione di \"Radamisto\" con il contraltista Francesco Bernardi (Senesino) come protagonista invece del contralto \"en travesti\" ed il basso Giuseppe Maria Boschi al posto del tenore.\nNel luglio 1721 avviene la prima della cantata \"Crudel tiranno amor\" ed in dicembre l'opera \"Il Floridante\" con il libretto di Paolo Rolli.\nNel gennaio 1723 avviene la prima di \"Ottone, re di Germania\" con il libretto di Haym con Francesca Cuzzoni-Sandoni e Gaetano Berenstadt, in febbraio \u00e8 nominato compositore della Chiesa di San Pietro ad Vincula (Cappella Reale) di Londra, in aprile avviene la prima di \"Der thrazische Prinz Floridantes\" (\"Il Floridante\") in Amburgo ed in maggio la prima di Flavio a Londra.\nNel gennaio 1724 avviene la prima di \"Te Deum\" nella Cappella Reale, in febbraio Giulio Cesare) ed in ottobre di \"Tamerlano\".\nNel febbraio 1725 H\u00e4ndel mette in scena \"Rodelinda\", nel maggio 1726 \"Alessandro\" ed in novembre \"Der hochm\u00fctige Alexander\" (\"Alessandro\") nella seconda versione in Amburgo.\nNel gennaio 1727 avviene la prima di Admeto, in ottobre di \"Coronation anthems\" nell'abbazia di Westminster per l'incoronazione di Giorgio II di Gran Bretagna ed in novembre l'opera \"Riccardo Primo, Re d'Inghilterra\" ed a Bristol \"Esther\" e \"Utrecht Te Deum\" ed \"Utrecht Jubilate\" nella Cattedrale di Bristol e Musica sull'acqua.\nNel febbraio 1728 mette in scena \"Siroe\" ed in aprile \"Tolomeo\". Nell'agosto successivo a Braunschweig va in scena \"Alessandro\".\nNel dicembre 1729 avviene la prima di \"Lotario\" con Anna Maria Strada, Antonio Maria Bernacchi ed Annibale Pio Fabri, nel febbraio 1730 di \"Partenope\", in agosto tiene un concerto organistico nell'Abbazia di Westminster, nel febbraio 1731 la premi\u00e8re di \"Poro, re delle Indie\" ed in marzo la prima pubblica di \"Acis and Galatea\" al Lincoln's Inn Fields Theatre, nel gennaio 1732 l'insuccesso di \"Ezio\", in febbraio il successo di \"Sosarme, re di Media\", in aprile \"Esther\" al King's Theatre, in giugno la seconda versione di \"Acis and Galatea\" al King's Theatre e nel gennaio 1733 \"Orlando\".\nNel luglio 1733 mise in scena \"Athalia\" all'Universit\u00e0 di Oxford ed \"Acis and Galatea\" nel Christ Church (Oxford), nel gennaio 1734 \"Arianna in Creta\" con il libretto di Pietro Pariati con Giovanni Carestini al King's Theatre ed in novembre con Marie Sall\u00e9 al Royal Opera House, Covent Garden dove avvengono le prime assolute in dicembre di \"Oreste\", nel gennaio 1735 di Ariodante ed in aprile \"Athalia\" e la premi\u00e8re di Alcina, nel febbraio 1736 di Alexander's Feast, in aprile l'antifona \"Sing unto God, ye kingdoms of the earth\" con Carlo Broschi (Farinelli), la Cuzzoni e Bernardi per le nozze di Federico, principe del Galles con Augusta di Sassonia-Gotha-Altenburg nella Cappella Reale in St. James's Palace ed in maggio \"Atalanta\" con Gioacchino Conti.\nH\u00e4ndel viaggi\u00f2 in Italia per assumere nuovi cantanti e compose anche altre sette opere, tra cui il capolavoro comico \"Partenope\" e l'opera \"magica\" \"Orlando\". Dopo il successo commerciale degli oratori inglesi \"Esther\" e \"Deborah\", fu in grado di investire nuovamente nella South Sea Company. H\u00e4ndel rielabor\u00f2 il suo \"Aci e Galatea\", che poi divenne il suo pi\u00f9 grande successo di sempre. H\u00e4ndel non riusc\u00ec a competere con l'Opera della Nobilt\u00e0, che aveva ingaggiato musicisti come Johann Adolf Hasse, Nicola Porpora e il famoso castrato Farinelli. Il forte sostegno di Federico, principe del Galles provoc\u00f2 conflitti nella famiglia reale. Nel marzo 1734 H\u00e4ndel compose un inno matrimoniale \"This is the day which the Lord hath made\" e una serenata \"Parnasso in festa\" per Anna di Hannover.\nNonostante i problemi che l'Opera della Nobilt\u00e0 gli stava causando in quel momento, la vicina di casa in Brook Street, Mary Delany, rifer\u00ec di un party al quale aveva invitato H\u00e4ndel a casa sua il 12 aprile 1734 in cui lui era di buon umore:\nL'Opera al Covent Garden (1734\u20131741).\nNel 1733 il conte di Essex ricevette una lettera con la seguente frase: \"H\u00e4ndel \u00e8 diventato un principe cos\u00ec arbitrario, che la Citt\u00e0 mormora\". Il consiglio dei principali investitori prevedeva che H\u00e4ndel andasse in pensione quando il suo contratto fosse concluso, ma H\u00e4ndel si mise immediatamente a cercare un altro teatro. In collaborazione con John Rich diede il via alla sua terza compagnia al Covent Garden Theatre. Rich era rinomato per le sue produzioni spettacolari. Egli sugger\u00ec ad H\u00e4ndel di usare il suo piccolo coro e introdurre la danza di Marie Sall\u00e9, per la quale H\u00e4ndel compose \"Tersicore\". Nel 1735 introdusse i concerti per organo tra i vari atti. Per la prima volta H\u00e4ndel permise a Gioacchino Conti, che non aveva avuto il tempo di imparare la sua parte, di sostituire le arie.\nFinanziariamente \"Ariodante\" fu un fallimento, anche se port\u00f2 per la prima volta sulla scena una suite di balletto alla fine di ogni atto.\"Alcina\", la sua ultima opera con contenuti magici e \"Alessandro in festa o il Potere della Musica\", basato sull'Alexander's Feast di John Dryden videro come protagonisti Anna Maria Strada del P\u00f2 e John Beard.\nNel mese di aprile 1737 a 52 anni, H\u00e4ndel a quanto pare fu colpito da un ictus che gli disabilit\u00f2 l'uso di quattro dita della mano destra, impedendogli di suonare. In estate il disturbo sembrava a volte menomare anche la sua intelligenza. Nessuno si aspettava che H\u00e4ndel sarebbe mai in grado di esibirsi di nuovo. Ma sia che l'afflizione fossero reumatismi, un ictus o un esaurimento nervoso si riprese incredibilmente in fretta. Per aiutare il suo recupero, H\u00e4ndel si era recato ad Aquisgrana, un centro termale in Germania. Nel corso di sei settimane prese bagni caldi a lungo, e fin\u00ec per suonare l'organo per un pubblico sorpreso. Entro l'anno successivo all'ictus, fu anche possibile per lui comporre una delle sue opere pi\u00f9 popolari, il \"Serse\", tra le cui arie figura la celebre \"Ombra mai fu\", meglio conosciuta come \"Largo di H\u00e4ndel\", scritta per il famoso castrato Caffarelli. \"Deidamia\", la sua ultima opera, fu eseguita nel 1741 e god\u00e9 soltanto di tre repliche. Dopodich\u00e9 H\u00e4ndel rinunci\u00f2 all'attivit\u00e0 di operista e si dedic\u00f2 invece agli orator\u00ee inglesi nei quali riscuoteva maggiore successo, anche sul piano economico.\nUlteriori accidenti cerebrali seguirono nel 1742, 1743 e 1745, senza per\u00f2 compromettere in modo sostanziale le capacit\u00e0 fisiche del compositore, di cui non si ha notizia di ulteriori problematiche di ordine neurologico fino al suo ultimo anno di vita.\nOratorio.\n\"Il trionfo del tempo e del disinganno\", un'allegoria, il primo oratorio di H\u00e4ndel, fu composta in Italia nel 1707, seguito da \"La Resurrezione\" nel 1708, che utilizza materiale tratto dalla Bibbia. Le circostanze in cui fu composta \"Esther\" e la sua prima esecuzione, forse nel 1718, sono oscure. Altri 12 anni erano passati, quando un atto di pirateria lo costrinse a rivedere completamente Esther. I tre primi spettacoli avevano suscitato un tale interesse che naturalmente a qualcuno venne l'idea di mostrarla ad un pubblico pi\u00f9 vasto. Poi venne \"Deborah\", fortemente caratterizzata dagli Inni per l'Incoronazione e \"Athaliah\", il suo primo Oratorio in lingua inglese. In questi tre oratori H\u00e4ndel gett\u00f2 le basi per l'uso tradizionale del coro, che segna gli oratori successivi. H\u00e4ndel \u00e8 diventato sicuro di s\u00e9, pi\u00f9 ampio nella sua presentazione, e pi\u00f9 diversificato nella composizione.\n\u00c8 evidente quanto ha imparato da Arcangelo Corelli sulla scrittura per gli strumenti e da Alessandro Scarlatti per la voce solista; ma non esiste un unico compositore che gli insegn\u00f2 come scrivere per il coro. H\u00e4ndel tendeva sempre pi\u00f9 a sostituire solisti italiani con quelli inglesi. Il motivo pi\u00f9 importante di questo cambiamento era la diminuzione dei ritorni finanziari dalle sue opere. Cos\u00ec cre\u00f2 una tradizione per gli oratori, di controllare le loro performance future. Le esecuzioni venivano fatte senza costumi e azione; i cantanti apparivano nei loro abiti personali.\nNel 1736 H\u00e4ndel present\u00f2 \"Alexander's Feast\". John Beard apparve per la prima volta come uno dei pi\u00f9 importanti cantanti di H\u00e4ndel e divenne il tenore solista permanente di H\u00e4ndel per il resto della vita di H\u00e4ndel. Il pezzo fu un grande successo e incoraggi\u00f2 H\u00e4ndel ad effettuare il passaggio dalla scrittura di opere italiane a lavori corali inglesi. In \"Saul\", H\u00e4ndel collabor\u00f2 con Charles Jennens sperimentando tre tromboni, un carillon e timpani militari veramente molto grandi (dalla Torre di Londra), per essere sicuri \"\u2026che sarebbe stato enormemente rumoroso\". Sia \"Saul\" che \"Israele in Egitto\" dal 1739 sono in testa all'elenco dei grandi oratori maturi, in cui le arie soliste \"da capo\" erano diventate l'eccezione e non la regola.\"Israele in Egitto\" si compone di poco altro che cori, presi in prestito dall'Inno Funebre per la regina Carolina. Nei suoi successivi lavori H\u00e4ndel cambi\u00f2 il suo stile. In queste opere pose maggiormente l'accento sugli effetti dell'orchestra ed i solisti; il coro fu portato in secondo piano. \"L'Allegro, il Penseroso ed il Moderato\" ha un carattere molto divertente; il lavoro \u00e8 leggero e fresco.\nDurante l'estate del 1741, il III duca di Devonshire invit\u00f2 H\u00e4ndel a Dublino, capitale del Regno d'Irlanda, per dare concerti a beneficio degli ospedali locali. Il suo \"Messiah\" fu eseguito per la prima volta presso la New Music Hall in Fishamble Street il 13 aprile 1742, con 26 ragazzi e cinque uomini provenienti dai cori combinati delle cattedrali partecipanti di San Patrizio e Christ Church. H\u00e4ndel assicur\u00f2 un equilibrio tra solisti e coro, che non super\u00f2 mai.\nNel 1747 H\u00e4ndel scrisse il suo oratorio \"Alexander Balus\". Questo lavoro \u00e8 stato prodotto al Covent Garden Theatre, il 23 marzo 1748, e per l'aria \"Hark! hark! He strikes the golden lyre\", H\u00e4ndel scrisse l'accompagnamento per mandolino, arpa, violino, viola e violoncello.\nL'uso di solisti inglesi ha raggiunto la sua altezza al primo spettacolo di \"Sansone\". Il lavoro \u00e8 altamente teatrale. Il ruolo del coro \u00e8 diventato sempre pi\u00f9 importante nei suoi oratori successivi. \"Jephtha\" debutt\u00f2 il 26 febbraio 1752; anche se fu il suo ultimo oratorio, non \u00e8 stato un capolavoro meno importante delle sue opere precedenti.\nUltimi anni.\nNel 1749 H\u00e4ndel compose \"Musica per i reali fuochi d'artificio\"; 12.000 persone parteciparono alla prima esecuzione. Nel 1750 organizz\u00f2 un'esecuzione del \"Messia\" a beneficio dello Spedale degli Innocenti. Lo spettacolo fu considerato un grande successo e fu seguito da concerti annuali che continuarono per tutta la sua vita. In riconoscimento del suo mecenatismo, H\u00e4ndel fu nominato governatore dell'ospedale il giorno dopo il suo concerto iniziale. Dopo la sua morte lasci\u00f2 una copia del \"Messia\" all'istituzione. Il suo coinvolgimento con l'Ospedale degli Innocenti \u00e8 oggi ricordato con una mostra permanente nel Foundling Museum di Londra, che controlla anche la \"Gerald Coke H\u00e4ndel Collection\". Oltre al Ospedale degli Innocenti, H\u00e4ndel ha anche aiutato un ente di beneficenza che assisteva i musicisti poveri e le loro famiglie.\nNel mese di agosto 1750, in un viaggio di ritorno dalla Germania a Londra, H\u00e4ndel rimase gravemente ferito in un incidente di carrozza tra L'Aia e Haarlem in Olanda. La sua salute inizi\u00f2 a peggiorare a partire dal 1751, per problemi alla vista: nel febbraio fu costretto a sospendere la composizione dell'oratorio \"Jephtha\" annotando sulla partitura di essere incapace di proseguire a causa dell'\u00abindebolimento\u00bb della vista all'occhio sinistro (probabilmente dovuto a cataratta). Nella primavera si fece visitare da un chirurgo di nome Samuel Sharp (1709-1778) il quale gli diagnostic\u00f2 un'\u00abincipiente \"gutta serena\"\u00bb, cio\u00e8 a dire, in termini di medicina moderna, un principio di cecit\u00e0 di origine ignota.\nH\u00e4ndel riusc\u00ec comunque a riprendere l'attivit\u00e0 e a completare il \"Jephtha\", ma, con la vista ormai quasi completamente perduta all'occhio sinistro e gravemente declinante a quello destro, dovette rivolgersi a William Bromfield (1713-1792), rinomato medico, allora chirurgo della principessa vedova di Galles. Questi lo sottopose, nel novembre del 1752, ad un intervento di abbassamento della cataratta che, al di l\u00e0 di un momentaneo miglioramento, lo lasci\u00f2 in pratica completamente cieco. E a nulla valse nel 1758 un secondo intervento da parte del sedicente \"ophthaliater\"\" John Taylor, il quale era gi\u00e0 intervenuto otto anni prima sugli occhi di Johann Sebastian Bach, concorrendo secondo alcuni a causarne la morte per batteriemia.\nH\u00e4ndel mor\u00ec, probabilmente a seguito di ictus cerebrale, il 14 aprile 1759 nella sua casa di Brook Street. L'ultimo spettacolo cui aveva preso parte, era stato il \"Messia\". Fu sepolto nell'Abbazia di Westminster, tra i grandi d'Inghilterra: una raffigurazione marmorea del compositore recante lo spartito del \"Messiah\" \u00e8 stata eretta sulla sua tomba, nel \"Poets' Corner\". Pi\u00f9 di tremila persone in lutto parteciparono al suo funerale, che fu celebrato con tutti gli onori di Stato.\nH\u00e4ndel non si spos\u00f2 mai, e mantenne riservata la sua vita personale. Il suo testamento iniziale lasci\u00f2 in eredit\u00e0 la maggior parte del suo patrimonio alla nipote Johanna, tuttavia quattro successivi codicilli distribuirono una grande quantit\u00e0 di beni ad altri soggetti (servi o amici) e in beneficenza.\nH\u00e4ndel possedeva una collezione d'arte che fu messa all'asta postuma nel 1760. Il catalogo dell'asta elencava circa settanta dipinti e dieci stampe (altri dipinti sono stati lasciati in eredit\u00e0).\nLavori.\nLe composizioni di H\u00e4ndel comprendono 42 opere, 25 oratori, pi\u00f9 di 120 cantate, trii e duetti, numerose arie, sonate per solo e per trio, molti brani per tastiera, un gran numero di pezzi ecclesiastici, odi e serenate, 18 concerti grossi e 12 concerti per organo. La sua opera pi\u00f9 famosa, l'oratorio \"Messiah\" con il suo coro \"Hallelujah\", \u00e8 tra le opere pi\u00f9 popolari della musica corale ed \u00e8 diventato il fulcro della stagione natalizia. Il Palazzo Lobkowicz a Praga detiene la copia di Mozart del \"Messia\", completo di annotazioni scritte a mano. Tra le opere con i numeri d'opus pubblicato e reso popolare nel corso della sua vita sono i concerti per organo op. 4 e op. 7, insieme ai concerti grossi op. 3 e op. 6; quest'ultimo incorpora un concerto per organo in precedenza \"Il cuc\u00f9 e l'usignolo\" in cui il canto degli uccelli \u00e8 imitato dai registri superiori dell'organo. Inoltre notevoli sono le sue 16 suite per clavicembalo, in particolare \"Il fabbro armonioso\".\nH\u00e4ndel introdusse strumenti musicali non comuni in precedenza nelle sue opere: la viola d'amore e la violetta marina (Orlando), il liuto (\"Ode per il giorno di santa Cecilia\"), tre tromboni (Saul), clarinetti o piccole trombe acute (Tamerlano), tiorba, corno (\"Water Music\"), lyrichord, controfagotto, viola da gamba, carillon (carillon campana), organo positivo, e arpa (\"Giulio Cesare\", \"Festa di Alessandro\").\nCataloghi.\nIl primo catalogo pubblico di opere di H\u00e4ndel apparve in \"Memorie\" del compositore (1760) di John Mainwaring. Tra il 1787 e il 1797 Samuel Arnold compil\u00f2 una raccolta di 180 volumi di opere di H\u00e4ndel, tuttavia era ben lungi dall'essere completa. Anche se incompleta fu la collezione prodotta tra il 1843 e il 1858 dalla English H\u00e4ndel Society (trovata da Sir George Macfarren).\nL'edizione di 105 volumi della \"H\u00e4ndel-Gesellschaft\" (\"H\u00e4ndel Society\") fu pubblicata tra il 1858 e il 1902 dovuta principalmente agli sforzi di Friedrich Chrysander. Per le esecuzioni moderne, la realizzazione del basso continuo riflette la pratica del XIX secolo. Gli spartiti vocali tratti dall'edizione furono pubblicati da Novello a Londra, ma alcune partiture, come la partitura vocale di Sansone sono incomplete.\nLa continuazione, l'edizione \"Hallische H\u00e4ndel-Ausgabe\" fu inaugurata nel 1955 nella regione di Halle in Sassonia-Anhalt, Germania Orientale. Essa non era stata concepita come edizione critica, ma dopo le pesanti critiche ai primi volumi, che erano edizioni meramente esecutive, senza un impianto critico (ad esempio, l'opera Serse fu pubblicata con il protagonista rimaneggiato come tenore, come si usava nella pratica tedesca ante guerra), si riposizion\u00f2 come un'edizione critica. Influenzato in parte dalla realt\u00e0 della guerra fredda, il lavoro editoriale fu incoerente: si trovano in abbondanza errori di stampa e gli editori omisero di consultare fonti importanti. Nel 1985 fu formato un comitato per stabilire gli standard migliori per l'edizione. L'unificazione della Germania nel 1990, rimosse i problemi di comunicazione, ed i volumi emessi da allora mostrano un significativo miglioramento degli standard.\nTra il 1978 e il 1986 l'accademico tedesco Bernd Baselt catalog\u00f2 le opere di H\u00e4ndel nella sua pubblicazione \"H\u00e4ndel-Werke-Verzeichnis\". Il catalogo ha raggiunto un largo consenso e viene usato come moderno sistema di numerazione, con ciascuna delle opere di H\u00e4ndel designato un numero \"HWV\", per esempio il \"Messia\" \u00e8 catalogato come \"HWV 56\".\nEredit\u00e0.\nLe opere di H\u00e4ndel sono state raccolte e conservate da due uomini: Sir Samuel Hellier, un signorotto di campagna i cui acquisti musicali formano il nucleo della Collezione Shaw-Hellier, e l'abolizionista Granville Sharp. Il catalogo che accompagna la mostra National Portrait Gallery, segnando il terzo centenario della nascita del compositore li chiama due uomini della fine del XVIII secolo \"che ci hanno lasciato prove concrete dei mezzi per cui indulgevano nel loro entusiasmo\".\nDopo la sua morte, le opere italiane di H\u00e4ndel caddero nel dimenticatoio, fatta eccezione per le selezioni, come l'aria dal \"Serse\", \"Ombra mai fu\". Gli oratori continuarono ad essere eseguiti, ma non molto tempo dopo la morte di H\u00e4ndel si pensava che avessero bisogno di qualche ammodernamento, e Mozart orchestr\u00f2 una versione tedesca del \"Messiah\" e di altre opere. Nel corso del XIX secolo e nella prima met\u00e0 del XX secolo, in particolare nei paesi anglofoni, la sua reputazione poggiava principalmente sui suoi oratori inglesi, che erano abitualmente eseguiti da enormi cori di cantanti dilettanti in occasioni solenni. Il centenario della sua morte, nel 1859, \u00e8 stato celebrato da una performance del \"Messiah\" al The Crystal Palace, che coinvolse 2.765 cantanti e 460 strumentisti, che si esibirono per un pubblico di circa 10.000 persone.\nGli ultimi decenni hanno fatto rivivere le sue cantate profane e quelli che si potrebbero chiamare \"oratori laici\" o \"opere concerto\". Delle prime, l\"Ode per il giorno di santa Cecilia\" (1739) (basata su testi di John Dryden) e l\"Ode per il compleanno della regina Anna\" (1713) sono degne di nota. Per i suoi oratori laici, H\u00e4ndel si rivolse alla mitologia classica per i soggetti, producendo opere come \"Aci e Galatea\" (1719), \"Ercole\" (1745) e \"Semele\" (1744). Queste opere hanno una stretta parentela con gli oratori sacri, in particolare nella scrittura vocale dei testi in lingua inglese. Essi condividono anche le qualit\u00e0 liriche e drammatiche delle opere italiane di H\u00e4ndel. Come tali, essi sono a volte eseguiti sul palco da piccole formazioni da camera. Con la riscoperta delle sue opere teatrali H\u00e4ndel, oltre alla sua fama come strumentista, autore orchestrale, e melodista, \u00e8 ora percepito come uno dei grandi drammaturghi musicali di opera lirica.\nLa forma originale del suo nome, Georg Friedrich H\u00e4ndel, \u00e8 generalmente utilizzato in Germania e altrove, ma \u00e8 conosciuto come \"Haendel\" in Francia. Un compositore diverso, Jacob Handl o H\u00e4ndl (1550 - 1591) \u00e8 generalmente conosciuto con la forma latina Jacobus Gallus che appare nelle sue pubblicazioni.\nAccoglienza.\nA H\u00e4ndel fu generalmente accordata grande stima dai colleghi compositori, sia nel suo tempo che in seguito. Bach cerc\u00f2, senza successo, di incontrarsi con H\u00e4ndel mentre era in visita ad Halle. Mozart \u00e8 noto per aver detto di lui: \u00abH\u00e4ndel capisce gli effetti meglio di chiunque altro di noi. Quando compone, lui colpisce come un colpo di tuono.\" Per Beethoven era \"il maestro di tutti noi ... il pi\u00f9 grande compositore che sia mai vissuto. Vorrei scoprirmi la testa e inginocchiarmi davanti alla sua tomba.\" Beethoven sottolineava soprattutto la semplicit\u00e0 ed il fascino popolare della musica di H\u00e4ndel, quando disse: \"Vai da lui per imparare come ottenere grandi effetti con mezzi cos\u00ec semplici.\"\nPrestiti.\nFin dal 1831, quando William Crotch sollev\u00f2 la questione nel suo \"Substance of Several Lectures on Music\", gli studiosi hanno ampiamente studiato i \"prestiti\" di musica da altri compositori da parte di H\u00e4ndel. Sintetizzando la materia nel 2005, Richard Taruskin scrisse che H\u00e4ndel \"sembra essere stato il campione di tutti i parodisti, adattando sia le sue opere che quelle di altri compositori a un numero senza precedenti e con una precisione senza pari.\" Tra i compositori la cui musica \u00e8 stato dimostrato essere stata riutilizzata da H\u00e4ndel sono Alessandro Stradella, Gottlieb Muffat, Alessandro Scarlatti, Domenico Scarlatti Giacomo Carissimi, Georg Philipp Telemann, Carl Heinrich Graun, Leonardo Vinci, Jacobus Gallus, Francesco Antonio Urio, Reinhard Keiser, Francesco Gasparini, Giovanni Bononcini, William Boyce, Agostino Steffani, Francesco Gasparini, Franz Johann Habermann, e numerosi altri.\nIn un saggio pubblicato nel 1985, John H. Roberts ha dimostrato che i prestiti di H\u00e4ndel erano insolitamente frequenti anche per la sua epoca, tanto che l'autore fu gi\u00e0 criticato dai contemporanei (in particolare da Johann Mattheson). Roberts suggerisce diverse possibili motivazioni per questa pratica di H\u00e4ndel, tra cui le sue aspirazioni a far talora apparire pi\u00f9 aggiornata la musica di certe opere, e addirittura una certa sua \"mancanza di facilit\u00e0 di base nell'inventare idee originali\", anche se Roberts si premura di sostenere che questo non \"sminuisce la statura di H\u00e4ndel\", che dovrebbe essere \"giudicato non per i suoi metodi, tanto meno per le sue motivazioni nell'impiegarli, ma solo per gli effetti da lui conseguiti.\"\nOmaggi.\nDopo la morte di H\u00e4ndel, molti compositori hanno scritto opere basate o ispirate alla sua musica. Il primo movimento della \"Symphony N. 6\", Op. 116 di Louis Spohr, \"L'et\u00e0 di Bach e H\u00e4ndel\", assomiglia a due melodie del \"Messiah\" di H\u00e4ndel. Nel 1797 Ludwig van Beethoven pubblic\u00f2 le \"12 Variazioni in Sol maggiore su 'See the conqu'ring hero comes' dal Giuda Maccabeo di H\u00e4ndel\", per violoncello e pianoforte. Nel 1822 Beethoven compose l'ouverture \"The Consecration of the House\", che risente dell'influenza di H\u00e4ndel. Mauro Giuliani, virtuoso della chitarra, compose le sue \"Variazioni su un tema di H\u00e4ndel\" op. 107 per chitarra, sulla base della \"Suite n. 5 in mi maggiore\" di H\u00e4ndel, HWV 430, per clavicembalo. Nel 1861, usando un tema dalla seconda delle suite per clavicembalo di H\u00e4ndel, Johannes Brahms scrisse le \"Variazioni e Fuga su un tema di H\u00e4ndel\" op. 24, una delle sue opere pi\u00f9 riuscite (lodato da Richard Wagner). Diverse opere del compositore francese F\u00e9lix-Alexandre Guilmant utilizzano temi di H\u00e4ndel, per esempio la sua \"March on a Theme by H\u00e4ndel\" utilizza un tema dal Messia. Il compositore e flautista francese Philippe Gaubert ha scritto la sua \"Petite marche\" per flauto e pianoforte basato sul quarto movimento della Trio Sonata op. 5, n \u00b0 2, HWV 397 di H\u00e4ndel. Il compositore argentino Luis Gianneo ha composto le sue \"Variazioni su un tema di Haendel\" per pianoforte. Nel 1911, il compositore e pianista di origine australiana Percy Grainger basa una delle sue opere pi\u00f9 famose sul movimento finale della Suite di Haendel n\u00ba 5 in mi maggiore (proprio come Giuliani). Dapprima scrisse alcune variazioni sul tema, che intitol\u00f2 \"Variazioni su Il Fabbro Armonioso\" di H\u00e4ndel. Poi us\u00f2 le prime sedici battute della sua serie di variazioni per creare \"H\u00e4ndel in the Strand\", uno dei suoi pezzi pi\u00f9 amati, di cui ha fece diverse versioni (per esempio, la versione per pianoforte del 1930). Il \"Concerto per quartetto d'archi e orchestra in si bemolle maggiore\" di Arnold Sch\u00f6nberg, (1933) fu composta sul Concerto Grosso op. 6/7 di H\u00e4ndel.\nVenerazione.\nH\u00e4ndel viene onorato con un giorno di festa il 28 luglio nel calendario liturgico della Chiesa episcopale, con Johann Sebastian Bach ed Henry Purcell. Nel calendario luterano dei Santi H\u00e4ndel e J.S. Bach condividono tale data con Heinrich Sch\u00fctz, e H\u00e4ndel e Bach sono commemorati nel calendario dei santi preparati da L'Ordine di San Luca per l'uso della Chiesa metodista Unita.\nFilm.\nNel 1942, H\u00e4ndel fu oggetto del film biografico britannico \"The Great Mr. H\u00e4ndel\" diretto da Norman Walker e interpretato da Wilfrid Lawson. \u00c8 stato girato agli Denham Studios dalla Rank Organisation e girato in technicolor."}
{"id": "2363858", "revid": "1429175", "url": "https://it.wikipedia.org/wiki?curid=2363858", "title": "Conradin Kreutzer", "text": "Biografia.\nAll'et\u00e0 di nove anni si trasfer\u00ec alla scuola latina della Abbazia Benedettina \"Zwiefalten\", spostandosi nel 1796, a causa della guerra, nell'Abbazia premostratense di Bad Schussenried, dove ha conosciuto e seguito gli insegnamenti dell'organista Wilhelm Hanser.\nDa giovane studi\u00f2 diritto a Friburgo e dopo la morte del padre nel 1800, si dedic\u00f2 intensamente alla musica\niniziando la sua carriera musicale. Aveva gi\u00e0 imparato a suonare il clarinetto, l'oboe, il violino, oltre al pianoforte e all'organo durante gli anni scolastici, ed aveva ricevuto lezioni di canto e di teoria musicale. \nNel 1801 esord\u00ec con il \"Singspiel\" intitolato \"Die l\u00e4cherliche Werbung\". \nQuattro anni dopo inizi\u00f2 un corso di studio viennese sotto la guida di Johann Georg Albrechtsberger, lavorando anche come insegnante.\nDal 1810 al 1812, viaggi\u00f2 attraverso la Svizzera, la Germania, la Francia, il Belgio e i Paesi Bassi.\nLe sue successive opere \"Der Taucher\" e \"Conradin von Schwaben\" non riscossero inizialmente una buona accoglienza, mentre dopo qualche anno il suo \"Konradin\" gli consent\u00ec di ottenere il ruolo di maestro di corte del W\u00fcrttemberg.\nMaggiore successo ebbero i \"Singspiele\" \"Jery und B\u00e4tely\" (1810) e \"Aesop in Phrygien\" (1821).\nNel 1817 si trasfer\u00ec a Donaueschingen per la nomina di maestro alla corte dei F\u00fcrstenberg.\nNel 1822 ritorn\u00f2 a Vienna, per mettere in scena il 4 dicembre l'opera \"Libussa\" al Theater am K\u00e4rntnertor, dove nello stesso tempo divenne maestro di teatro.\nNel 1833 rappresent\u00f2, cogliendo un buon successo, \"Melusine\"; sette anni dopo si spost\u00f2 a Colonia per lavorare come direttore musicale, e dal 1846 soggiorn\u00f2 a Vienna sempre con la nomina di \"Kapellmaster\". \nIl suo lavoro ha spaziato su vari generi di musica: ha creato circa cinquanta opere teatrali, opere per musica da camera, musica da chiesa, canzoni, lieder, oratori. Nella popolazione, le sue composizioni per coro, in particolare per coro maschile, in cui spesso suonava poesie musicali basate sulle liriche di Ludwig Uhland, erano molto diffuse e popolari.\nIl filosofo Martin Heidegger il 30 ottobre 1955 a Me\u03b2kirch tiene un discorso di commemorazione in occasione delle celebrazioni per il 175\u00ba anniversario dalla nascita di Kreutzer. La trascrizione di questo discorso \u00e8 ancora visibile nel testo \"L'abbandono\" pubblicato nel 1959."}
{"id": "2363860", "revid": "1315817", "url": "https://it.wikipedia.org/wiki?curid=2363860", "title": "Jacques Babinet", "text": "Biografia.\nI primi anni.\nCominci\u00f2 i suoi studi a Poitiers, ma nel 1811 si trasfer\u00ec a Parigi, e nel 1812 entr\u00f2 nella prestigiosa \u00c9cole polytechnique.L'anno successivo fu ammesso in una sezione specializzata nell'artiglieria e nelle tattiche militari del medesimo politecnico a Metz.\nPer\u00f2 dopo essere diventato generale d'artiglieria nel 1814, abbandon\u00f2 la carriera militare e divenne professore di matematica a Fontenay-le-Comte.\nNel frattempo continu\u00f2 i suoi studi cosicch\u00e9 nel 1816 ottenne il diploma in scienze e pot\u00e9 diventare un professore di fisica a Poitiers. Nel 1820 riusc\u00ec ad ottenere la cattedra di fisica nel liceo di Saint-Louis a Parigi e nel medesimo anno spos\u00f2 Ad\u00e9la\u00efde Laugier, da cui nacquero due figli, Charles e L\u00e9on.\nLa carriera scientifica.\nNel 1822, insieme a Andr\u00e9-Marie Amp\u00e8re (1775-1836), fece un'esposizione sulle \"\"Nuove\" \"scoperte del magnetismo e dell'elettricit\u00e0\"\". Nel 1828 succedette ad Augustin-Jean Fresnel nel seno della \"Soci\u00e9t\u00e9 philomatique de Paris\", mentre nel 1831 divenne un esaminatore dell'\u00c9cole polytechnique, prima in fisica poi in geometria descrittiva. Grazie a questo incarico, ricevette il titolo di cavaliere della Legion d'onore.\nSuccessivamente Babinet sostitu\u00ec Amp\u00e8re al Coll\u00e8ge de France e divenne membro dell'Accademia delle scienze francese,mentre nel 1841 divenne un bibliotecario del Bureau des Longitudes, un'accademia formata da 13 membri che studiano la meccanica celeste.\nGli scritti.\nGrazie a questo impiego, riusc\u00ec ad entrare nell'Osservatorio di Parigi e in seguito alle sue osservazioni, pubblic\u00f2 un libro sugli \"Studi e le letture delle scienza dell'osservazione\".\nScrisse anche due altri libri sulle sue esperienze : \"Gli annali della fisica e della chimica\" (1824 - 1841) e \"I risultati nell'Accademia delle scienze\" (1837 - 1865).\nLe scoperte.\nNotoriamente lavor\u00f2 allo studio della meteorologia e della pneumatica, creando una macchina apprezzata per la sua efficacia. Invent\u00f2 anche il goniometro, uno strumento per la misurazione degli angoli.\nBabinet inoltre fu un grande sostenitore del bisogno di divulgare la scienza ed infatti scrisse per numerosi anni nel Journal des d\u00e9bats e nella Revue des Deux Mondes."}
{"id": "2363864", "revid": "767487", "url": "https://it.wikipedia.org/wiki?curid=2363864", "title": "Hermann Kretzschmar", "text": "Biografia.\nKretzschmar era il figlio dell'organista e del cantore Karl Dankgott Kretzschmar. \nStudi\u00f2 dal 1867 al 1868 alla \"Kreuzschule\" di Dresda, successivamente si iscrisse all'Universit\u00e0 di Lipsia e al Conservatorio di Lipsia.\nSi laure\u00f2 in filosofia all'Universit\u00e0 di Lipsia nel 1871, presentando una tesi sulla scrittura musicale anteriore a Guido d'Arezzo intitolata \"De signis musicis\".\nSempre nello stesso anno ottenne l'incarico di professore di teoria musicale, composizione, pianoforte, organo nel Conservatorio di Lipsia, e incominci\u00f2 a lavorare come direttore d'orchestra per varie compagnie musicali.\nNel 1876 divenne maestro di teatro a Metz e intraprese viaggi di studio musicologico in Inghilterra e in Italia; dal 1877 al 1887 fu direttore musicale accademico e municipale di Rostock.\nDal 1887 al 1904 lavor\u00f2 nuovamente a Lipsia come direttore musicale e docente di storia della musica all'universit\u00e0 locale.\nDal 1888 al 1898 fu direttore del \"Riedel Gesangverein\". Nel 1890 fu nominato professore associato, fond\u00f2 i Concerti accademici di Lipsia, che diresse fino al 1895.\nNel 1904 si trasfer\u00ec a Berlino sempre per l'insegnamento universitario, e tre anni dopo diresse la commissione del regio istituto di musica sacra, dove il suo allievo Carl Thiel fu il suo successore.; dal 1909 e fino al 1920 fu il responsabile della regia scuola superiore, successore di J\u00f3zsef Joachim. \nKretzschmar si spos\u00f2 nel 1880 con la pianista britannica Klara Meller.\nTra le sue composizioni principali, annoveriamo: musica per organo; cori sacri e profani. \nTra le sue pubblicazioni principali, menzioniamo: \"Peter Cornelius\", \"Geschichte der Oper\", \"BachKolleg\", la raccolta omnia dei suoi saggi critici intitolata \"Gesammelte Aufs\u00e4tze \u00fcber Musik\"."}
{"id": "2363874", "revid": "72396", "url": "https://it.wikipedia.org/wiki?curid=2363874", "title": "Aleksandr Abramovi\u010d Krejn", "text": "Biografia.\nIl padre Abram dalla Lituania si trasfer\u00ec in Russia nel 1870, ed era un violinista rappresentante della musica tradizionale Klezmer degli ebrei aschenaziti dell'Europa orientale.\nTutti i suoi sette figli ricevettero la loro prima formazione musicale da lui ed erano musicisti: Alessandro e Grigori si distinsero come compositori, David ottenne una buona reputazione come violinista. \nGi\u00e0 nel 1896, all'et\u00e0 di quattordici anni, Krejn si iscrisse al Conservatorio di Mosca, dove studi\u00f2 il violoncello sotto la guida di Alfred von Glehn, oltrech\u00e9 composizione con Sergei Taneyev e Boleslaw Jaworski. \nLe sue prime opere furono pubblicate nel 1901 da Jurgenson.\nNegli anni prima della rivoluzione russa, dal 1912 al 1917 insegn\u00f2 al Conservatorio di Mosca, mentre negli anni successivi assunse l'incarico di responsabile della sezione musicale del Commissariato per l'Educazione Musicale.\nNegli anni venti Krejn era considerato uno dei migliori rappresentanti del movimento musicale ebraico in Russia, che comprendeva anche il fratello Grigori e suo nipote Giuliano; effettu\u00f2 una intensa attivit\u00e0 a sostegno della propaganda per la musica e l'arte ebraica. \nDopo la costituzione dell'Unione Sovietica Krejn ottenne incarichi da parte del governo riguardanti il mondo artistico.\nKrejn fu anche un ottimo musicista violoncellista.\nLo stile musicale di Krejn integr\u00f2 sia gli elementi laici sia quelli sacri della musica ebraica, espressi in un linguaggio musicale relativamente moderno che \u00e8 stato influenzato dall'Impressionismo francese e dal suo amico Aleksandr Nikolaevi\u010d Skrjabin. \nNel 1921 compose un Kaddish per tenore, coro e orchestra. Dalla met\u00e0 degli anni venti, spesso realizz\u00f2 musiche per opere teatrali del Teatro ebraico di Mosca. \nTra le sue composizioni principali annoveriamo: sinfonie, poemi sinfonici, requiem ebraico, \"Ode funebre per Lenin\", musica strumentale da camera, lieder per una voce e pianoforte."}
{"id": "2363876", "revid": "232134", "url": "https://it.wikipedia.org/wiki?curid=2363876", "title": "F**ck authority", "text": ""}
{"id": "2363878", "revid": "830939", "url": "https://it.wikipedia.org/wiki?curid=2363878", "title": "Henry Edward Krehbiel", "text": "Biografia.\nRicevette un'educazione generale da suo padre, un ecclesiastico tedesco della Chiesa metodista episcopale, e inizi\u00f2 nel 1872 lo studio del diritto a Cincinnati, nell'Ohio.\nHa collaborato come critico musicale con il giornale \"Cincinnati Gazette\" dal 1874 al 1880, oltre a dirigere la \"Musical Revue\" di New York e ad assumere il ruolo di critico musicale al New York Tribune, incarico che mantenne fino alla morte.\nDivenne un influente critico musicale, scrivendo molti articoli per il Tribune, per il periodico illustrato Scribner's Monthly e altre riviste.\nHa scritto numerosi libri su vari aspetti della musica, tra cui uno dei primi testi riguardanti la musica afroamericana. \nKrehbiel tradusse alcuni libretti d'opera, tra cui quelli di Mozart. \nKrehbiel era un forte sostenitore della musica di Richard Wagner, di Johannes Brahms, di Anton\u00edn Dvo\u0159\u00e1k, e di P\u00ebtr Il'i\u010d \u010cajkovskij, quando non erano ancora ben conosciuti in America. \nCollabor\u00f2 anche alla seconda edizione del Dizionario di musica del Grove, curandone la parte americana, e complet\u00f2 l'edizione inglese della biografia di Beethoven (1921).\nTra le sue pubblicazioni principali, annoveriamo: \"Notes on the Cultivation of Choral Music, and the Oratorio of N.Y.\" (1884), \"Review of the N.Y. Music Season\" (1885), \"How to Listen to Music\" (1897), \"Music and Manners in the XVIII Century\" (1898), \"The Pianoforte and its Music\" (1911)."}
{"id": "2363879", "revid": "640389", "url": "https://it.wikipedia.org/wiki?curid=2363879", "title": "Repubblica dell'Afghanistan", "text": "Repubblica dell'Afghanistan (\u062c\u0645\u0647\u0648\u0631\u06cc \u0627\u0641\u063a\u0627\u0646\u0633\u062a\u0627\u0646) fu la denominazione assunta dallo Stato afgano sotto il governo di Mohammed Daud Khan dal 1973 al 1978.\nStoria.\nDaoud Khan divenne il primo presidente dell'Afghanistan nel 1973, dopo aver deposto il sovrano Mohammad Zahir Shah in un colpo di Stato. Daoud \u00e8 conosciuto e per aver tentato di modernizzare il paese con l'aiuto, fra gli altri, dell'Unione Sovietica e degli Stati Uniti d'America.\nNel 1978 un colpo di Stato militare, conosciuto come la rivoluzione di Saur, ebbe luogo con l'appoggio del Partito Democratico Popolare dell'Afghanistan. Daoud e la sua famiglia furono assassinati durante il golpe e venne fondata la Repubblica Democratica dell'Afghanistan (1978-1992)."}
{"id": "2363881", "revid": "123694086", "url": "https://it.wikipedia.org/wiki?curid=2363881", "title": "Beverly Todd", "text": ""}
{"id": "2363882", "revid": "1516087", "url": "https://it.wikipedia.org/wiki?curid=2363882", "title": "Andrea Rustichelli", "text": "Giornalista del Tg3 RAI, ne conduce l\u2019edizione delle 14,20. Ha collaborato con diversi quotidiani, riviste e radio: Gruppo L'Espresso e Sole 24 Ore, supplemento \"Affari&amp;Finanza\" del quotidiano La Repubblica, settimanale Carta, Rai Radio 3, Radio Vaticana, canale satellitare Euronews. \n\u00c8 stato uno dei primi giornalisti a scrivere articoli su Wikipedia destinati al grande pubblico. Da gennaio 2014 a maggio 2017 ha condotto l'edizione delle 19,35 del Telegiornale Regionale (TGR) delle Marche. Esperto di esteri e di Vaticano, partecipa a TG3 Linea Notte, dove presenta temi di politica estera e cronaca internazionale."}
{"id": "2363885", "revid": "339392", "url": "https://it.wikipedia.org/wiki?curid=2363885", "title": "Leopold Anton Kozeluch", "text": ""}
{"id": "2363889", "revid": "599013", "url": "https://it.wikipedia.org/wiki?curid=2363889", "title": "Giovanni Lanfranco (pallavolista)", "text": " \nCarriera.\nDopo gli esordi nel calcio con il , inizi\u00f2 a praticare la pallavolo con il , diventando titolare ad appena quindici anni e conquistando, nel 1972, la promozione in Serie A. Con il suo importante apporto la squadra cussina di Franco Leone e Silvano Prandi arriv\u00f2 ai vertici della pallavolo nazionale: festeggi\u00f2 le vittorie di due scudetti (1978-79 e 1979-80) e della prima, storica Coppa dei Campioni vinta da una squadra non proveniente dall'Europa orientale, nel 1980.\nEsord\u00ec in nazionale l'8 aprile 1974, ad Ankara, a soli diciassette anni e undici mesi. Fu tra i titolari della formazione che vinse la prima medaglia olimpica di pallavolo nel 1984, a Los Angeles, oltre al secondo posto ai Mondiali di Roma del 1978. Vanta 245 presenze in azzurro.\nNella stagione 1980-81 fu acquistato dal , all'epoca supportato economicamente dalla Parmalat, che gli garant\u00ec anche un impiego in azienda. Con i ducali vinse altri due scudetti (1981-82 e 1982-83), due Coppe Italia (1981-82 e 1982-83) e due Coppe dei Campioni.\nNel 1986 annunci\u00f2 il suo ritiro. Ritorn\u00f2 sui suoi passi nell'annata 1987-88, poich\u00e9 richiesto dal CUS Torino; per averlo in squadra lo sponsor Bistefani gli offr\u00ec un lavoro nell'azienda di Casale Monferrato, dove vive tuttora. Al termine dell'attivit\u00e0 professionistica \u00e8 diventato amministratore di un'azienda che distribuisce articoli sportivi e negli anni seguenti si \u00e8 dilettato ancora in Serie D, nella squadra emiliana di Baganzola."}
{"id": "2363895", "revid": "599013", "url": "https://it.wikipedia.org/wiki?curid=2363895", "title": "Chiesa di San Giacomo Maggiore (Mele)", "text": "La chiesa di San Giacomo Maggiore \u00e8 un luogo di culto cattolico situato nella frazione del Fado, in via Fado, nel comune di Mele nella citt\u00e0 metropolitana di Genova. La chiesa \u00e8 sede della parrocchia omonima del vicariato di Pra'-Voltri-Arenzano dell'arcidiocesi di Genova.\nStoria.\nSorta in localit\u00e0 Magenta, fu eretta a partire dal 1876 su terreno dell'avvocato Viacava di Voltri. Questo ed altri terreni di propriet\u00e0 della famiglia Viacava furono in seguito acquistati dal cavalier Emilio Bruzzone, industriale degli zuccheri, il quale molto fece a favore del Fado e della sua chiesetta.\nL'architetto Riccardo Haupt, nel 1921, fu incaricato di ristrutturare la chiesetta, e lo fece in stile alpino, lo stesso che si riscontra nelle belle ville da lui costruite nei dintorni per la villeggiatura della famiglia del cavalier Bruzzone.\nLa prima cappella, eretta in localit\u00e0 Gambadino, risale al 1743 e venne costruita con il contributo, tra gli altri, degli abitanti del luogo. Questo fa supporre che all'epoca la zona fosse sufficientemente popolata da richiedere la costruzione di una cappella per il culto, dipendente dalla parrocchia di Sant'Antonio Abate di Mele.\nLa chiesa attuale risale agli anni tra il 1876 e il 1882, mentre bisogner\u00e0 attendere il 1947 per avere notizie del Cristo ligneo e della futura confraternita. Fu l'arcivescovo di Genova monsignor Ludovico Gavotti ad istituire la parrocchia il 30 novembre del 1915.\nLa confraternita.\nIl salone della chiesa \u00e8 stato realizzato grazie al ricavato di un gruppo di ragazzi e ragazze che avevano aderito all'azione cattolica e che avevano formato una compagnia teatrale che spesso si esibiva sia a Mele, che al Fado, che a Masone. Il Cristo ligneo invece \u00e8 stato costruito con la donazione degli abitanti del Fado, soprattutto con la donazione di Giacomo Dagnino, bisnonno della Serena, il quale ha donato un sacchetto di monete d'argento dopo la fine della guerra. Il Cristo \u00e8 stato ristrutturato nel 1977 proprio dalla Confraternita che il 25 luglio 1977 viene ufficialmente fondata.\nNegli anni seguenti la Confraternita svolger\u00e0 la sua attivit\u00e0 che non si limiter\u00e0 alle processioni e alle feste ma comprender\u00e0 anche atti di solidariet\u00e0 verso i confratelli pi\u00f9 bisognosi. Nel 1997, dopo alterne vicende, si decide di dare nuovo incremento alla Confraternita e alla festa di San Giacomo: si stabiliscono lavori e rifacimenti vari e con il contributo del parroco e le offerte dei fedeli viene acquistata una nuova statua lignea di \"San Giacomo Maggiore\". Cos\u00ec si festeggia degnamente il cinquantesimo di sacerdozio di don Casarsa nel 1998."}
{"id": "2363899", "revid": "1543377", "url": "https://it.wikipedia.org/wiki?curid=2363899", "title": "Dante Meaglia", "text": "Onorificenze.\n\u00c8 stato insignito della Medaglia d'argento al valor militare "}
{"id": "2363901", "revid": "767487", "url": "https://it.wikipedia.org/wiki?curid=2363901", "title": "Famiglia de Roquefeuil", "text": "La famiglia de Roquefeuil \u00e8 una schiatta di antichissima e nobilissima discendenza della Linguadoca, le cui gloriose tradizioni cavalleresche risalgono al X secolo. La famiglia, che fa ora parte della \"Association d'entraide de la noblesse fran\u00e7aise\", pu\u00f2 vantare l'aver dato alla Francia illustri personaggi: condottieri, ammiragli e amministratori.\nLa storia della famiglia \"de Roquefeuil\" segue quella di suoi due antichi rami che hanno avuto uno sviluppo considerevole: \nFu un anonimo letterato provenzale gravitante nella corte di un barone \"de Roquefeuil\", membro della discendenza, che prese vita, poco dopo la met\u00e0 del XIII secolo, la singolare forma poetica del \"Roman de Flamenca\".\nMonetazione.\nI signori de Roquefeuil battevano moneta nella zecca di Sommi\u00e8res intorno al 1226."}
{"id": "2363903", "revid": "1442080", "url": "https://it.wikipedia.org/wiki?curid=2363903", "title": "BMW Open 2009 - Singolare", "text": "Il singolare del BMW Open 2009 \u00e8 stato un torneo di tennis facente parte dell'ATP World Tour 2009.\nFernando Gonz\u00e1lez era il campione uscente, ma non ha potuto difendere il titolo a causa di un infortunio.\nIl torneo si \u00e8 concluso con la vittoria di Tom\u00e1\u0161 Berdych che ha sconfitto in finale Michail Ju\u017enyj 6\u20134, 4\u20136, 7\u20136(5)."}
{"id": "2363910", "revid": "729019", "url": "https://it.wikipedia.org/wiki?curid=2363910", "title": "Volo American Airlines 965", "text": "Il volo American Airlines 965 era un volo dall'Aeroporto internazionale di Miami negli Stati Uniti verso Cali in Colombia. Il 20 dicembre 1995, il Boeing 757 che operava il volo si schiant\u00f2 sulle montagne nei pressi di Guadalajara de Buga, a causa degli errori umani dei piloti e dall'assenza del radar del controllo di volo di Cali. Fu un grave incidente, il peggiore che coinvolse un aereo americano non in suolo statunitense dopo il volo Pan Am 103. Vi furono 159 vittime e 4 sopravvissuti.\nDinamica dell'incidente.\nIl volo 965 trasportava passeggeri che tornavano in Colombia per le vacanze natalizie, turisti e uomini d'affari. Una tempesta nelle regioni nord-orientali degli Stati Uniti caus\u00f2 il ritardo nella partenza dell'aereo di circa trenta minuti per permettere ai passeggeri che avevano delle coincidenze di imbarcarsi. La congestione stagionale caus\u00f2 un ulteriore ritardo di due ore.\nA causa di un attacco dei guerriglieri anti-governativi nel 1992, i controllori di volo di Cali non avevano il radar per monitorare il volo, e i piloti effettuarono l'avvicinamento impiegando la radio e il sistema di avvicinamento strumentale dell'aeroporto. Quest'ultimo impiegava vari radiofari per guidare il pilota attraverso le montagne e le valli che circondano la citt\u00e0. Il sistema di controllo di volo dell'aereo possedeva gi\u00e0 le coordinate di questi radiofari e avrebbe dovuto indicare ai piloti la rotta esatta da Miami all'aeroporto di Cali.\nPoich\u00e9 il vento era calmo, i controllori di volo di Cali chiesero ai piloti se volessero effettuare un avvicinamento diretto verso la pista 19, invece dell'avvicinamento indiretto alla pista 01. Quest'ultimo prevedeva un semicerchio attorno all'aeroporto. I piloti acconsentirono, sperando di guadagnare tempo, ma per farlo dovettero reimpostare i dati di volo. Nel farlo cancellarono dalla memoria del computer i radiofari di avvicinamento. Quando il controllore chiese ai piloti di riferire quando fossero passati sopra il radiofaro di Tulua, esso non era pi\u00f9 presente nella rotta del computer, e quindi iniziarono a cercarlo nelle mappe. Nel frattempo, estesero i freni aerodinamici dell'aereo per rallentarlo e velocizzare la discesa.\nQuando trovarono le coordinate di Tulua, l'aereo aveva gi\u00e0 oltrepassato quel punto. I piloti tentarono di programmare la navigazione per il radiofaro successivo, Rozo. Tuttavia, quest'ultimo era identificato nelle loro mappe con la lettera R. La Colombia aveva utilizzato l'identificatore R sia per il radiofaro di Rozo che per un radiofaro nei pressi di Bogot\u00e0 (NDB \"Romeo\"). Il computer di bordo non indicava il radiofaro di Rozo con l'identificatore R, ma solo con il nome completo \"ROZO\". Nel caso di nazioni con gli identificatori duplicati, essi erano elencati dal computer di bordo in ordine decrescente a partire dalla citt\u00e0 pi\u00f9 grande. Il pilota selezion\u00f2 \"R\" e scelse il primo identificativo elencato, pensando che fosse Rozo, mentre in realt\u00e0 selezion\u00f2 quello di Bogot\u00e0. Il computer inizi\u00f2 la rotta verso Bogot\u00e0, facendo virare verso est il velivolo in un semicerchio. I piloti si accorsero dell'errore, e dopo un attimo di smarrimento riposizionarono l'aereo su una rotta verso Rozo. I piloti per\u00f2 non si accorsero che il primo cambiamento di rotta li aveva portati in una valle parallela a quella che dovevano seguire. In questa rotta erano presenti delle montagne che, per via dell'oscurit\u00e0, restarono nascoste ai piloti fino a quando l'allarme di prossimit\u00e0 del terreno cominci\u00f2 a suonare. I due piloti diedero potenza e cercarono di rialzare l'aereo ma, nella concitazione del momento, si dimenticarono di retrarre i freni aerodinamici, estesi ancora prima dell'errore di rotta; con i freni estesi l'aereo non fu in grado di riprendere quota e fin\u00ec per schiantarsi.\nCronologia degli eventi.\nAlle 21:34, l'aereo entra nello spazio aereo di Cali. Fino a questo momento il volo \u00e8 stato regolare.\nIl controllore di volo chiede la distanza DME (Distance Measuring Equipment) da Cali e successivamente lo autorizza per l'avvicinamento e chiede di segnalare il momento in cui si fossero trovati sopra Tulua.\nA questo punto si verifica il primo errore: il capitano pensa di dover volare direttamente verso Cali e ignorare Tulua, mentre il controllore voleva che gli venisse comunicato il momento in cui si sarebbero trovati su Tulua per sapere dove fosse l'aereo. Il capitano imposta la rotta sul computer di bordo, ed avendo selezionato una rotta diretta verso Cali, tutti i punti intermedi vengono cancellati dal percorso.\nIl controllore di volo autorizza alla pista 19. Un avvicinamento diretto, invece della consueta pista 01.\nEntrambi i piloti accettano l'opzione di impiegare la pista 19, per risparmiare tempo e ridurre i ritardi. Era infatti prevista la ripartenza il giorno successivo da Cali, ma i regolamenti prevedono un periodo minimo di tempo tra due voli. I piloti temevano di non riuscire a ripartire il giorno successivo a causa dei ritardi accumulati.\nIl capitano comunica che accettano questo avvicinamento, richiedendo una modifica all'altezza.\nIl controllo di volo autorizza l'avvicinamento alla pista 19 e chiede nuovamente di riferire quando l'aereo passa sopra Tulua.\nDopo aver accettato la pista 19, il Capitano chiede se hanno tempo per prendere le mappe di avvicinamento. In realt\u00e0 le corrette procedure richiedono pi\u00f9 tempo di quello che hanno a disposizione i piloti per effettuare questi cambiamenti di rotta.\nIl Capitano si riferisce alle mappe. Infatti viene registrato il rumore di fogli che vengono consultati, probabilmente la mappa di avvicinamento. In questo istante, i piloti stanno cercando di verificare l'avvicinamento e determinare la posizione dell'aereo in riferimento alle tappe di navigazione.\nA questo punto il Capitano chiede di procedere direttamente verso Rozo e saltare il radiofaro di Tulua.\nIl controllore di volo continua a chiedere di riportare quando passano sopra Tulua, senza sapere che l'aereo ha gi\u00e0 oltrepassato quel punto.\nIl capitano seleziona, senza accorgersene, il radiofaro \"Romeo\", nei pressi di Bogot\u00e0, che si trova completamente fuori rotta. L'aereo inizia a virare. I piloti si accorgono che stanno andando fuori rotta.\nA questo punto, il capitano imposta manualmente la frequenza di Tulua, \"117.7\". Ma l'aereo non \u00e8 dove dovrebbe essere e la confusione all'interno della cabina aumenta.\nL'aereo vira da sinistra a destra.\nL'aereo rolla da destra a sinistra. Quando raggiunge 6\u00ba a sinistra, l'aereo rolla nuovamente verso destra, con angolo di 20\u00b0.\nIl capitano chiede nuovamente conferma del percorso\nL'aereo si trova ancora in virata a destra con un'inclinazione di 20\u00b0. La velocit\u00e0 di discesa inizia a diminuire da 2\u00a0700 piedi al minuto quando il beccheggio aumenta e la velocit\u00e0 diminuisce.\nI piloti decidono di puntare direttamente Rozo e non Tulua, senza accorgersi che sono su una rotta parallela a quella della valle. Diminuzione angolo di rollio a destra di 20\u00b0.\nL'angolo di beccheggio aumenta a 4,5\u00b0, l'angolo di rollio \u00e8 12\u00b0 destra, la velocit\u00e0 diminuisce a 234 nodi, velocit\u00e0 di discesa 1\u00a0500 piedi al minuto, altimetro a 8\u00a0480\u00a0m (sul livello del mare), altimetro radar 1\u00a0476\u00a0m (sul livello del terreno). Il pilota automatico si disattiva e l'EPR (Engine Pressure Ratio) \u00e8 a 1,0\nIl beccheggio aumenta a 31\u00b0. L'aereo termina la virata a destra e raggiunge una inclinazione a sinistra di 13\u00b0. Viene attivato l'allarme generale quando l'altezza scende sotto 500\u00a0m sul livello del suolo. L'EPR aumenta a 1,35 mentre l'altimetro radar scende a 109\u00a0m sul livello del suolo e la velocit\u00e0 diminuisce a 187 nodi. Il carrello di atterraggio non \u00e8 abbassato e i flap rimangono non estesi.\nI superstiti.\nDelle 163 persone presenti a bordo solo 5 sono sopravvissute. Gonzalo Dussan Monroy, che viaggiava assieme alla famiglia; sua figlia Michelle; suo figlio Gonzalito, che per\u00f2, gravemente ferito, mor\u00ec in ospedale; Mercedes Ramirez Johnson di 21 anni, nel giorno del suo compleanno; Mauricio Reyes di 19 anni.\nTra i superstiti c'era anche un cane, ribattezzato Milagro (in spagnolo \"miracolo\"), del quale si \u00e8 preso cura la croce rossa di Cali e in seguito un dipendente dell'American Airlines.\nIl volo American Airlines 965 nei media.\nL'incidente del volo 965 della American Airlines \u00e8 stato analizzato nell'episodio \"Disastro sulla montagna\" della seconda stagione del documentario \"Indagini ad alta quota\" trasmesso da National Geographic Channel."}
{"id": "2363911", "revid": "110157", "url": "https://it.wikipedia.org/wiki?curid=2363911", "title": "Great Southern", "text": "Great Southern \u00e8 una delle nove regioni dell'Australia Occidentale. Essa si trova nella parte sud-occidentale dello Stato ed \u00e8 suddivisa nelle seguenti Local Government Areas:\nIl Great Southern si estende su di una superficie di 39.007 chilometri quadrati ed ha una popolazione di 54.000 abitanti; il suo centro amministrativo si trova nella citt\u00e0 portuale di Albany. La regione gode di un clima mediterraneo, con estati calde e secche ed inverni freddi e umidi. L'economia si basa sull'allevamento di bestiame (soprattutto agnelli e di conseguenza lana) e sulla coltivazione di grano. Altre fonti di reddito sono date dalla pesca e dall'industria vinicola, in rapida espansione.\nI Noongar hanno abitato queste terre per migliaia di anni prima dell'arrivo degli europei. Il primo insediamento fu una base militare britannica comandata dal maggiore Edmund Lockyer, costruita nella King George Sound (la baia su cui sorge Albany) il 25 dicembre 1826: per questa ragione si ritiene che Albany sia stata la prima colonia europea nell'Australia Occidentale."}
{"id": "2363913", "revid": "365417", "url": "https://it.wikipedia.org/wiki?curid=2363913", "title": "Festa della Madonna di Porto", "text": "La festa della Madonna di Porto si svolge a Gimigliano in provincia di Catanzaro, ha una durata di tre giorni, il rituale civile-religioso inizia infatti la domenica di Pentecoste e si conclude la sera del marted\u00ec.\nStoria.\nIl Quadro raffigura una variante della \u201cMadonna di Costantinopoli\u201d (Vergine che offre il suo seno al Bambino il quale volge, assieme alla madre, al popolo il Suo sguardo: fissando gli occhi della Madonna e del Bambino \u00e8 possibile constatare che essi seguono, da ogni angolazione esso si pone, l'osservatore) che, a seguito del suo radicamento miracoloso, nella tradizione locale venne chiamata \u201cMadonna di Porto\u201d. La genesi che port\u00f2 alla modifica da \"Madonna di Costantinopoli\" a \"Madonna di Porto\" \u00e8 fatta risalire ad oltre due secoli addietro, quando la vergine apparve in sogno ad un brigante - tale Pietro Gatto -, che stazionava nella contrada Porto di Gimigliano, e gli chiese la costruzione, in loco, di una \"CONA\", indicandogli il luogo cui poter prelevare della calce in pietra; Pietro Gatto, non trovando riscontro favorevole da parte dei muratori locali, costru\u00ec personalmente la \"CONA\" e si convert\u00ec a vita migliore. Di seguito, intorno alla \"CONA\" sorse una piccola chiesetta , ancora ben conservata e aperta al pubblico).\nLa tradizione, plurisecolare, elenca una lunga serie di miracoli della \u201cMadonna di Porto\u201d e la vuole miracolosa sin dalla sua riproduzione pittorica (Achiropita; per tradizione si racconta che il pittore Marcangione aveva delineato una bozza dell'immagine della Madonna di Costantinopoli, pervenuta da Napoli al parroco di Gimigliano, rimandando, dopo un digiuno di ispirazione, il prosieguo del lavoro al giorno successivo e che con grande sorpresa il mattino seguente trov\u00f2 il dipinto splendidamente completato da mani angeliche; venuti a conoscenza dell'evento i compaesani del pittore cercarono di trattenere il quadro nella loro terra, ma le autorit\u00e0 di allora, adite dai gimiglianesi, decretarono che esso doveva essere consegnato alla parrocchia di Gimigliano che l'aveva commissionato), nonch\u00e9 in vicende legate sia a calamit\u00e0 naturali e belliche (es. epidemie di peste, terremoti, occupazione dei francesi: durante l'occupazione la bellezza dell'immagine indusse il generale che guidava le truppe francesi ad asportarla dal trono della Chiesa e trasportarla nell'accampamento di Catanzaro; venne quindi riposta in un armadio, ma durante la notte una luce intensa illumino l'armadio cui era stato riposto il dipinto della Madonna ed il generale impressionato dall'evento decise di riportare in processione solenne l'effigie a Gimigliano - l'avvenimento \u00e8 dato risalire all'anno 1807; infatti nel 2007 \u00e8 stato celebrato il bicentenario ) sia alla soluzione radicale di problemi di salute ai credenti.\nIl Quadro \u00e8 stato oggetto di due restauri ad opera di massimi esperti romani e in tutte e due i viaggi a Roma \u00e8 stata benedetta da Paolo VI (27 febbraio 1974) e Giovanni Paolo II (26 febbraio 1997).\nNel 1984(6 ottobre) Papa Wojtyla durante il Suo viaggio in Calabria l'aveva incoronato nello stadio di Catanzaro.\nIl rito.\nIl rituale religioso: ricorrenza annuale coincidente col marted\u00ec di Pentecoste. Nelle giornate di luned\u00ec e Marted\u00ec di Pentecoste, si registra un afflusso continuo di migliaia di pellegrini che arrivano, anche durante la notte, per lo pi\u00f9 a piedi, dalle diverse localit\u00e0 della provincia e della regione. Essi sostano prima nella Cattedrale di Gimigliano -che custodisce il Quadro al quale, come detto, viene attribuito un completamento pittorico di natura Acheropita-, per poi recarsi, sia in processione, sia in gruppo autonomo, nella localit\u00e0 Madonna di Porto. ove ha sede la vecchia chiesetta, che incorpora la \u201ccona\u201d di Pietro Gatto. Adiacente a detta chiesetta sorse il Santuario Diocesano che \u00e8 stato elevato, dal 1\u00ba maggio 2013, a \"Basilica Minore Madonna di Porto\". (Sua eminenza il Cardinale Antonio Ca\u00f1izares Llovera -Prefetto della \u201cCongregazione per il Culto Divino e la Disciplina dei Sacramenti\u201d-, accompagnato dall'Arcivescovo Mons. Vincenzo Bertolone, nonch\u00e9 da autorit\u00e0 civili, militari e religiose, dopo una breve visita di preghiera presso la Chiesa Madre di Gimigliano sul cui Altare Maggiore \u00e8 custodito il miracoloso Quadro della Madonna di Costantinopoli, venerata come \"Madonna di Porto\", ha ufficializzato l'elevazione, del Santuario, a Basilica Minore e celebrato la Santa Messa).\nNella giornata del marted\u00ec successivo alla Pentecoste, dopo la Santa Messa, il Quadro viene deposto dall'Altare Maggiore e, dopo la benedizione ai fedeli, posto nella \"vara\". Una serie di otto portatori, seguita dai numerosissimi fedeli, avvia cos\u00ec la processione verso la localit\u00e0 Madonna di Porto\". Poco dopo l'arrivo della processione si assiste alla tradizionale \"CUNFRUNTA\", con la statua di S. Giuseppe, e infine il Quadro della Vergine e la statua di S.Giuseppe vengono accolte, da una folla giubilante, nella Basilica dove viene celebrata, in forma solenne, la Santa Messa, presieduta dall'Arcivescovo di Catanzaro/Squillace,\nNel 2000 il Santuario dedicato a \"Maria Santissima di Porto\" fece parte dei \"13 Santuari Mariani Giubilari\" della Calabria.\nLa posa della prima pietra del \"nuovo Santuario\" \u00e8 fatta risalire al 6 luglio 1947, ad opera dell'allora arciprete di Gimigliano Giuseppe Pullano , mentre la cerimonia di consacrazione del \"nuovo Santuario di Porto\", alla quale intervennero il Cardinale Egidio Vagnozzi e l'allora Arcivescovo dell'Arcidiocesi di Catanzaro Armando Fares Arcidiocesi di Catanzaro-Squillace, risale al 2 luglio 1977. Quindi, dopo solo 36 anni, si registra, per una precisa volont\u00e0 dell'Arcivescovo Mons. Vincenzo Bertolone, l'elevazione del Santuario a Basilica Minore.\nTradizioni, durante la processione.\nTradizionalmente durante la messa di Pentecoste viene offerto e acceso, a turno, da uno dei sindaci della provincia una \u201clampada votiva\u201d. La \u201cMadonna di Porto\u201d \u00e8 stata proclamata, a conclusione di un iter durato circa dieci anni, \u201cPatrona dell'intera provincia di Catanzaro\u201d, capoluogo della Calabria. Il \u201cQuadro miracoloso\u201d prima della processione viene inserito nella \u201cvara\u201d (un supporto molto pesante costruito in metallo) e viene trasportato, scortato dalle forze dell'ordine, a spalla da 8 persone, guidate da altre per evitagli danni durante il passaggio nelle strette vie del paese. Una delle bande musicali presenti nei tre giorni della festa accompagna la processione che si snoda lungo un percorso montano, detto \u201c\"via del monte\"\u201d, per oltre 5\u00a0km. Una volta giunto nella localit\u00e0 sede del Santuario la \u201cMadonna di Porto\u201d viene fatta incontrare (cunfrunta) con la statua di San Giuseppe.\nTradizioni religiose e profane.\nDurante la breve corsa della \"cunfrunta\u201d viene accesa una batteria di fuochi pirotecnici e subito dopo l'immagine della Madonna e la statua di San Giuseppe vengono introdotti in Chiesa e vi restano per tutto il giorno. Segue la venerazione continua dei moltissimi fedeli (se ne calcolano in media oltre diecimila) che, anche a piedi, hanno raggiunto Gimigliano e seguito il percorso processionale, ovvero di quanti hanno ritenuto di raggiungere direttamente la sede dell'ex Santuario -ora Basilica Minore. Al tramonto, sempre trasportato a spalla e scortato, avviene, interessando parte della strada provinciale, il rientro a Gimigliano; dopo l'arrivo della \u201cMadonna di Porto\u201d al \u201cPaese\u201d segue un'altra \u201ccunfrunta\u201d con altra statua di San Giuseppe, custodita nella Cattedrale di Gimigliano. Essa \u00e8 molto attesa dalla massa di pellegrini che hanno seguito le varie fasi della festa. Segue la conclusione della processione, questa volta lungo le vie della parte Sud-ovest del \u201cPaese\u201d. L'immagine miracolosa, protetta dalla \u201cvara\u201d resta esposta sull'altare maggiore della Cattedrale, dedicata al SS. Salvatore, fino alla domenica successiva alla Pentecoste. A conclusione della settimana \"mariana\" viene celebrata una solenne liturgia e dopo una mini processione all'interno della Chiesa, il \u201cQuadro della Madonna\u201d viene riposto sul Trono dell'Altare Maggiore.\nI festeggiamenti civili prevedono concerti di musica bandistica e leggera e l'accensione di fuochi pirotecnici, sia durante i tre giorni di festa, sia durante le \u201ccunfrunte\u201d,nonch\u00e9 dopo il rientro in Chiesa della processione.\nPellegrinaggio (25 aprile).\nLa localit\u00e0, sede del Santuario dedicato alla Madonna di Porto, \u00e8 oggetto, anche, di un annuale \"pellegrinaggio diocesano\", curato dalla \"Diocesi di Catanzaro\". Anche in questa occasione, che ricorre con la coincidenza del 25 aprile (Festa della Liberazione), si registra un notevole afflusso di fedeli/pellegrini provenienti dall'intera regione.\nFonti.\nTradizione orale ed ecclesiastica locale, rielaborata dal dott. Nicola Iacopino.\nLo storico Domenico Lamannis scrisse nella Sua opera \"La Gran Madre di Dio\" (Napoli, 1829): ...\"Pervenuta era alla mia patria Gimigliano la fama delle grazie, che si ottenevano merc\u00e9 l'invocazione della Vergine sotto il titolo di Costantinopoli, e non solo in Napoli, ma in ogni dove erasi estesa la devozione, e non solo nei casi di peste, ma per ogni altro flagello\"...; si veda anche nota bibliografica del Lamannis.\nBibliografia.\nDomenico Lamannis : \"La Gran Madre di Dio\" (Napoli, 1829); Domenico Ambrasi: \"Santa Maria di Costantinopoli in Napoli\" (Napoli, 1976); Giuseppe Pullano : \"La madre dei miracoli\", Grafiche Abramo CZ 1944; Mario Arcuri :\"Storia e Culto del Santuario Mariano di Porto tra Oriente e Occidente\"; Mario Arcuri-Vincenzo Pace: \"Santuari di Calabria- Madonna di Porto in Gimigliano\" e \"Il Santuario Mariano di Porto tra oriente e occidente\", editi rispettivamente da Calabria Economica 1996 e La Rondine 2006. \n\"La Madonna di Porto. Itinerari d'uomini e teorie di miti\", di Franco Ferlaino, in \u00abMadonne, pellegrini e santi\u00bb, a cura di Luigi M. Lombardi Satriani, Meltemi, Roma, 2000."}
{"id": "2363932", "revid": "287204", "url": "https://it.wikipedia.org/wiki?curid=2363932", "title": "BMW Open 2009", "text": "Il BMW Open 2009 \u00e8 stato un torneo di tennis che si \u00e8 giocato sulla terra rossa. \u00c8 stata la 36\u00aa edizione del BMW Open, facente parte dell'ATP World Tour 250 series nell'ambito dell'ATP World Tour 2009. Il torneo maschile \u00e8 stato disputato a Monaco di Baviera, Germania, dal 2 al 10 maggio del 2009.\nPartecipanti.\nTeste di serie.\nTesta di serie basate sul ranking al 27 aprile 2009.\nAltri partecipanti.\nGiocatori con la wildcard:\nGiocatori passati dalle qualificazioni\nCampioni.\nSingolare.\n Tom\u00e1\u0161 Berdych ha battuto in finale Michail Ju\u017enyj, 6\u20134, 4\u20136, 7\u20136(5)\nDoppio.\n Jan Hernych / Ivo Min\u00e1\u0159 hanno battuto in finale Ashley Fisher / Jordan Kerr, 6\u20134, 6\u20134"}
{"id": "2363934", "revid": "83531", "url": "https://it.wikipedia.org/wiki?curid=2363934", "title": "Christian Louis Heinrich K\u00f6hler", "text": "Biografia.\nK\u00f6hler studi\u00f2 pianoforte sotto la guida di A. Sonnemann, teoria musicale e armonia con Christian L. D. Zinkeisen, Joseph Adolph Leibrock e violino con Christian Zinkeisen\na Braunschweig. \nDal 1839 al 1843, su consiglio di Carl Czerny, continu\u00f2 i suoi studi a Vienna, come allievo di Simon Sechter, di Ignaz von Seyfried per teoria e composizione, di\nCarl Maria von Bocklet per il pianoforte.\nDal 1843 al 1847 \u00e8 stato maestro di cappella dei teatri delle citt\u00e0 di Marienburg, di Elbl\u0105g e di K\u00f6nigsberg; in questa ultima localit\u00e0, K\u00f6hler soggiorn\u00f2 definitivamente occupandosi soprattutto dell'insegnamento.\nNel 1847 lavor\u00f2 allo \"Stadttheater\" di K\u00f6nigsberg come direttore. Allo stesso tempo si dedic\u00f2 alla direzione e alla educazione musicale presso la sua scuola di musica (pianoforte e teoria musicale). \nTra gli allievi della scuola musicale annoveriamo: Hermann Goetz, Adolf Jensen e Alfred Reisenauer.\nInoltre assunse l'incarico di direzione della societ\u00e0 corale cittadina.\nCome giornalista scrisse recensioni per la \"Hartungsche Zeitung\" e effettu\u00f2 nell'arco della sua carriera una vasta attivit\u00e0 giornalistica, collaborando come critico musicale con varie riviste e giornali. \nTra le sue composizioni principali, annoveriamo: la musica per l'\"Elena\" di Euripide; le opere \"Prinz und Maler\", \"Maria Dolores\", \"Gil Blas\", \"Die Melodie der Sprache\", \"Der Klavierfingesatz\", \"Die neue Richtung in der Musik\", \"Allgemeine Musiklehre\"."}
{"id": "2363943", "revid": "1543377", "url": "https://it.wikipedia.org/wiki?curid=2363943", "title": "Friedrich Klose", "text": "Biografia.\nHa studiato musica dapprima a Ginevra, allievo di Vinzenz Lachner, e successivamente a Vienna sotto la guida di Anton Bruckner.\nAlla fine dell'Ottocento assunse il ruolo di insegnante di composizione a Ginevra, Karlsruhe e Vienna.\nDal 1905 fu docente al Conservatorio di Basilea e dal 1907 all'Accademia Musicale di Monaco di Baviera, come successessore di Ludwig Thuille, dove insegn\u00f2 composizione. \nHa poi vissuto in Svizzera fino alla sua morte. Nel 1942 gli fu conferito un dottorato onorario dall'Universit\u00e0 di Berna in occasione del suo ottantesimo compleanno.\nDopo il 1918 Klose non pubblic\u00f2 pi\u00f9 composizioni e si dedic\u00f2 alla scrittura di libri.\nKlose \u00e8 stato un compositore prevalentemente ispirato dalla nuova scuola tedesca, rappresentata soprattutto da Richard Wagner e Hector Berlioz\nLe opere di Klose sono caratterizzate da una scrittura contrappuntistica densa e da un trattamento orchestrale ricco e brillante.\nTra i suoi studenti annoveriamo: Max Butting, William Petersen, Filippine Schick e Paul Ben-Haim.\nTra le sue composizioni menzioniamo : il poema sinfonico \"Loreley\"; Messa opera 6; \"Andante religioso\" per orchestra; \"Das Leben ein Traum\"; \"Elfenreigen\" per orchestra; lieder."}
{"id": "2363944", "revid": "121836", "url": "https://it.wikipedia.org/wiki?curid=2363944", "title": "Gorilla di pianura occidentale", "text": ""}
{"id": "2363945", "revid": "486946", "url": "https://it.wikipedia.org/wiki?curid=2363945", "title": "Varanidi", "text": ""}
{"id": "2363948", "revid": "122536490", "url": "https://it.wikipedia.org/wiki?curid=2363948", "title": "Karl Klindworth", "text": "Biografia.\nKarl Klindworth era il figlio del meccanico e imprenditore Carl August Klindworth e di Dorothea Wilhelmine (1800-1853), figlia di Johann Thomas Lamminger (1757-1805).\nDa bambino, ricevette lezioni di violino e impar\u00f2 a suonare il pianoforte.\nAll'et\u00e0 di diciassette anni suon\u00f2 come violinista in una compagnia teatrale itinerante, e nel 1850 assunse la direzione del nuovo \"Liedertafel\" di Hannover.\nDue anni dopo si trasfer\u00ec a Weimar, dove prese lezioni di pianoforte con Franz Liszt\nNel 1854 si spost\u00f2 a Londra, dove soggiorn\u00f2 per quattordici anni insegnando pianoforte. Nella capitale inglese incontr\u00f2 Richard Wagner nel 1855, divenendone amico per tutta la vita.\nDal 1868 assunse il ruolo di insegnante di pianoforte dapprima al Conservatorio di Mosca, su invito di Nikolaj Grigor'evi\u010d Rubin\u0161tejn, e successivamente a Berlino.\nDopo la morte di Rubinstein, nel 1893, si stabili a Berlino, fu il promotore ed il fondatore di una scuola di pianoforte, che fu accorpata assieme al Conservatorio Scharwenka; inoltre diresse la Filarmonica ed i concerti della Societ\u00e0 Wagner locale, assieme a J\u00f3zsef Joachim e a Franz W\u00fcllner.\nDopo aver terminato la carriera di insegnante nel 1898, Klindworth rimase attivo come pianista e direttore d'orchestra, ma si dedic\u00f2 sempre pi\u00f9 alla pubblicazione di libri.\nNel 1907, Klindworth e sua moglie adottarono una bambina inglese di dieci anni, Winifred Williams, che nel 1915 spos\u00f2 Siegfried Wagner e nel 1930 divent\u00f2 direttrice del Festival di Bayreuth.\nHa curato l'edizione delle opere di Bach, di Mendelssohn, una edizione delle sonate per pianoforte di Beethoven e di Fryderyk Chopin, oltre ad una riduzione per pianoforte della \"Tetralogia\" di Wagner."}
{"id": "2363950", "revid": "357738", "url": "https://it.wikipedia.org/wiki?curid=2363950", "title": "Legamento trasversale del carpo", "text": ""}
{"id": "2363955", "revid": "116233582", "url": "https://it.wikipedia.org/wiki?curid=2363955", "title": "Nostra Signora di Beauraing", "text": "Nostra Signora di Beauraing (chiamata anche la \"Vergine dal Cuore d'oro\"), \u00e8 l'appellativo con cui i cattolici venerano Maria, in seguito alle apparizioni che hanno avuto luogo dal 1932 al 1933, cinque ragazzi presso Beauraing, paese nel sud del Belgio.\nLe apparizioni sono state riconosciute ufficialmente dalla Chiesa cattolica il 2 febbraio 1943.\nLa storia delle apparizioni.\nA Beauraing, il 29 novembre 1932, verso le 18, Fernande (15 anni) e Albert (11 anni) Voisin, su richiesta del padre, si recarono a prendere la sorella Gilberte (13 anni) presso il pensionato delle Suore della Dottrina Cristiana, dove studiava abitualmente; li accompagnavano le amiche Andr\u00e9e (14 anni) e Gilberte (9 anni) Degeimbre.\nDavanti alla porta del pensionato Albert si volt\u00f2 e avrebbe visto, secondo quanto raccont\u00f2 in seguito, una figura luminosa femminile camminare sul ponte della ferrovia, con le mani giunte, sopra una nuvola che le nascondeva i piedi: tutti i ragazzi, compresa la sopraggiunta Gilberte, raccontarono di aver visto l'apparizione, che identificarono con la Madonna, e subito dopo, impauriti, scapparono.\nLe apparizioni continuarono nei giorni successivi: furono in tutto 33, e si conclusero il 3 gennaio 1933.\nDopo il primo giorno, i ragazzi si recarono tutte le sere sul luogo dell'apparizione. Riferirono che la Madonna non era apparsa quotidianamente e che dal 29 dicembre si sarebbe mostrata con il cuore illuminato, come d'oro, per cui l'avevano chiamata \"Vergine dal cuore d'oro\"; il 2 dicembre la Madonna avrebbe parlato per la prima volta, chiedendo loro di \"\"Essere molto buoni\"; il 17 aveva chiesto la costruzione di una cappella, il 21 aveva detto di essere la \"Vergine Immacolata\", il 23 avrebbe spiegato la ragione della sua apparizione: \"Affinch\u00e9 tutti vengano in pellegrinaggio qui\"; il 30 dicembre aveva chiesto \"Pregate, pregate molto\", il 1\u00ba gennaio avrebbe chiesto \"Pregate sempre\"; il 3 gennaio, infine, dopo aver rivelato un segreto ai tre ragazzi pi\u00f9 giovani, avrebbe promesso: \"Io convertir\u00f2 i peccatori\", aggiungendo \"Io sono la Madre di Dio, la Regina dei cieli\", e ancora \"Amate mio Figlio ? Amate me ?\u2026Allora, sacrificatevi per me\", \"Addio\"\".\nIl riconoscimento da parte della Chiesa cattolica.\nNel 1935 il vescovo di Namur costitu\u00ec una commissione di inchiesta, il 2 febbraio 1943 il suo successore, monsignor Charue, autorizz\u00f2 il culto di Nostra Signora di Beauraing, e il 2 luglio 1949 riconobbe il carattere soprannaturale delle apparizioni.\nIl 18 maggio 1985 Giovanni Paolo II si rec\u00f2 a Beauraing, dove preg\u00f2 dinanzi alla statua della \"Vergine dal cuore d'oro\", incontrando anche Gilberte e Albert Voisin e Gilberte Degeimbre."}
{"id": "2363956", "revid": "1442080", "url": "https://it.wikipedia.org/wiki?curid=2363956", "title": "BMW Open 2009 - Doppio", "text": "Il doppio del BMW Open 2009 \u00e8 stato un torneo di tennis facente parte dell'ATP World Tour 2009.\nMichael Berrer e Rainer Sch\u00fcttler erano i campioni uscenti, ma quest'anno non hanno partecipato.\nIl torneo si \u00e8 concluso con la vittoria di J Hernych e I Min\u00e1\u0159 che hanno sconfitto in finale A Fisher e J Kerr 6\u20134, 6\u20134."}
{"id": "2363957", "revid": "830939", "url": "https://it.wikipedia.org/wiki?curid=2363957", "title": "Walter Col\u00ec", "text": "Biografia.\nDopo la laurea in medicina (conseguita nel 1942) inizia la carriera di chirurgo, che abbandona presto per seguire la sua passione per la musica, studiando a Parma con il maestro Zangirolami. \nNel 1946 debutta come pianista al \"Teatro Comunale\" di Bologna, ed in breve tempo viene chiamato con la sua orchestra a suonare nelle trasmissioni radiofoniche; nello stesso periodo compone musiche per spettacoli teatrali e varie colonne sonore.\nScrive poi alcune canzoni, cimentandosi oltre che nella composizione anche nella scrittura dei testi, per molti cantanti come Luciano Tajoli, Giorgio Consolini, Nilla Pizzi e Ariodante Dalla (che \u00e8 proprio lui ad incoraggiare all'inizio della carriera).\nNel 1951 partecipa alla prima edizione del Festival di Sanremo con \"Serenata a nessuno\", interpretata da Achille Togliani, che si classifica al terzo posto.\nUn altro grande suo successo \u00e8 \"L'ombra\", presentata da Jula de Palma e Marisa Colomber al Festival di Sanremo 1955.\nAltri suoi successi sono \"Non ti ricordi\", \"\u00c8 troppo tardi\", \"Amiamoci cos\u00ec\", \"Tramonto\", \"Domani\", \"Vecchia Bologna\", \"Avevo solo te\".\nSi \u00e8 anche occupato della parte musicale di alcuni programmi televisivi, come ad esempio nel 1958 di \"Canzoni alla finestra\" (in collaborazione con Giovanni Fenati).\nCon la sua orchestra ha collaborato con Nilla Pizzi, registrando due dei quattro album pubblicati dalla cantante negli Stati Uniti, Love Me If You Want To (1957) e Rendez-Vous With Nilla (1959).\nHa avuto inoltre un'intensa attivit\u00e0 dal vivo con la sua orchestra di musica jazz."}
{"id": "2363961", "revid": "767487", "url": "https://it.wikipedia.org/wiki?curid=2363961", "title": "Paul August von Klenau", "text": "Biografia.\nKlenau \u00e8 nato a Copenhagen, dove ha studiato con Otto Malling. \nDa giovane abbandon\u00f2 il suo paese natale per studiare e lavorare in Germania e in Austria, tra gli altri con Max Bruch, Ludwig Thuille e Max von Schillings. \nLa sua prima sinfonia risult\u00f2 influenzata da Bruckner, e fu eseguita con successo nel 1908 al \"Tonk\u00fcnstlerfest\" di Monaco. In soli cinque anni seguirono altre tre sinfonie. Le opere successive si ispirarono alla musica francese, a Richard Strauss e alla tecnica a dodici toni di Arnold Sch\u00f6nberg.\nNegli anni '20 Schoenberg e Klenau collaborarono attivamente come nel concerto di Friburgo nel 1923.\nKlenau strinse amicizia con Alban Berg.\nNel 1912 diresse i concerti della Bach Society di Francoforte.\nSuccessivamente prese residenza permanente in Baviera, dove possedeva una casa di campagna, ma come direttore d'orchestra viaggi\u00f2 soprattutto in Germania e nel Regno Unito. Trascorse spesso la stagione estiva in Danimarca. \n\u00c8 stato direttore del teatro di Friburgo dal 1907 al 1914, e ha assunto la guida della Societ\u00e0 Filarmonica di Copenaghen e di Vienna.\nDopo il primo periodo orchestrale che dur\u00f2 fino allo scoppio della prima guerra mondiale, Klenau spost\u00f2 la sua attenzione sul dramma musicale. \nDal 1913 al 1940 scrisse sette opere. L'opera mitica nordica \"Kjartan und Gudrun\" (1918) fu presentata in anteprima da Wilhelm Furtw\u00e4ngler a Mannheim. Questo lavoro \u00e8 stato seguito nel 1926 dall'opera buffa \"Die L\u00e4sterschule\". Tra il 1933 e il 1939, Klenau compose tre grandi opere: \"Michael Kohlhaas\", \"Rembrandt van Rijn\" e \"Elisabeth von England\". \nLa sua ultima opera, \"Elisabeth von England\", fu rappresentata nel 1941 al \"Teatro reale\" di Copenaghen. \nKlenau visse a Vienna fino a che la sordit\u00e0 non gli imped\u00ec di continuare la sua carriera di direttore. Nel 1940 torn\u00f2 a Copenaghen, dove rimase fino alla sua morte avvenuta nel 1946, all'et\u00e0 di sessantatre anni. Negli anni intorno al 1940, torn\u00f2 alla musica orchestrale con le sue tre sinfonie: \"Triptikon\" (n. 5, 1939), la \"Nordische Symphonie\" (No 6, 1940) e la \"Sturmsymphonie\" (n. 7, 1941).\nTra le sue composizioni pi\u00f9 importanti, vi sono: 9 sinfonie, il poema sinfonico \"Paolo e Francesca\"; la ballata \"Ebbe Skammelsen\"; 6 romanze per orchestra; l'opera \"Sulamith\"; il balletto \"Klein Idas Blumen\"; quartetti; romanze; brani per pianoforte."}
{"id": "2363964", "revid": "1543377", "url": "https://it.wikipedia.org/wiki?curid=2363964", "title": "Richard Kleinmichel", "text": "Biografia.\nHa studiato musica e pianoforte sotto la guida del padre Friedrich Heinrich Hermann Klein Michel, (1817-1894), direttore d'orchestra, e successivamente al Conservatorio di Lipsia.\nAssunse il ruolo di insegnante ad Amburgo ed a Lipsia, dove ha diretto il Teatro Municipale, quindi prosegu\u00ec la sua carriera a Magdeburgo, a Danzica ed a Berlino.\nLa sua prima opera \"Manon\" \u00e8 andata in scena con successo nel 1883 ad Amburgo, dove usc\u00ec anche la seconda nel 1891 con il titolo \"Der Pfeifer von Dusenbach\".\nSi distinse anche nel ruolo di arrangiatore musicale di opere di numerosi compositori.\nTra le sue opere pi\u00f9 importanti, vi sono : composizioni per pianoforte, una sonata per cello e piano; varie opere tra le quali \"Der Pfeifer von Dusebach\" diretta nel marzo 1891 da Hans von B\u00fclow all'Opera di Amburgo e \"Schloss von Dusebach\" oltre alla riduzione pianistica delle opere di Richard Wagner."}
{"id": "2363966", "revid": "121836", "url": "https://it.wikipedia.org/wiki?curid=2363966", "title": "Sir David Attenborough", "text": ""}
{"id": "2363967", "revid": "647919", "url": "https://it.wikipedia.org/wiki?curid=2363967", "title": "Carden Loyd Mark IV", "text": ""}
{"id": "2363968", "revid": "326445", "url": "https://it.wikipedia.org/wiki?curid=2363968", "title": "Varani di Komodo", "text": ""}
{"id": "2363969", "revid": "121836", "url": "https://it.wikipedia.org/wiki?curid=2363969", "title": "Saimiri boliviano", "text": ""}
{"id": "2363970", "revid": "1543377", "url": "https://it.wikipedia.org/wiki?curid=2363970", "title": "Otto Kinkeldey", "text": "Biografia.\nKinkeldey nacque a Manhattan (New York) il 27 novembre 1878. \nSi diplom\u00f2 nel 1898 al City College di New York e frequent\u00f2 i corsi di filosofia e di lettere all'Universit\u00e0 di New York (1898-1900) e di musica alla Columbia University (1900-1902), allievo di Edward MacDowell.\nDal 1898 al 1902, fu organista e direttore del coro dell\"'Episcopal Chapel of the Incarnation\" in New York.\nSuccessivamente studi\u00f2 musica, letteratura, storia, per il suo dottorato (1909) all'Universit\u00e0 di Berlino sotto la guida di Hermann Kretzschmar, e alla \"Royal Academic Institute for Church Music\" di Berlino, con i docenti Johannes Wolf e Robert Radecke.\nDal 1902, dopo il suo trasferimento in Europa, divent\u00f2 l'organista della Chiesa americana di Berlino. \nNel 1909 assunse il ruolo di insegnante di organo e di teoria musicale all'Universit\u00e0 di Breslavia e cinque anni dopo ritorn\u00f2 negli Stati Uniti per prestare servizio nell'Esercito degli Stati Uniti durante la prima guerra mondiale, per ricoprire l'incarico di professore di musicologia alla Cornell University (1923), oltrech\u00e9 per dirigere la divisione musicale della \"Public Library\" di New York (1915-1923).\nNel 1930 diresse la Biblioteca della Cornell University.\nSi ritir\u00f2 nel 1946 come professore della Cornell e continu\u00f2 a insegnare in altre universit\u00e0. \nDal 1946 al 1948, Kinkeldey fu \"visiting professor\" di musicologia all'Universit\u00e0 di Harvard; nel biennio successivo insegn\u00f2 musicologia all'Universit\u00e0 del Texas ad Austin; e per l'anno scolastico 1951-1952 fu docente al \"College of Music\" dell'University of North Texas. \nAl North Texas, Kinkeldey collabor\u00f2 con la musicologa Anna Harriet Heyer (1909-2002).\nFu uno dei fondatori della \"Music Library Association\" e della \"American Musicological Society\".\nFu eletto primo presidente dell\"'American Musicological Society\" nel 1935, che lo onor\u00f2 creando il premio Otto Kinkeldey, assegnato ogni anno per riconoscere il libro pi\u00f9 illustre in musicologia pubblicato durante l'anno precedente. \nTra le sue pubblicazioni pi\u00f9 importanti, vi sono: \"Orgel und Klavier in der Musik des 16. Jahrhunderts\" (1910), oltre alla ristampa della \"Harmonische Freude\" di Erlebach."}
{"id": "2363971", "revid": "92723", "url": "https://it.wikipedia.org/wiki?curid=2363971", "title": "Raphael Georg Kiesewetter", "text": "Biografia.\n\u00c8 stato un impiegato dello Stato, ma soprattutto un musicologo, appassionato strumentista e un collezionista di opere musicali.\nKiesewetter ha studiato dapprima filosofia a Olomouc, e dal 1792 legge all'Universit\u00e0 di Vienna, dove nel 1794, prima della laurea, \u00e8 entrato a far parte del servizio civile nella Cancelleria di guerra. Nel biennio 1813-1814 lavor\u00f2 nel dipartimento medico, dopodich\u00e9 decise di rimanere nel servizio statale.\nKiesewetter ha ricevuto un'educazione musicale fin dall'infanzia. Sua sorella, un'eccellente pianista, era la madre di August Wilhelm Ambrose. All'et\u00e0 di trent'anni Kiesewetter ha studiato contrappunto sotto la guida di Hartmann.\nDal 1816 fino agli anni '40, Kiessewetter tenne concerti amatoriali nella sua casa, dove fu anche eseguita la musica vocale dal XVI secolo al XVIII secolo.\n\u00c8 stato membro di numerose accademie scientifiche, oltrech\u00e9, dal 1814 della \"Society of Friends of Music\" di Vienna, della quale dal 1821 al 1843 ha assunto il ruolo di vicepresidente.\nHa scritto numerosi trattati fondamentali sulla storia della musica europea dall'antichit\u00e0 al XIX secolo, oltrech\u00e9 sulla musica mediorientale.\nTra i suoi scritti pi\u00f9 importanti, vi sono: \"Guido von Arezzo, sein Leben und Wirken\" (1840), \"Die Musik der Araber\" (1842), \"Ueber die Octave des Pythagoras\" (1848), \"Galerie alter Kontrapunktisten\" (1847); inoltre collabor\u00f2 con vari articoli con l'Allgemeine musikalische Zeitung di Lipsia."}
{"id": "2363972", "revid": "1560519", "url": "https://it.wikipedia.org/wiki?curid=2363972", "title": "Defunto", "text": ""}
{"id": "2363975", "revid": "1560519", "url": "https://it.wikipedia.org/wiki?curid=2363975", "title": "Defunti", "text": ""}
{"id": "2363983", "revid": "767487", "url": "https://it.wikipedia.org/wiki?curid=2363983", "title": "Micromelerpeton", "text": "Il micromelerpeton (Micromelerpeton credneri) \u00e8 un piccolo anfibio estinto, appartenente ai temnospondili. Visse nel Permiano inferiore (circa 280 milioni di anni fa) e i suoi resti sono stati ritrovati in Germania.\nDescrizione e classificazione.\nQuesto piccolo anfibio non doveva superare la lunghezza di 25 centimetri, e il suo aspetto doveva essere piuttosto simile a quello di una salamandra. Alcune caratteristiche, per\u00f2, erano tipiche degli anfibi paleozoici (temnospondili): il cranio, ad esempio, era notevolmente grosso e robusto, munito di una quantit\u00e0 di piccoli denti aguzzi, mentre le vertebre erano di foggia antiquata. Il micromelerpeton appartiene a quel gruppo di anfibi noti come dissorofoidi, tra i quali vi furono alcune forme ritenute possibili antenati degli anfibi odierni.\nStile di vita.\nUno studio di Witzmann e Pfretzschner del 2003, effettuato su numerosi esemplari di micromelerpeton, ha mostrato che questo animale in et\u00e0 giovanile era strettamente legato all'ambiente acquatico; successivamente sviluppava una serie di caratteristiche che lo rendevano pi\u00f9 adatto a un habitat terrestre. Ad esempio, gli esemplari adulti avevano sviluppato una notevole ossificazione delle vertebre e delle zampe (quasi assente nei giovani), mentre l'anello sclerotico (una serie di ossa che rinforzavano l'occhio) cresceva progressivamente di diametro; si sviluppava poi un osso palpebrale e si riducevano le branchie esterne. Queste caratteristiche sono del tutto compatibili con uno stile di vita compiutamente terrestre.\nCapacit\u00e0 Rigenerative.\nUn recente lavoro pubblicato sul \"Proceedings of Royal Society B\" ha rivelato che il micromelerpeton credneri era dotato della capacit\u00e0 di rigenerare gli arti in seguito ad un infortunio. Ai giorni nostri, le salamandre sono gli unici tetrapodi in grado di rinnovare le proprie membra pi\u00f9 volte nel corso della vita. Tale capacit\u00e0, precedentemente ritenuta piuttosto recente nella storia evolutiva, in realt\u00e0 \u00e8 molto pi\u00f9 antica; come testimoniano i numerosi fossili analizzati nei depositi del Bacino Saar-Nahe in Germania sud-occidentale. I ricercatori hanno riscontrato un certo numero di anomalie agli arti, tra cui fusioni ossee e dita supplementari, tipiche per posizione e caratteristiche degli arti rigenerati delle salamandre moderne. Queste deformit\u00e0 infatti possono essere abbastanza comuni in seguito ad amputazioni ripetute o tessuti gravemente danneggiati."}
{"id": "2363984", "revid": "22356", "url": "https://it.wikipedia.org/wiki?curid=2363984", "title": "Micromelerpetontidae", "text": ""}
{"id": "2363985", "revid": "110157", "url": "https://it.wikipedia.org/wiki?curid=2363985", "title": "Mid West (Australia)", "text": "Mid West \u00e8 una delle nove regioni dell'Australia Occidentale. Essa occupa una striscia nella parte centrale dello Stato che si estende in direzione est-ovest ed \u00e8 suddivisa nelle seguenti Local Government Areas:\nLa regione si estende su di una superficie di 472.336 chilometri quadrati e la sua popolazione ammonta a circa 52.000 abitanti. Nella sua parte pi\u00f9 orientale il Mid West comprende parte del deserto di Gibson.\nA causa della conformazione geografica, l'economia della regione \u00e8 molto varia: nella zona costiera sono molto sviluppate l'agricoltura e la pesca, mentre man mano che ci si spinge nelle zone pi\u00f9 interne le precipitazioni diminuiscono e l'industria pi\u00f9 importante \u00e8 quella estrattiva, soprattutto per quanto riguarda oro e nickel."}
{"id": "2363986", "revid": "729019", "url": "https://it.wikipedia.org/wiki?curid=2363986", "title": "UTIAS Ornithopter No.1", "text": "L'UTIAS Ornithopter No.1 (matricola \"C-GPTR\") \u00e8 un ornitottero sperimentale realizzato in Canada alla fine da un gruppo di ricerca della University of Toronto Institute for Aerospace Studies (UTIAS), il dipartimento degli studi aerospaziali dell'Universit\u00e0 di Toronto.\nStoria.\nSviluppo.\nDurante gli anni novanta un gruppo di ricerca della University of Toronto Institute for Aerospace Studies decise di provoare a rendere fattibile il volo di un'aerodina che si librasse in volo grazie alla tecnica dell'ala battente, un sistema che riproduce la tecnica che usano gli uccelli. Progettato da James DeLaurier e realizzato alla fine del decennio, dopo una serie di esperimenti, riusc\u00ec a staccarsi da terra autonomamente l'8 luglio 2006 dall'aeroporto di ?, percorrendo circa 300 metri per una durata di 14 secondi.\nPrimati e controversie.\nBench\u00e9 l'impresa fosse stata pubblicizzata come il primo mezzo aereo di questo tipo in gradi di librarsi autonomamente, questa affermazione \u00e8 stata messa in discussione dalla comunit\u00e0 scientifica adducendo principalmente due motivi. In primo luogo, vi sono relazioni di altre simili imprese in cui un ornitottero riusc\u00ec, prima di questa data, a staccarsi da terra (vedi ornitottero), in secondo luogo Ornithopter No.1 \u00e8 stato assistito nel decollo dalla spinta di un piccolo motore turbogetto, per cui non \u00e8 riuscito a sostentarsi solo con il battito delle proprie ali."}
{"id": "2363988", "revid": "61051", "url": "https://it.wikipedia.org/wiki?curid=2363988", "title": "Sebecus icaeorhinus", "text": "Il sebeco (Sebecus icaeorhinus ) \u00e8 un rettile estinto affine ai coccodrilli, vissuto nell'Eocene inferiore (circa 50-45 milioni di anni fa). I suoi resti sono stati ritrovati in Sudamerica.\nDescrizione.\nConosciuto principalmente per il cranio, questo animale doveva essere lungo circa quattro metri e differiva notevolmente dai coccodrilli attuali. Il cranio, infatti, era alto e stretto, con un palato profondamente concavo; in sostanza, in sezione il muso doveva avere la forma di una U. Questa condizione \u00e8 nota come oreinirostra (o altirostra). Un'altra particolarit\u00e0 del sebeco era data dalla dentatura: al contrario dei coccodrilli odierni, infatti, il sebeco possedeva denti compressi lateralmente, dotati di carena e leggermente ricurvi all'indietro. Per molti anni, fino alla scoperta di un cranio di \"Sebecus\", denti isolati di questo tipo erano stati rinvenuti in varie zone del Sudamerica; poich\u00e9 i dinosauri teropodi possedevano una dentatura analoga, il paleontologo Florentino Ameghino ritenne che rappresentassero i resti degli ultimi dinosauri sopravvissuti dopo l'estinzione del Cretaceo. Con la scoperta di \"Sebecus\" fu chiaro che questi denti appartenevano a coccodrilli. Un caso analogo avvenne in Nordamerica, a causa di denti isolati del coccodrillo \"Boverisuchus\".\nClassificazione.\nDescritto per la prima volta da George Gaylord Simpson nel 1937, il sebeco non venne riconosciuto immediatamente come un appartenente al gruppo dei coccodrilli, a causa delle notevoli caratteristiche. Anzi, lo stesso Simpson ritenne di aver scoperto un arcosauro di tipo del tutto nuovo, forse imparentato alla lontana con i coccodrilli, e istitu\u00ec il gruppo Sebecosuchia. Solo in seguito vennero riscontrate le notevoli affinit\u00e0 con i coccodrilli: attualmente il sebeco e i suoi parenti (Sebecidae) sono considerati crocodilomorfi specializzati, all'interno del gruppo degli zifosuchi (Ziphosuchia). Al genere \"Sebecus\" sono state ascritte varie specie, vissute tra l'Eocene inferiore e il Miocene; attualmente, per\u00f2, si considera appartenente a \"Sebecus\" solo la specie tipo, S. icaeorhinus, dell'Eocene inferiore. La specie \"S. huilensis\", del Miocene e dotata di un cranio pi\u00f9 stretto della precedente, \u00e8 stata ascritta al nuovo genere \"Langstonia\", mentre la specie \"S. querejazus\", molto pi\u00f9 antica (Paleocene), \u00e8 stata ascritta al genere \"Zulmasuchus\". Affini a questi animali erano \"Bretesuchus\" e il gigantesco \"Barinasuchus\".\nStile di vita.\nNonostante il sebeco sia noto quasi esclusivamente per il cranio, i paleontologi hanno cercato di ricostruire il modo di vita di questo bizzarro coccodrillo. Il cranio altirostro \u00e8 ampiamente diffuso tra gli arcosauri terrestri predatori, dal momento che \u00e8 molto utile a sopportare notevoli carichi in senso verticale (ad esempio nel fare a pezzi una preda). I coccodrilli odierni, invece, hanno generalmente crani larghi e piatti. \u00c8 possibile, dunque, che il sebeco fosse un predatore terrestre, dai movimenti piuttosto veloci, che cacciava rettili e mammiferi di discrete dimensioni. D'altro canto, i resti di \"Sebecus\" sono stati rinvenuti spesso in sedimenti di zone fluviali; inoltre, alcuni paleontologi ritengono che il cranio non fosse particolarmente adatto a chiudere improvvisamente le fauci, quanto ad aprirle di scatto. \u00c8 possibile che il sebeco si fosse specializzato nella caccia d'agguato agli uccelli acquatici, sui quali poteva avventarsi esercitando una pressione delle mascelle sufficiente a rompere le fragili ossa delle lunghe zampe."}
{"id": "2363990", "revid": "123697539", "url": "https://it.wikipedia.org/wiki?curid=2363990", "title": "El Cl\u00e1sico", "text": "El Cl\u00e1sico espa\u00f1ol \u00e8 il nome con cui \u00e8 comunemente indicata la partita di calcio disputata tra le squadre del Barcellona e del Real Madrid, i due club pi\u00f9 titolati di Spagna.\nNonostante non possa essere indicato come un derby vero e proprio secondo i criteri generali (si affrontano squadre di citt\u00e0 differenti), nell'immaginario collettivo \u00e8 divenuto l'incontro pi\u00f9 sentito da entrambe le tifoserie, nonch\u00e9 uno dei pi\u00f9 famosi a livello europeo e mondiale.\nStoria.\nLa rivalit\u00e0 tra Barcellona e Real Madrid \u00e8 leggendaria, non solo perch\u00e9 si tratta dei due club pi\u00f9 titolati del campionato spagnolo. Sin dall'inizio le societ\u00e0 furono considerate rappresentanti delle due regioni rivali della Spagna, la Catalogna e la Castiglia, cos\u00ec come delle due stesse citt\u00e0.\nLa contrapposizione raggiunse un livello maggiore durante la dittatura di Francisco Franco, il quale fu accusato di proteggere il Real Madrid. I tifosi del Real Madrid sostengono che in realt\u00e0 Franco faceva il tifo per l'Atl\u00e9tico, squadra dei militari e del governo, che prima dell'insediamento al potere da parte del \"Caudillo\" militava in seconda divisione, mentre nel primo anno dopo la guerra civile conquist\u00f2 il titolo nazionale. Un'altra argomentazione sostenuta dai madridisti \u00e8 il fatto che nei primi 15 anni del franchismo, dal 1939 al 1954, il Barcellona e altre squadre conquistarono un numero nettamente maggiore di trofei nazionali, in particolare in quegli anni il Madrid non vinse alcun campionato mentre prima della guerra civile era ai vertici del calcio spagnolo. Inoltre nel 1940 Enric Pineyro, un collaboratore di Franco, divenne presidente del Barcellona.\nI fatti indicano che durante la guerra civile spagnola a soffrire il regime di Franco furono membri di entrambi i club. Il presidente del Real Madrid Rafael S\u00e1nchez Guerra, un eminente repubblicano, fu imprigionato e torturato. I sicari del dittatore arrestarono e assassinarono anche un vicepresidente e tesoriere del Real e un presidente ad interim scomparve. La rivalit\u00e0 con il Bar\u00e7a nacque dopo la semifinale della \"Copa del General\u00edsimo\" del 1943 tra le due squadre. La partita di andata al \"Les Corts\" termin\u00f2 con una vittoria del Bar\u00e7a per 3-0, ma il ritorno si concluse con un passivo di 11-1. Si \u00e8 insinuato che sui giocatori blaugrana furono fatte pressioni affinch\u00e9 perdessero la partita.\nLa rivalit\u00e0 riaffior\u00f2 negli anni '50 con la questione riguardante l'acquisto di Alfredo Di St\u00e9fano: i diritti sul giocatore erano divisi tra due squadre, il River Plate e i Millionarios. Il Barcellona raggiunse un accordo con i Millionarios ma non con il River Plate, mentre al Real Madrid avvenne l'esatto contrario. La FIFA propose una soluzione salomonica, ovvero che Di St\u00e9fano avrebbe dovuto dividere la sua carriera tra le due squadre, giocando una stagione a Barcellona ed una a Madrid. Il presidente del Barcellona inizialmente accett\u00f2, salvo poi tornare sui suoi passi lasciando cos\u00ec campo libero al Real nell'operazione. Il giocatore si accas\u00f2 dunque al Real Madrid, in cui sarebbe diventato uno dei calciatori pi\u00f9 forti di ogni epoca.\nLe competizioni in cui la sfida \u00e8 andata in scena almeno una volta sono - oltre al campionato nazionale - la Coppa del Re, la Supercoppa spagnola e la Champions League. Tra i singoli risultati, spiccano in particolare il 6-2 blaugrana del 2 maggio 2009 e il 5-0 (sempre a favore dei catalani) del 28 novembre 2010. L'anno solare 2011 vide disputare, a cavallo tra due stagioni, ben 7 \"cl\u00e1sicos\": oltre alle partite di Liga, anche la finale di Copa del Rey, la semifinale di Champions e la Supercoppa di Spagna. Il bilancio fu di una vittoria per i madrileni, 4 per i catalani e 2 pareggi.\nLista dei risultati.\nAmichevoli e altre partite.\nReal Madrid e Barcellona hanno giocato 34 amichevoli, tra cui il primo Cl\u00e1sico, il 13 maggio 1902.\nStatistiche.\nDistribuzione dei risultati.\nLe statistiche riportate di seguito sono aggiornate all'ultimo incontro, risalente al 24 ottobre 2021.\nLegenda:\nGiocatori.\nI calciatori ancora in attivit\u00e0 appaiono in grassetto.\nPresenze.\nL'elenco seguente riporta i primatisti di presenze nel Cl\u00e1sico.\nMarcatori.\nNella tabella che segue, sono indicati i migliori marcatori del Cl\u00e1sico."}
{"id": "2363995", "revid": "21880", "url": "https://it.wikipedia.org/wiki?curid=2363995", "title": "Lago di Santa Rosalia", "text": ""}
{"id": "2364000", "revid": "71433", "url": "https://it.wikipedia.org/wiki?curid=2364000", "title": "Flight of the conchords", "text": ""}
{"id": "2364003", "revid": "466539", "url": "https://it.wikipedia.org/wiki?curid=2364003", "title": "12\u00aa edizione dei Satellite Awards", "text": "La 12\u00aa edizione dei Satellite Award si \u00e8 tenuta il 17 dicembre 2007."}
{"id": "2364006", "revid": "287204", "url": "https://it.wikipedia.org/wiki?curid=2364006", "title": "Mihaly Voros", "text": ""}
{"id": "2364008", "revid": "23871026", "url": "https://it.wikipedia.org/wiki?curid=2364008", "title": "Vendita a nudo", "text": ""}
{"id": "2364013", "revid": "15756", "url": "https://it.wikipedia.org/wiki?curid=2364013", "title": "Accettazione dell'eredit\u00e0 col beneficio di inventario", "text": "L'accettazione dell'eredit\u00e0 col beneficio d'inventario \u00e8 un istituto giuridico del diritto italiano che spetta in capo all'erede. Se l'erede \u00e8 un minore, un incapace o una persona giuridica questo \u00e8 l'unico modo per acquisire un'eredit\u00e0.\nTale istituto giuridico costituisce lo strumento attraverso il quale il chiamato all'eredit\u00e0 ha la facolt\u00e0 di evitare la cosiddetta confusione del proprio patrimonio con quello del de cuius, ossia il pieno subentro dell'erede nella situazione patrimoniale del defunto, sia dal lato attivo (ossia nella propriet\u00e0 dei beni), sia da lato passivo. ossia nei debiti (cosiddetto universum ius).\nIl beneficio di inventario consente pertanto all'erede di limitare la propria responsabilit\u00e0 verso i creditori del defunto (nonch\u00e9 verso i legatari) al valore dei beni a lui pervenuti (art. 490 cod.civ.).\nStoria.\nSeppur con modalit\u00e0 diverse, il cosiddetto \"beneficium inventarii\" risalirebbe al diritto romano, e in particolare a Giustiniano I (482-565 d.C.) e al Corpus iuris civilis (VI secolo d.C.).\nIl Corpus iuris civilis rappresent\u00f2 la base del diritto per i secoli successivi, fino agli inizi del XIX secolo, allorch\u00e9 Napoleone Bonaparte riun\u00ec la variet\u00e0 di fonti giuridiche differenti in uso in un unico e codice civile nel 1804); il codice civile napoleonico, nel quale il \"beneficio dell'inventario\" compare all'articolo 793 ( \"b\u00e9n\u00e9fice d'invenataire\"). Tale testo normativo sar\u00e0 poi la base dei successivi codici civili nazionali, inclusi quelli italiani (del 1865 e del 1942).\nPremesse ed effetti.\nCon la normale accettazione dell'eredit\u00e0, tacita o espressa, il patrimonio dell'erede e il patrimonio del de cuius confluiscono in un unico patrimonio in capo all'erede tecnicamente si parla di \"confusione dei patrimoni\") . L'istituto dell'accettazione con beneficio d'inventario \u00e8 un'eccezione a tale regola, tenendo separati tali due patrimoni sino all'estinzione dei debiti ereditari.\nL'accettazione dell'eredit\u00e0 non pu\u00f2 farsi che con beneficio di inventario nel caso in cui i chiamati siano persone giuridiche, associazioni, fondazioni ed enti non riconosciuti (eccetto le societ\u00e0), gli interdetti, gli inabilitati, i minori d'et\u00e0 e i minori emancipati, nonch\u00e9 a discrezione del giudice i beneficiari dell'amministrazione di sostegno. Si tratta infatti di un atto di straordinaria amministrazione, e come tale un'accettazione pura e semplice da parte di un soggetto appartenente a una di queste categorie \u00e8 annullabile.\nIl procedimento.\nTale procedura deve essere attivata attraverso una dichiarazione presentata al cancelliere del tribunale in cui si \u00e8 aperta la successione, oppure ricevuta da un notaio. Tale dichiarazione deve essere preceduta o seguita dall'inventario dei beni del de cuius.\nCome nel caso dell'accettazione dell'eredit\u00e0 semplice, ci sono principalmente due situazioni da considerare, a seconda che il chiamato all'eredit\u00e0 sia o no nel possesso anche di uno solo dei beni ereditari (ad esempio, viva in un'abitazione appartenente al de cuius). Se \u00e8 nel possesso di beni ereditari, l'accettazione col beneficio d'inventario \u00e8 possibile avviarla nell'arco dei tre mesi successivi all'apertura della successione (che nella maggior parte dei casi coincide con la data di morte del de cuius). Entro i tre mesi successivi all'apertura della successione, inoltre, il chiamato all'eredit\u00e0 deve redigere l'inventario. Se entro i tre mesi di cui sopra l'inventario non viene redatto o non viene redatto un atto di rinuncia all'eredit\u00e0, questa si considera accettata a tutti gli effetti. Nel caso in cui il chiamato all'eredit\u00e0 abbia compiuto l'inventario entro i tre mesi, ma non abbia ancora accettato l'eredit\u00e0 col beneficio d'inventario, egli ha un termine di quaranta giorni per decidere se accetta o rinuncia all'eredit\u00e0 e per l'eventuale dichiarazione di rinuncia, in mancanza della quale l'eredit\u00e0 si considera accettata a tutti gli effetti.\nSe il chiamato all'eredit\u00e0 non \u00e8 nel possesso di alcuno dei beni ereditari (ad esempio risiede all'estero), pu\u00f2 accettare l'eredit\u00e0 col beneficio d'inventario (cos\u00ec come accettarla incondizionatamente) nell'arco di dieci anni dall'apertura della successione. Una volta accettata l'eredit\u00e0 con beneficio d'inventario, il chiamato all'eredit\u00e0 ha tre mesi di tempo per poter fare l'inventario. In mancanza dell'inventario o di atto di rinuncia all'eredit\u00e0, alla scadenza dei tre mesi l'eredit\u00e0 si considera accettata a tutti gli effetti. Se \u00e8 stato fatto l'inventario senza una dichiarazione di accettazione col beneficio d'inventario, il chiamato all'eredit\u00e0 ha quaranta giorni di tempo per decidere se accettare e per la relativa dichiarazione di accettazione; in caso contrario, l'eredit\u00e0 si intende rifiutata. Nel caso in cui, dopo dieci anni, l'eredit\u00e0 non sia stata n\u00e9 accettata (con o senza beneficio d'inventario) n\u00e9 rifiutata, essa si considera rifiutata a tutti gli effetti."}
{"id": "2364014", "revid": "287204", "url": "https://it.wikipedia.org/wiki?curid=2364014", "title": "Simon Louvish", "text": "\u00c8 autore delle biografie di W. C. Fields, Marx Brothers, Groucho Marx, Laurel and Hardy e Mack Sennett"}
{"id": "2364019", "revid": "124977726", "url": "https://it.wikipedia.org/wiki?curid=2364019", "title": "Franco Marinotti", "text": "Biografia.\nDiplomato in ragioneria, incominci\u00f2 a lavorare come contabile presso un'azienda tessile di Milano, che lo invi\u00f2 poi a occuparsi delle sue filiali di Varsavia e di Mosca. Qui Marinotti accumul\u00f2 una notevole esperienza commerciale, che gli permise di occuparsi di commercio con la Russia anche dopo la Rivoluzione russa. Nel 1921 fu tra i promotori della Compagnia Italiana Commercio Estero, che svolgeva attivit\u00e0 commerciale con l'URSS e con il Medio Oriente per conto di imprese manifatturiere italiane, aiutate a esportare i loro prodotti.\nIn tale posizione conobbe l'industriale Senatore Borletti, azionista della SNIA, che alcuni anni dopo lo chiam\u00f2 proprio alla SNIA come direttore centrale. L'azienda era sostanzialmente in mano alle banche creditrici, e Marinotti ne divenne amministratore delegato, presidente e poi anche azionista.\nNegli anni '30 la SNIA si integr\u00f2 a monte per sfruttare le materie prime di origine nazionale (la cellulosa per la produzione della viscosa), risollevandosi dalla crisi finanziaria che l'aveva colpita. Marinotti fu un sostenitore del fascismo, ricoprendo tra l'altro la carica di vice-podest\u00e0 di Milano e di podest\u00e0 in carica di Torviscosa. Dopo l'8 settembre 1943 invece si allontan\u00f2 politicamente da Mussolini, venendo anche arrestato dai repubblichini.\nMa nel secondo dopoguerra sub\u00ec comunque un processo di epurazione, e fu condannato alla sospensione dalle cariche sociali; nonostante ci\u00f2, nel 1947 torn\u00f2 alla guida della SNIA, dove rimase fin quasi alla sua morte. Mantenne un rapporto saldo con Enrico Cuccia e con Mediobanca, che entr\u00f2 nel capitale dell'azienda.\n\u00c8 rimasto celebre l'episodio del 1954, quando il sindaco di Firenze Giorgio La Pira chiese e ottenne che il Ministro dell'interno, Fanfani, facesse ritirare il passaporto di Marinotti che si stava recando all'estero, non voleva trattare con i Sindacati e per convincerlo a ritornare sulla decisione di chiudere il Pignone, allora nell'orbita della SNIA; l'azienda fu poi rilevata dall'ENI, sempre per intervento di La Pira nei confronti di Enrico Mattei, allora Presidente dell'ENI. La nuova denominazione, a seguito dell'ingresso nel Gruppo ENI \u00e8, ancor oggi, NUOVO PIGNONE.\nFranco Marinotti mor\u00ec nel 1966; il suo pacchetto azionario pass\u00f2 al figlio Paolo, ma nel 1972 la SNIA pass\u00f2 sotto il controllo della Montedison e poi della Fiat.\nArchivio.\nLa documentazione prodotta da Franco Marinotti nel corso della propria attivit\u00e0 imprenditoriale, in particolare in qualit\u00e0 di direttore centrale della SNIA Viscosa, \u00e8 conservata in parte a Milano presso la Snia SpA, nel fondo \"Snia\" (estremi cronologici: 1917-1999), mentre la corrispondenza relativa allo scontro che Franco Marinotti ebbe con Montanelli (1958-1973) \u00e8 conservata nel fondo \"Indro Montanelli\" (estremi cronologici: 1925-2000) della Fondazione Montanelli Bassi di Firenze."}
{"id": "2364020", "revid": "110157", "url": "https://it.wikipedia.org/wiki?curid=2364020", "title": "Peel (Australia)", "text": "Peel \u00e8 una delle nove regioni dell'Australia Occidentale, situata sulla costa occidentale circa 75 chilometri a sud della capitale Perth. La regione \u00e8 suddivisa nelle seguenti Local Government Areas:\nPeel si estende su di una superficie di 6.648 chilometri quadrati ed ha una popolazione di circa 80.000 abitanti, due terzi dei quali vivono a Mandurah. L'economia \u00e8 dominata dall'industria estrattiva e da quella che si occupa della trasformazione dei minerali; altre fonti di reddito vengono dall'agricoltura e dall'allevamento di cavalli.\nStoria.\nPrima dell'arrivo degli europei qui vivevano gruppi di aborigeni di etnia Noongar. Dopo che nel 1929 venne fondata la colonia del fiume Swan, alcuni pionieri si insediarono nella zona costiera dell'odierna Peel a seguito di un programma noto come \"Peel Settlement Scheme\", organizzato da Thomas Peel. A causa per\u00f2 della gestione deficitaria di esso, nei primi mesi molti coloni morirono di fame mentre i superstiti abbandonarono l'area per spingersi pi\u00f9 all'interno, dove trovarono suoli fertili per l'agricoltura.\nNel 1846 venne aperta la prima miniera dell'Australia Occidentale a Yarrabah, nei pressi dell'odierna Mundijong, dove nel tempo si sono estratti piombo, argento e zinco. Nel 1872 venne aperta a Jarrahdale una segheria che permise lo sviluppo di una fiorente industria legata al legname. Alla fine del XX secolo questa industria ha conosciuto un notevole declino, ma nel contempo si \u00e8 sviluppata l'industria legata alla raffinazione dell'allumina ed alle vicine miniere d'oro."}
{"id": "2364021", "revid": "767487", "url": "https://it.wikipedia.org/wiki?curid=2364021", "title": "Ram Jam", "text": "I Ram Jam furono una rock band statunitense, formatasi a New York intorno al 1970.\nLa band era composta da Myke Scavone (voce), Bill Bartlett (chitarra), Howie Arthur Blauvelt (basso) e Pete Charles (batteria), in seguito ci fu l'inserimento nella formazione alla chitarra di Jimmy Santoro.\nStoria del gruppo.\nIl loro disco d'esordio \"Ram Jam\" venne pubblicato nel 1977, scalarono le classifiche grazie al loro singolo \"Black Betty\", rifacimento del famoso brano degli anni venti, che raggiunse la 18\u00aa posizione nella classifica dei singoli negli Stati Uniti e nella Top Ten del Regno Unito e in Australia, mentre l'album raggiunse la Top 40 degli Stati Uniti. \u00c8 stato anche un successo nei Paesi Bassi, raggiungendo il numero 4. Il secondo album uscito nel 1978 \u00e8 intitolato \"Portrait of the Artist as a Young Ram\" ed \u00e8 ispirato ad un'opera di James Joyce. Dopo oltre quindici anni, nel 1994 esce il terzo ed ultimo album \"Thank You Mam\"."}
{"id": "2364023", "revid": "92723", "url": "https://it.wikipedia.org/wiki?curid=2364023", "title": "Antonio Badile", "text": "Membro di una famiglia di ben tredici pittori, Antonio Badile comp\u00ec l'apprendistato con lo zio Francesco, che lo ospit\u00f2 quando il giovane rest\u00f2 orfano nel 1530. \nGli storici antichi ritengono che Badile fu allievo del Torbido e del Caroto, artisti ai quali, in qualunque caso, si avvicin\u00f2 dal punto di vista dello stile.\nFu parzialmente influenzato dal pittore bresciano Alessandro Bonvicino, detto il Moretto. \nInsieme a Giovan Francesco Caroto, Badile \u00e8 conosciuto come uno dei maestri di Paolo Veronese e Giovanni Battista Zelotti. Sposatosi nel 1541, Antonio ebbe otto figli, tra cui Elena, che divent\u00f2 moglie di Paolo Veronese.\nStile.\nDopo i primi tentativi influenzati dalla pittura quattrocentesca, come l\"'Ancona di Bartolomeo de' Festis\", la presenza nella sua citt\u00e0 dei maestri bresciani, di Tiziano, e soprattutto dell'allievo Paolo Veronese, lo indussero ad una maggiore elaborazione della sua tecnica artistica, che si caratterizz\u00f2 per una contrastante miscellanea di toni freddi e caldi, all'interno di una limpida scala cromatica. \nLa pittura di Badile mostra la passione per l'integrazione di figure umane e architetture; le opere giovanili del Veronese, come la \"Pala Bevilaqua-Lazise\", dimostrano l'influsso del maestro sull'allievo. Nello stile del Moretto realizz\u00f2 la \"Madonna in Gloria\", mentre per la \"Resurrezione di Lazzaro\" si ispir\u00f2 al Dosso e al Savoldo, infine per la \"Madonna di Piazza dei Signori\", ritenuta la sua opera pi\u00f9 significativa, fu influenzato da Tiziano.\nDi notevole importanza risultarono i suoi ritratti, come per esempio il \"Frate Avanzi\" (Galleria dell'Accademia di Venezia), impreziositi da una certa innovativit\u00e0 del tocco e una caratterizzazione profonda della fisionomia dei personaggi."}
{"id": "2364024", "revid": "23871104", "url": "https://it.wikipedia.org/wiki?curid=2364024", "title": "Shortselling", "text": ""}
{"id": "2364034", "revid": "1879880", "url": "https://it.wikipedia.org/wiki?curid=2364034", "title": "Petizione ereditaria", "text": "La petizione ereditaria (in latino \"hereditas petitio\") \u00e8 il mezzo processuale attraverso cui chiunque affermi di essere erede pu\u00f2 chiedere il riconoscimento della qualit\u00e0 ereditaria contro chiunque possieda tutti o parte dei beni ereditari a titolo di erede o senza alcun titolo, al fine di ottenere la restituzione dei beni stessi.\nNel diritto italiano, la petizione di eredit\u00e0 si ha quando l'erede che ha accettato l'eredit\u00e0, ha diritto di essere immesso nel patrimonio ereditato contro chi lo possiede senza avere titolo (art. 533 c. 1 c.c.). L'azione di petizione di eredit\u00e0 \u00e8 imprescrittibile, salvi gli effetti dell'usucapione che altri abbiano a maturare sui beni ereditari, pertanto chi si ritiene erede deve appunto dimostrare (cio\u00e8 dare prova) di essere erede ed avere diritto a subentrare al de cuius nella propriet\u00e0 di quel bene. \nLa petizione di eredit\u00e0, come la rivendicazione, ha carattere reale.\nLegittimato attivo all'esperimento del rimedio giudiziale in questione \u00e8 quindi chiunque pretenda di essere erede. Legittimato passivo \u00e8 colui che contesta la qualit\u00e0 di erede e possegga i beni ereditari, ovvero possegga i beni ereditari senza un titolo di legittimazione. L'azione \u00e8 esperibile erga omnes."}
{"id": "2364035", "revid": "88740", "url": "https://it.wikipedia.org/wiki?curid=2364035", "title": "Short (disambigua)", "text": "Short (\"corto\" in inglese) pu\u00f2 riferirsi a:"}
{"id": "2364037", "revid": "110157", "url": "https://it.wikipedia.org/wiki?curid=2364037", "title": "South West (Australia)", "text": "South West \u00e8 una delle nove regioni dell'Australia Occidentale, situata nell'angolo sud-occidentale dello Stato. La regione si estende su di una superficie di 23.970 chilometri quadrati ed ha circa 123.000 abitanti. Il South West \u00e8 suddiviso nelle seguenti Local Government Areas:\nLa regione gode di un clima mediterraneo, con estati calde ed inverni umidi. Quasi tutti i 900 millimetri di pioggia che mediamente cadono ogni anno si concentrano fra i mesi di maggio e settembre.\nL'economia del South West \u00e8 molto diversificata: vi \u00e8 una fiorente industria legata all'ossido di alluminio ed alle sabbie minerali, ma sono presenti anche attivit\u00e0 legate all'agricoltura, al legno ed alla viticoltura. Questa regione \u00e8 inoltre la seconda meta turistica dell'Australia Occidentale dopo la citt\u00e0 di Perth."}
{"id": "2364038", "revid": "26630", "url": "https://it.wikipedia.org/wiki?curid=2364038", "title": "Energia idroelettrica", "text": "L\u2019energia idroelettrica \u00e8 considerata una fonte di energia alternativa e rinnovabile, che sfrutta la trasformazione in energia elettrica, tramite un alternatore accoppiato ad una turbina in una centrale idroelettrica, dell'energia potenziale gravitazionale posseduta da una certa massa d'acqua contenuta in un lago ad una certa quota altimetrica, sfruttando un determinato dislivello, o direttamente dell'energia cinetica posseduta da un corso d'acqua.\nStoria.\nI greci e i romani furono le prime civilt\u00e0 nel Mondo, ad utilizzare la potenza dell'acqua, o pi\u00f9 precisamente dell'energia cinetica prodotta da essa; si deve per\u00f2 specificare che queste due antiche civilt\u00e0 sfruttarono questo tipo di energia rinnovabile solo per azionare semplici mulini ad acqua per macinare il grano.\nSi deve aspettare il Basso Medioevo e le scoperte portate dal popolo degli Arabi del Nord Africa, per avere altri metodi di sfruttamento dell'energia contenuta in un flusso d'acqua: furono sempre pi\u00f9 utilizzate, sia per l'irrigazione dei campi sia per la bonifica di vaste zone paludose, la ruota idraulica, schematizzabile come un mulino senza pale che ruotava su un punto fisso per azione della forza esercitata dall'acqua stessa.\nUn progresso tecnico di enormi proporzioni si \u00e8 avuto alla fine dell'Ottocento, circa all'inizio della Seconda Rivoluzione Industriale avvenuta in Europa e non solo, in seguito all'evoluzione della ruota idraulica in turbina, macchina motrice costruita da una ruota a pale imperniata su un asse, che all'inizio erano grossolane e schematizzate, ma con le innovazioni tecnologiche, soprattutto della prima met\u00e0 del Novecento, divenne sempre pi\u00f9 perfezionata e funzionale.\nDescrizione.\nL'energia idroelettrica viene ricavata dal corso di fiumi o da laghi, naturali o artificiali (grazie alla creazione di dighe) tramite condotte forzate.\nIn base al funzionamento, le centrali idroelettriche si suddividono in:\nL'acqua di un lago o di un bacino artificiale viene convogliata a valle attraverso condutture forzate, trasformando cos\u00ec la sua energia potenziale in energia di pressione e cinetica grazie al distributore e alla turbina. L'energia meccanica viene poi trasformata attraverso il generatore elettrico, grazie al fenomeno dell'induzione elettromagnetica, in energia elettrica. Per permettere di immagazzinare energia e di averla a disposizione nel momento di maggiore domanda, sono state messe a punto centrali idroelettriche di generazione e di pompaggio. Nelle centrali idroelettriche di pompaggio, l'acqua viene pompata nei serbatoi a monte sfruttando l'energia prodotta e non richiesta durante la notte cosicch\u00e9 di giorno, quando la richiesta di energia elettrica \u00e8 maggiore, si pu\u00f2 disporre di ulteriori masse d'acqua da cui produrre energia. Questi impianti permettono di immagazzinare energia nei momenti di disponibilit\u00e0 per utilizzarla nei momenti di bisogno.\nNonostante i notevoli vantaggi per quanto riguarda l'inquinamento, tuttavia la costruzione di dighe e grandi bacini o invasi artificiali, con l'allagamento di vasti terreni, apporta sempre e comunque un certo impatto ambientale che nei casi pi\u00f9 gravi pu\u00f2 provocare lo sconvolgimento dell'ecosistema della zona con grandi danni ambientali, come \u00e8 successo con la grande diga di Assuan in Egitto, oppure rischi di tipo idrogeologico come accaduto nel disastro del Vajont.\nLa produzione di energia idroelettrica pu\u00f2 avvenire anche attraverso lo sfruttamento del moto ondoso, delle maree e delle correnti marine. In questo caso si parla di energia mareomotrice.\nBacino idroelettrico.\nIl bacino idroelettrico serve a raccogliere le acque di un fiume in un invaso artificiale, il cui elemento principale \u00e8 la diga, e farne alzare la quota per poterne in seguito utilizzare il dislivello per la generazione di energia elettrica. Dal bacino alla centrale dove sono situati i generatori, \u00e8 presente una condotta forzata, ovvero un tubo di sezione costante che pu\u00f2 essere sotterranea o a vista. In prossimit\u00e0 di alcuni tipi di turbina, quale le Pelton, la condotta subisce un restringimento di sezione per favorire l'incremento di velocit\u00e0 di uscita dell'acqua sulle pale della turbina.\nCentrale idroelettrica.\nPer centrale idroelettrica si intende una serie di opere di ingegneria idraulica posizionate in una certa successione, accoppiate ad una serie di macchinari idonei allo scopo di ottenere la produzione di energia elettrica da masse di acqua in movimento.\nL'acqua viene convogliata in una o pi\u00f9 turbine che ruotano grazie alla spinta dell'acqua. Ogni turbina \u00e8 accoppiata a un alternatore che trasforma il movimento di rotazione in energia elettrica.\nLo sfruttamento dell'energia idroelettrica e la conseguente produzione di energia elettrica non \u00e8 costante nel tempo, ma dipende dal rifornimento d'acqua del bacino d'acqua artificiale a sua volta dipendente dal regime degli immissari/fiumi e quindi dal regime precipitativo del bacino idrografico.\nUna pratica diffusa in alcuni paesi/zone \u00e8 quella di pompare acqua nei bacini idroelettrici durante la notte quando l'energia da spendere costa meno e riutilizzare l'energia idroelettrica accumulata di giorno quando la richiesta \u00e8 maggiore e conseguentemente il prezzo risulta maggiore ottenendo cos\u00ec un guadagno netto.\nAsta.\nParticolarmente nelle aree montuose si tende a sfruttare pi\u00f9 volte la stessa acqua facendola passare da varie centrali idroelettriche poste a quote sempre pi\u00f9 basse laddove la morfologia del territorio non rende possibile o comunque conveniente avere un unico grande salto. Nelle Alpi italiane \u00e8 facile trovare situazioni in cui la stessa acqua \u00e8 passata da 4 o 5 diverse centrali idroelettriche prima di arrivare al fiume Po.\nCol termine asta si intende il complesso di opere idrauliche e centrali idroelettriche interconnesse che interessano il medesimo flusso idrico, in maniera sequenziale oppure articolata, generalmente operate dallo stesso gestore.\nA titolo d'esempio un'asta articolata pu\u00f2 essere composta da alcune captazioni che convogliano acqua ad una centrale idroelettrica \"AA\" le cui acque in uscita alimentano una centrale idroelettrica \"BB\" posta alcune centinaia di metri pi\u00f9 in basso. Le acque in uscita da quest'ultima confluiscono in un lago artificiale assieme alle acque di scarico di una terza centrale \"CC\" alimentata dalle proprie captazioni, e a sua volta il lago alimenta una centrale \"DD\" posta ovviamente ad una quota ancora pi\u00f9 bassa.\nDiffusione e futuri sviluppi.\nL'energia idroelettrica \u00e8 la principale risorsa alternativa alle fonti fossili usata in Italia e garantisce circa il 15% del fabbisogno energetico italiano. La sua importanza in passato fu molto pi\u00f9 grande perch\u00e9 dagli inizi del XX secolo sino al primo dopoguerra l'energia idroelettrica rappresentava la grande maggioranza dell'energia prodotta in Italia arrivando anche a toccare punte di poco inferiori al 100%. Gli sviluppi futuri dell'idroelettrico riguarderanno il miglioramento della flessibilit\u00e0 degli impianti, ossia la capacit\u00e0 di mantenere efficienze elevate anche al variare della portata (ricordiamo che al momento gli impianti idroelettrici sono molto pi\u00f9 efficienti degli impianti eolici e solari- circa 3-5 volte di pi\u00f9). Sono previsti anche sviluppi del settore micro idroelettrico, specialmente di impianti con ruota idraulica e Vite di Archimede, nonch\u00e9 impianti di pompaggio (che producono energia durante il giorno e che ripompano l'acqua nel bacino della diga di notte), e impianti che utilizzano l'energia delle onde e delle maree. Grandi sforzi sono in corso per minimizzare gli impatti ambientali (scale per pesci, turbine fish-friendly).\nImpatti ambientali.\nNel caso della creazione di bacini artificiali da sfruttare in ambito idroelettrico, i possibili impatti ambientali sono dovuti alle variazioni del microclima, all'impedimento del transito dei pesci migratori presenti d\u2019acqua dolce, ai danni alla biodiversit\u00e0 per la modifica dell'ecosistema e all\u2019erosione fluviale e delle coste alla foce del fiume, a causa del trattenimento da parte della diga dei sedimenti trasportati dal corso d\u2019acqua.\nInoltre, la creazione di bacini artificiali contribuisce alle emissioni di gas serra (anidride carbonica e metano) in quantit\u00e0 significativa, specialmente nei primi anni, a causa della digestione anaerobica del materiale organico presente nelle acque, fenomeno che avviene anche nei laghi naturali e nei fiumi; i valori di queste emissioni sono stimati in 48 milioni di tonnellate di anidride carbonica e 3 milioni di tonnellate di metano, equivalenti al 4% delle emissioni mondiali di metano da parte delle acque interne, ma potrebbero essere superiori in funzione delle condizioni del bioma in cui si trova il bacino."}
{"id": "2364048", "revid": "120308572", "url": "https://it.wikipedia.org/wiki?curid=2364048", "title": "Rinunzia all'eredit\u00e0", "text": "La rinunzia all'eredit\u00e0 \u00e8 un atto unilaterale non recettizio mediante il quale il chiamato all'eredit\u00e0, davanti al notaio o al cancelliere del tribunale, rinuncia a subentrare nel patrimonio del \"de cuius\".\nTale rinunzia deve essere esercitata entro i termini prescrizionali previsti per l'accettazione dell'eredit\u00e0 (10 anni) e decorre dall'apertura della successione.\nLa rinuncia non pu\u00f2 essere tacita.\nLa rinuncia pu\u00f2 avere diversi motivi:\nIn quest'ultimo caso, si pu\u00f2 verificare che i creditori del defunto possano essere danneggiati dalla mancata accettazione e quindi soddisfarsi sulle attivit\u00e0 del chiamato l'eredit\u00e0. I creditori possono ottenere una sentenza giudiziale con la quale vengono protetti gli interessi dei creditori facendosi autorizzare ad accettare in nome e luogo del rinunziante."}
{"id": "2364053", "revid": "70217", "url": "https://it.wikipedia.org/wiki?curid=2364053", "title": "Revoca del testamento", "text": ""}
{"id": "2364062", "revid": "133248", "url": "https://it.wikipedia.org/wiki?curid=2364062", "title": "Nokia 5800 Xpress Music", "text": ""}
{"id": "2364065", "revid": "1305772", "url": "https://it.wikipedia.org/wiki?curid=2364065", "title": "Rocca Blancia", "text": "La Rocca Blancia (3193 ) \u00e8 una montagna delle Alpi Cozie posta sullo spartiacque alpino principale tra l'italiana valle Maira e la francese valle dell'Ubaye.\nCaratteristiche.\n\u00c8 compresa nel tratto di cresta spartiacque che va dal monte Sautron al Brec de Chambeyron. Dal lato francese, chiude a monte il vallone detto \"le Vallonet\", che si diparte dalla frazione \"Meyronnes\" di Saint-Paul-sur-Ubaye; dal versante italiano, si trova su uno dei contrafforti laterali del vallone pensile noto come \"Vallonasso di Stroppia\". Dal monte Sautron la cresta discende in direzione nord-ovest fino al \"colle della Portiola\" (2899\u00a0m) ed al \"pas du Valounas\" (2865\u00a0m), da dove risale circa nella stessa direzione fino alla vetta della Rocca Blancia; da qui la cresta piega leggermente e scende verso nord-nord-ovest, raggiungendo dapprima una vetta secondaria (3165\u00a0m) separata dalla primaria da una forcella, poi scendendo al \"colle di Nubiera\" (2865\u00a0m), da dove prosegue dando inizio alla cresta del Brec de Chambeyron.\nLa situazione geologica della montagna \u00e8 piuttosto complessa. Sul versante francese, affiorano nella parte bassa delle dolomie di diversa colorazione, mentre la vetta e la parte italiana sono composte essenzialmente di flysch arenaceo dell'unit\u00e0 dell'Eyssilloun. La montagna \u00e8 anche interessata da una notevole faglia con piano di giacitura suborizzontale, ben visibile sul versante sud-ovest.\nIl nome \u00e8 indicato come Rocca Blancia sulla cartografia italiana IGM, e come Rocca Blanca su quella francese IGN. Su alcune cartine, come ad esempio la \"Carta dei Sentieri\" 1:50.000 dell'IGC, viene indicata anche come Roche Blanche.\nAscensione alla vetta.\nLa via normale si sviluppa sul versante ovest, in territorio francese. L'avvicinamento pi\u00f9 comodo \u00e8 da Meyronnes, frazione di Saint-Paul-sur-Ubaye; da qui si risale il \"Vallonet\" fino al \"lago inferiore del Vallonet\", dove si piega a sinistra in direzione delle pendici della montagna. Si supera una fascia rocciosa con facili passaggi di arrampicata, indi si risale il pendio occidentale seguendo degli ometti di segnalazione, fino ad arrivare alla forcella tra le due cime (3120\u00a0m); volgendo a destra, si risale per tracce di sentiero e qualche passaggio un po' esposto fino in vetta. L'itinerario \u00e8 di tipo escursionistico, ed ha una difficolt\u00e0 di R4 sulla scala francese.\nDal versante italiano, \u00e8 possibile raggiungere la vetta per cresta risalendo dal colle della Portiola.\nAccesso invernale.\nLo stesso percorso pu\u00f2 essere effettuato d'inverno con gli sci, sia partendo da Meyronnes o da Saint-Ours, sia partendo da Fouillouse e compiendo l'intero giro della rocca, con ascensione per la normale estiva. L'escursione pu\u00f2 gi\u00e0 essere considerata un'uscita di sci ripido."}
{"id": "2364066", "revid": "123915069", "url": "https://it.wikipedia.org/wiki?curid=2364066", "title": "Maxim (cantante)", "text": "Primi anni.\nMaxim nasce a Peterborough, il pi\u00f9 giovane di sette figli e frequenta la Jack Hunt School a Peterborough. Comincia a cantare a 14 anni. A 17 anni fa il suo primo concerto a Basingstoke. Con Ian Sherman, un amico musicista di Nottingham forma \"Maxim and Sheik Yan Groove\", dove Sherman scrive la musica e Maxim le parole. Dopo aver registrato alcuni pezzi senza grande successo, il progetto si scioglie. Grazie ad un amico di nome Ziggy gli viene offerto un posto in un nuovo gruppo, \"The Prodigy\" e accetta.\nCarriera.\nThe Prodigy.\nDapprima utilizzato nei concerti del gruppo, la sua presenza fu cos\u00ec importante che venne incorporato nell'album di debutto del gruppo del 1992, \"Experience\". Maxim inoltre cant\u00f2 in \"Poison\" da \"Music for the Jilted Generation\" (1994), in \"Breathe\" e \"Mindfields\", le ultime due tratte da \"The Fat of the Land\" del 1997. Sebbene non sia apparso nell'album \"Always Outnumbered, Never Outgunned\", Maxim ha continuato a registrare e ad esibirsi con il gruppo.\nDa solista.\nA causa dei continui tour con i The Prodigy, Maxim non ha prodotto molto materiale solista. Ha prodotto \"Dog Day\" sul promo XL \"Against the Grain\". Il 9 agosto 1999 Maxim ha pubblicato l'EP \"My Web\", composto da cinque brani. Nel 2000 ha collaborato con Skin degli Skunk Anansie per la canzone \"Carmen Queasy\", che rimane il suo maggiore successo solista. Ha prodotto un secondo singolo, \"Scheming\", l'11 settembre e l'album \"Hell's Kitchen\" il 2 ottobre 2000.\nHa prodotto un secondo album \"Fallen Angel\" nel 2005 con un singolo \"I Don't Care\", senza grande successo."}
{"id": "2364067", "revid": "339392", "url": "https://it.wikipedia.org/wiki?curid=2364067", "title": "Invalidit\u00e0 del testamento", "text": ""}
{"id": "2364071", "revid": "767487", "url": "https://it.wikipedia.org/wiki?curid=2364071", "title": "Palaeoniscum", "text": "Il paleonisco (gen. Palaeoniscum) \u00e8 un pesce osseo estinto, appartenente ai paleonisciformi. Visse nel Permiano (circa 280 \u2013 250 milioni di anni fa) e i suoi resti sono stati ritrovati in Europa e in Nordamerica.\nDescrizione.\nIl corpo di questo pesce era piuttosto affusolato, e raggiungeva i 30 centimetri di lunghezza. L'intero animale possedeva un rivestimento di pesanti scaglie ganoidi; la pinna caudale era notevolmente biforcuta e quella dorsale era molto sviluppata in altezza, a indicare che probabilmente il paleonisco era un buon nuotatore. Il cranio era allungato, con un muso corto dotato di grandi occhi. I denti erano molti e acuminati, e venivano sostituiti quando andavano perduti (come negli odierni squali). La morfologia del paleonisco fa supporre che questo animale, analogamente a molti altri pesci ossei primitivi, possedesse sacche aeree connesse con l'apparato digerente, che fungevano da primitiva vescica natatoria.\nClassificazione.\nIl paleonisco d\u00e0 il nome a un intero ordine di pesci ossei, i paleonisciformi (Palaeonisciformes), notevolmente diffuso nel Paleozoico superiore. A questo ordine, classicamente, sono ascritti i pi\u00f9 antichi e primitivi tra i pesci ossei, comprese le forme del Devoniano come \"Cheirolepis\". In realt\u00e0 \u00e8 probabile che, cos\u00ec inteso, l'ordine sia parafiletico. Il paleonisco rappresentava un piano corporeo piuttosto comune all'interno del gruppo, e molte forme a esso simili prosperarono anche nel corso del Mesozoico (\"Dicellopyge\", \"Pteronisculus\").\nTra le specie pi\u00f9 note di paleonisco, da ricordare Palaeoniscum freieslebeni e P. vratislavensis.\nStile di vita.\nQuesto pesce possedeva le classiche scaglie ganoidi dei pesci ossei primitivi, che appesantivano il nuoto e rendevano lenta la manovra; tuttavia, il paleonisco possedeva anche una forma piuttosto adatta al nuoto veloce, e le ampie e forti pinne dovevano consentire movimenti rapidi. \u00c8 possibile che questo pesce fosse tra i pi\u00f9 rapidi del suo periodo e del suo ambiente."}
{"id": "2364075", "revid": "22356", "url": "https://it.wikipedia.org/wiki?curid=2364075", "title": "Tetrapodomorfo", "text": ""}
{"id": "2364079", "revid": "110522358", "url": "https://it.wikipedia.org/wiki?curid=2364079", "title": "Crisafio", "text": "Biografia.\nIl suo vero nome era \"Taiouma\", \"Tumna\", \"Tzoumas\" o \"Ztommas\". Potentissimo nel palazzo imperiale, esercit\u00f2 un'enorme influenza sull'imperatore Teodosio II verso la fine del suo regno e, secondo una fonte, l'imperatore amava l'eunuco per la sua bellezza. Il suo ruolo ufficiale era quello di \"cubicularius\" o \"spatharios\"\nNel 441 Crisafio, all'epoca non ancora \"cubicularius\", decise di causare la caduta di Ciro di Panopoli, il poeta pagano egiziano che ricopriva la carica di \"praefectus urbi\" di Costantinopoli e che era enormemente popolare in citt\u00e0; Ciro si salv\u00f2 convertendosi al Cristianesimo, ma Crisafio riusc\u00ec a farlo nominare vescovo di una citt\u00e0 in Frigia, la cui popolazione aveva linciato i quattro precedenti prelati.\nNel 443 divenne \"cubicularius\" o \"spatharios\". Teodosio era debole, e il regno era dominato da sua sorella, l'augusta Pulcheria, che Crisafio volle indebolire appoggiandosi a Elia Eudocia, la moglie di Teodosio e l'altra augusta dell'Impero: chiese infatti che la corte di Pulcheria, suo strumento di governo, fosse trasferita ad Eudocia, ma Teodosio rifiut\u00f2, affermando che non aveva intenzione di deporre la sorella, che regnava avvedutamente. Crisafio fece allora affermare ad Eudocia che, siccome Pulcheria viveva a tutti gli effetti una vita ascetica, la sorella di Teodosio avrebbe dovuto prendere i voti e diventare diaconessa, lasciando conseguentemente la vita mondana; Teodosio si lasci\u00f2 convincere, e Pulcheria, per evitare di dover prendere i voti, si ritir\u00f2 a vita privata, andando a vivere nel palazzo di Hebdomon, alla periferia di Costantinopoli. Liberatosi di Pulcheria, Crisafio provvide a causare la caduta anche di Eudocia. Nel 444 riusc\u00ec a convincere Teodosio che Eudocia aveva una relazione con il \"magister officiorum\" Paolino, e che i due amanti intendevano assassinarlo e regnare insieme. Malgrado entrambi negassero recisamente, e nonostante il sostegno del popolo per l'imperatrice, Teodosio ordin\u00f2 che Eudocia fosse esiliata a Gerusalemme, da dove non torn\u00f2 pi\u00f9, e che Paolino fosse inviato in Cappadocia, dove fu assassinato qualche mese dopo. Rimosse entrambe le auguste dalla corte, Crisafio detenne il potere effettivo per i successivi sei anni, incutendo paura ai maggiorenti dell'impero.\nNel dicembre 447, il re degli Unni Attila giunse sotto le mura di Costantinopoli con le sue truppe; Crisafio decise di blandire i nemici dell'impero, pagando un tributo agli Unni piuttosto che rischiare la guerra. Il trattato fu rinnovato nel 448, ma per la prima volta vi furono voci contrarie al governo di Crisafio; l'opposizione al potente eunuco si coagul\u00f2 attorno a Zenone, comandante delle truppe isauriche presenti nella capitale e apprezzato dall'imperatore e dalla popolazione per i provvedimenti difensivi che aveva preso. Crisafio decise di rispondere alla minaccia organizzando un attentato contro Attila: a tale scopo corruppe il capo delle guardie del re unno, Edeco, ma questi, tornato a corte dal proprio re, non trad\u00ec, anzi gli rivel\u00f2 il complotto; Attila chiese la testa di Crisafio, ma poi Teodosio, tramite un'ambasciata, lo convinse ad accettare una forte somma di denaro (Crisafio stesso mand\u00f2 una grossa donazione al re unno).\nCrisafio fu anche coinvolto nelle dispute teologiche della sua epoca, e accettando tangenti dalle varie fazioni raccolse una grande fortuna. dell'abate Eutiche, intendeva porlo sul trono patriarcale di Costantinopoli per aumentare la propria influenza politica, ma le sue mire furono sconfitte dall'elezione di Flaviano nel 447. Crisafio, allora, convinse Teodosio a richiedere un dono a Flaviano, il quale invi\u00f2 all'imperatore tre pani consacrati, che Crisafio rifiut\u00f2 affermando che all'imperatore andava donato dell'oro; Flaviano rispose che il vescovo di Costantinopoli non poteva cedere propriet\u00e0 della Chiesa come tangenti, facendosi nemico Crisafio. Pulcheria, all'epoca ancora influente a corte, protesse Flaviano; allora Crisafio fece prima nominare Dioscoro, un acerrimo nemico di Flaviano, patriarca di Alessandria e poi organizz\u00f2 l'esilio di Pulcheria. Nel 448 sorse la disputa intorno alla teoria del monofisismo promossa da Eutiche, che ottenne l'appoggio di Crisafio; Flaviano, seppur riluttante, alla fine si fece coinvolgere e condann\u00f2 la posizione di Eutiche. Fu allora convocato il secondo concilio di Efeso (agosto 449) e, attraverso Dioscoro, Crisafio fece deporre Flaviano; papa Leone I, per\u00f2, chiese all'imperatore di convocare un nuovo concilio.\nTeodosio mor\u00ec nel 450. Crisafio, che probabilmente era sceso nella considerazione del suo imperatore pochi mesi prima della sua morte (pare che Zenone, suo rivale, avesse minacciato una rivolta), vide salire al trono Pulcheria e il suo nuovo marito Marciano, due suoi nemici. Secondo la maggior parte degli storici antichi, Pulcheria si vendic\u00f2 di Crisafio consegnandolo al suo nemico mortale Giordane, che lo fece uccidere. Secondo Giovanni Malalas, per\u00f2, Crisafio, che come Teodosio era sostenitore la fazione dei Verdi (opposti ai Blu appoggiati da Marciano), caus\u00f2 una sommossa dei propri sostenitori e fu mandato sotto processo da Marciano; lungo la strada che lo conduceva al tribunale, fu linciato dalla folla, inferocita dal gravoso aumento delle tasse ordinato da Crisafio per pagare il tributo ad Attila."}
{"id": "2364085", "revid": "2039709", "url": "https://it.wikipedia.org/wiki?curid=2364085", "title": "Lascito", "text": "Il l\u00e0scito \u00e8 un atto con il quale taluno dispone una donazione in favore di terzi di beni e/o valori di un certo rilievo; tipicamente si tratta di una manifestazione di liberalit\u00e0 espressa con il testamento e pertanto in genere da concretizzarsi \"mortis causa\" al momento della dipartita del donante (per successione testamentaria). A questi fini \u00e8 molto prossimo al legato, dal quale si differenzia per alcuni aspetti di natura, a conti fatti, pi\u00f9 capziosa e filologica che non sostanziale. I due termini si avvicinano infatti sin quasi alla coincidenza in sinonimo, ma sussistono tuttavia piccole specificit\u00e0 che li distinguono. Elemento comune, nella successione a causa di morte, \u00e8 il riferimento a beneficiari in genere estranei alla linea di successione ordinaria (familiare), i quali ricevono il donativo pur non essendo fra i soggetti previsti per la successione necessaria, e dunque lo percepiscono in quanto legatari e non in quanto eredi. \nIntanto il termine \"lascito\" si riferisce alquanto genericamente all'azione (vista sotto il suo profilo \"umano\" e come espressione di volont\u00e0) del \"lasciare\" (in eredit\u00e0 o in dono), mentre il legato \u00e8, in senso pi\u00f9 strettamente giuridico ed in ambito eminentemente successorio, principalmente il bene (o il valore fungibile) oggetto del lascito, quindi \u00e8 l'oggetto dell'azione del \"disporre un lascito\" (= \"disporre che sia donato [alla propria morte]\"), oppure \u00e8 l'istituto del \"legare\" nella sua accezione di costituzione di diritti ed obblighi (il legato \u00e8 infatti un negozio giuridico).\nL'atto che costituisce il legato, il \"lascito testamentario\", \u00e8 dunque - in termini semplici - una sorta di donazione con effetti derogati, postergati al momento della propria morte (caso tipico), e come tale la disposizione testamentaria che la prevede \u00e8 in pratica un atto non ancora completo, per la cui verificazione e perfezionamento si attende il decesso del donante. Il legato \u00e8 quindi pi\u00f9 la \"cosa legata\", la radice etimologica riferendosi all'obbligo che si conferisce all'esecutore testamentario, che \u00e8 \"legato\" a rispettare e far rispettare le volont\u00e0 del defunto; ovviamente, \u00e8 invece dal \"lasciare\" che viene l'altro termine.\nComunque si registra di fatto un uso pressoch\u00e9 sinonimico dei due termini anche in atti formali e di giustizia, questo sin dai prosatori delle Pandette. E non c'\u00e8 sotto un profilo giuridico una differenziazione per qualit\u00e0 dei soggetti (donante e donatario), potendo tutti i tipi di soggetti capaci (persone, societ\u00e0, enti e qualsiasi altro tipo di soggetto) trovarsi tanto in posizione di emissione che di ricezione del lascito o del legato, senza apprezzabili differenze se non forse di stile delle descrizioni.\nIl lascito, in realt\u00e0, \u00e8 pi\u00f9 che altro parola di lingua comune, e pertanto trova ortodossa applicazione anche per donativi portati ad effetto in corso di esistenza, ad esempio nel caso di un soggetto che per liberalit\u00e0 costituisca un vitalizio in favore di un terzo: in questo caso, diversamente dal tipo successorio, l'eventuale interposizione di un soggetto chiamato dal donante ad eseguire le sue disposizioni vedrebbe comparire la figura (sempre eventuale, appunto, e non necessaria) del procuratore e non dell'esecutore testamentario. Ed il termine \"lascito\" pu\u00f2 trovarsi usato anche a proposito della trasmissione in eredit\u00e0. \nOppure, astrattamente e retoricamente, \u00e8 il termine che indica quanto del passaggio terreno di soggetti benemeriti o comunque rimpianti, sia rimasto (culturalmente, eticamente o in altra modalit\u00e0 di vantaggio) a disposizione della collettivit\u00e0 di riferimento; si parl in questi casi del \"lascito\" di un letterato, o di un filosofo, o di un eroe, o di simili figure di rilievo sociale il cui contributo sia ritenuto fortemente innovativo o profondo ed acquisito al progresso umano."}
{"id": "2364087", "revid": "73843", "url": "https://it.wikipedia.org/wiki?curid=2364087", "title": "Massimo Carmassi", "text": "Biografia.\nMassimo Carmassi si \u00e8 laureato presso la Facolt\u00e0 di Architettura di Firenze nel 1970. Ha fondato l'Ufficio Progetti della citt\u00e0 di Pisa nel 1974, che ha poi diretto sino al 1990. \u00c8 stato dal 1981 al 1985 presidente dell'Ordine degli Architetti di Pisa e Provincia. Tra i vari riconoscimenti ha ricevuto, nel 1993, la Medaglia Heinrich Tessenow dalla Heinrich-Tessenow-Gesellschaft e.V. (Alfred Toepfer Stiftung F.V.S.) e nel 2015, la Medaglia d'oro all'architettura italiana. \u00c8 stato inoltre nominato Accademico ordinario nella classe di Architettura dell'Accademia delle arti del disegno di Firenze e Accademico di San Luca. \u00c8 membro dell\"Internationale Bauakademie Berlin\" e \"Honorary Fellow\" dell'American Institute of Architects. Il suo lavoro si svolge sia nel settore del restauro che in quello della nuova architettura e della progettazione urbana. \u00c8 stato per molti anni Professore ordinario di Progettazione Architettonica e Urbana presso l'Istituto Universitario di Architettura di Venezia (IUAV) e ha precedentemente insegnato \u201cProgettazione Architettonica\u201d presso le Facolt\u00e0 di Architettura di Ferrara, Genova, Torino, Reggio Calabria, all'Accademia di Architettura di Mendrisio (Universit\u00e0 della Svizzera Italiana), presso la Hochschule der Kunst di Berlino e la Syracuse University di New York.\nFilosofia progettuale.\n\u201cDi fatto le architetture antiche si presentano ai nostri occhi come la somma degli infiniti interventi di generazioni di committenti, abitanti, architetti; si tratta di architetture figlie di molti autori, spesso sconosciuti. Tutto ci\u00f2 ha generato in questi edifici un grande valore, una rara bellezza difficilmente catalogabile e dettata spesso dal caso o dalla contingenza: il nostro fine ultimo \u00e8 quello di conservare e restituire tale ricchezza, non solo in termini di patrimonio documentario ma anche in termini di combinazione estetica.\u201d Per contro le nuove architetture aspirano ad una certa continuit\u00e0 con la storia, non tanto in termini stilistici, quanto per la filosofia costruttiva e la sintassi compositiva, dominate da una aspirazione alla lunga durata e dalla disponibilit\u00e0 a consentire la trasformazione dell'uso delle opere nel tempo, senza che queste perdano la loro identit\u00e0."}
{"id": "2364091", "revid": "661526", "url": "https://it.wikipedia.org/wiki?curid=2364091", "title": "Stile Libero (Einaudi)", "text": "Stile libero \u00e8 una collana edita dalla casa editrice Einaudi.\nLa collana \"Stile libero\" \u00e8 nata nel 1996, anno in cui il libro \"Fuori tutti\" di Carlo Antonelli, Marco Delogu e Fabio De Luca, \u00e8 stato ascritto per primo alla serie. Gli ideatori di questa nuova realt\u00e0 editoriale, sono stati Severino Cesari e Paolo Repetti, entrambi brillanti specialisti di questo settore. Questi hanno conferito a \u201cStile libero\u201d un assetto da laboratorio, da vero cantiere aperto, dove poter sperimentare e scoprire forme e generi letterari inusuali. \u00c8 grazie a queste caratteristiche che in \"Stile libero\" si fondono perfettamente innovazione di forme e contenuti e tradizione editoriale di casa Einaudi.\nNell'impostazione della collana svolge un ruolo importante l'attenzione costante al mercato. Infatti, ai tempi della sua creazione, l'analisi del segmento dei lettori einaudiani mostrava palesemente la lacuna di un pubblico aperto alle innovazioni in campo letterario. La casa madre, proprio per questo, decide di puntare su nuovi fronti, inesplorati e d'avanguardia, ma che allo stesso tempo non si distacchino eccessivamente dai propri standard. Ci\u00f2 permette di definire \u201cStile libero\u201d una collana capace di sperimentare, di intraprendere cammini inusuali, ma al tempo stesso, di inserire in catalogo elementi validi e degni del nome torinese, conferendo cos\u00ec alla collana trasversalit\u00e0 nell'offerta culturale, la quale, se da un lato pu\u00f2 sembrare che contenga stonature nell'insieme, dall'altro arricchisce la collana che sembra trarne una forte energia.\nDenominazione.\nLa denominazione \"Stile libero\" rispecchia pienamente la natura del progetto sotteso, stabilendo un rapporto di mimesi con il programma che si prefigge, come ben dimostra la scelta degli elementi che compongono la denominazione stessa. Il primo, \u201cStile\u201d, a voler garantire la continuit\u00e0 con gli standard einaudiani. La casa editrice Einaudi, infatti, ha sempre spiccato per il forte impegno civile ed intellettuale e l'eleganza del catalogo, grazie anche alla collaborazione di protagonisti quali Cesare Pavese, Elio Vittorini e Italo Calvino. \nIl secondo elemento, \u201clibero\u201d, indica la libert\u00e0 e la possibilit\u00e0 di non avere limiti, freni o nessun tipo di pregiudizio. Si sintetizza in questo modo la natura stessa della collana che gode della piena libert\u00e0 di poter fare letteratura secondo canoni nuovi e inusuali, per poter far diventare \u201clibro - cos\u00ec come dice il motto - tutto ci\u00f2 che libro non \u00e8\u201d.\nL'interesse per la cultura giovanile.\nUn punto di forza della collana \u00e8 l'interesse per la cultura giovanile. La casa editrice Einaudi, a met\u00e0 degli anni novanta infatti, aveva commissionato un'indagine di mercato per stabilire quali erano i propri punti di forza e in quale campo potesse ancora migliorare. Tale ricerca ha mostrato l'assenza, all'interno del segmento dei lettori einaudiani, delle nuove generazioni e \"Stile libero\" si \u00e8 dimostrata ben presto la risposta adeguata per sopperire a questa carenza.\nL'interesse per la cultura giovanile \u00e8 un aspetto che si \u00e8 rivelato vantaggioso su pi\u00f9 fronti. Infatti \"Stile libero\" ha anche dato grandi possibilit\u00e0 e visibilit\u00e0 a scrittori giovani come Carlo Lucarelli e Niccol\u00f2 Ammaniti che si sono rivelati gli autori di punta della collana. Essa presenta un catalogo ricco che comprende molta letteratura, italiana e straniera, di generi eterogenei e, soprattutto, molta narrativa frutto dell'inventiva di \u00abuna pattuglia di giovani molto ben agguerrita\u00bb. Infine, i direttori, Cesari e Repetti, tanto giovani quanto esperti del settore, hanno colto e assecondato il cambiamento, puntando sulle moderne leve del settore editoriale.\nLa struttura.\nLa collana si \u00e8 evoluta velocemente, sino diventare oggi un'area autonoma all'interno della casa madre, per cui escono oltre sessanta novit\u00e0 all'anno. \"Stile libero\" mostra una struttura complessa, organizzata in sotto-collane, cio\u00e8 sezioni che raccolgono opere che presentano tratti comuni. Questa suddivisione \u00e8 giustificata dalla netta separazione dei generi letterari e dei supporti utilizzati per la presentazione delle pubblicazioni. Inoltre, la ricchezza e la complessit\u00e0 della produzione editoriale della collana le hanno conferito un'identit\u00e0 propria all'interno della casa editrice Einaudi, permettendole di acquistare sempre maggiore autonomia.\nLa suddivisione, oltre a essere un'ottima dimostrazione di organizzazione e chiarezza, \u00e8 la prova concreta del carattere sperimentale di \"Stile libero\". Essa infatti, aprendo le porte a ogni genere e forma letteraria, ritrova al suo interno un'offerta talmente eterogenea che potrebbe lasciare confusi. La suddivisione, invece, permette l'identificazione immediata, se non dell'opera, almeno del genere a cui essa appartiene. Inoltre, variare gli inserimenti, insieme alla volont\u00e0 di sperimentare e intraprendere strade nuove, implica scelte coraggiose e, proprio perch\u00e9 \"Stile libero\" non pone vincoli tradizionali, le sotto-collane soddisfano la necessit\u00e0 di dettare un ordine al proprio interno, mantenendo una vastissima offerta culturale.\nLe sotto-collane sono:\nTitoli.\nDavide Fabbri, \"Fa un po' male\"\nVasco Rossi, \"Parole e canzoni\""}
{"id": "2364098", "revid": "547034", "url": "https://it.wikipedia.org/wiki?curid=2364098", "title": "Stadio Eladio Rosabal Cordero", "text": "L'Estadio Eladio Rosabal Cordero \u00e8 uno stadio multiuso della citt\u00e0 costaricana di Heredia. Inaugurato nel 1951, pu\u00f2 accogliere 8 700 spettatori. Ospita le partite interne dell'.\nStoria.\nCostruito tra il 1946 e il 1947, lo Stadio Rosabal Cordero porta questo nome dal 1965, quando la compagine \"rojiamarilla\" (rosso-gialla) dell', la squadra di casa, decise di onorare uno dei propri massimi rappresentanti del 1921, anno in cui il club fu fondato. Si tratta di Eladio Rosabal, uno dei fondatori e dei primi giocatori della squadra.\nDomenica 21 agosto 1949, quando si aprirono le porte del Rosabal per un incontro tra il Club Sport Herediano e la Sociedad Gimn\u00e1stica Espa\u00f1ola di San Jos\u00e9, i capitolini, che avevano \"guastato\" la festa di inaugurazione dello stadio dell'Alajuelense appena una settimana prima, e si presentarono nella citt\u00e0 dei fiori, Heredia, per fare altrettanto contro gli \"heredianos\", ma questa volta vinsero i padroni di casa con il punteggio di 3-1.\nIl Morera Soto di Alajuela e il Fello Meza di Cartago furono i primi due stadi della prima divisione costaricana usati per il calcio dopo il Nacional, ma fu il Rosabal Cordero a ospitare, nel torneo del 1963, la prima partita sotto i riflettori: mercoled\u00ec 19 giugno 1963 l'Herediano perse contro l'Uruguay de Coronado per 1-2. \nPer sette anni lo Stadio Nacional e lo Stadio Rosabal Cordero furono gli unici due impianti dotato di riflettori e quindi, gli unici in cui si praticava calcio di notte nel campionato costaricano."}
{"id": "2364100", "revid": "125114805", "url": "https://it.wikipedia.org/wiki?curid=2364100", "title": "Bink Video", "text": "Bink Video \u00e8 un formato di file proprietario (estensione .bik) sviluppato da RAD Game Tools ed usato soprattutto nei videogiochi per Xbox, Xbox 360, PlayStation 2 e 3, GameCube, PC, Wii, Nintendo DS e PSP.\nIl formato include propri codec audio e video, supporta risoluzione a partire da 320x240 fino all'alta definizione."}
{"id": "2364103", "revid": "1318658", "url": "https://it.wikipedia.org/wiki?curid=2364103", "title": "Fosca (opera)", "text": "Fosca \u00e8 un'opera lirica in quattro atti di Ant\u00f4nio Carlos Gomes, su libretto dell'italiano Antonio Ghislanzoni. La prima rappresentazione si tenne a Milano, al Teatro alla Scala, il 16 febbraio 1873.\nIl libretto deriva dalla novella \"La festa delle Marie\" di Luigi Capranica.\nStoria e caratteristiche.\nFosca \u00e8 la seconda opera di Gomes, composta al suo ritorno dal Brasile. \u00c8 basata su una storia di pirateria nell'Adriatico e ambientata nel Medioevo. Lo spartito rivela una condotta molto pi\u00f9 scaltrita nell'uso dei motivi conduttori e una struttura vocale che tende ormai al discorsivismo e al superamento della dicotomia recitativo-aria.\nLa sua prima rappresentazione, nel 1873 \u00e8 molto contestata, nonostante l'editore Giulio Ricordi avesse una grande ammirazione per il compositore brasiliano. Ma Gomes era convinto del valore della sua composizione e ne fece diverse revisioni. Inizialmente l'opera venne criticata per il frequente ritorno a temi ricorrenti, che in verit\u00e0 non hanno un valore sinfonico, bens\u00ec esclusivamente melodico, ma ci\u00f2 cost\u00f2 a Carlos Gomes l'accusa di \"Wagnerismo\".\nLa seconda versione venne data al Teatro alla Scala nel 1879; la critica fu benevola, ma il pubblico non le diede molta attenzione, e non venne ripresa altrove.\nLa terza versione fu rappresentata al Teatro Comunale di Modena nel 1889, e la quarta versione nel 1890 al Teatro Dal Verme.\nIn tempi recenti si registra una nuova produzione di Fosca realizzata dal Teatro Municipal de S\u00e3o Paulo (2016), con la direzione di Eduardo Strausser, la regia di Stefano Poda e Nadja Michael nel ruolo del titolo.\nConati scrive della Fosca:\nIl libretto.\nIl libretto \u00e8 di Antonio Ghislanzoni, e fu ricavato dalla novella \"Festa delle Marie\" di Luigi Capranica (1821-1891).\nRevisioni.\nL'opera fu rivista per ben tre volte dall'autore. La prima, la revisione pi\u00f9 importante, \u00e8 quella del 1878, dove Gomes apport\u00f2 delle modifiche rilevanti. Nel primo atto sostitu\u00ec l'aria del baritono originale, \"Or vieni o donna\" con la pi\u00f9 lirica \"D'amore le ebbrezze\". Accorci\u00f2 nettamente il finale del secondo atto (che originariamente aveva un lungo concertato dopo la sconfitta di Gajolo, durante il quale Fosca rivela il rapimento di Delia ai Veneziani vittoriosi, obbliga Paolo a seguirla, lasciando suo fratello e gli altri pirati in pericolo di vita). Inoltre, iscrive una larga sezione del duetto tra Fosca e Delia nel terzo atto (\u201cVieni e cogli l'instante che alla clemenza s'apre il mio cor\u201d).\nLa seconda revisione \u00e8 del 1889, per una rappresentazione al Teatro Comunale di Modena. La terza, infine, \u00e8 del 1890 al Teatro Dal Verme di Milano, dopo la quale l'opera non venne pi\u00f9 ripresa.\nLa trama.\nAtto primo.\nIn Istria, nel covo dei pirati.\nGajolo spiega ai suoi uomini il piano della loro prossima incursione. Si infiltreranno in segreto ad un matrimonio nella Chiesa di San Pietro a Venezia (Scendiam nella notte), poi ad un suo segnale sovraffarranno i ricchi ospiti.\nGajolo viene interrotto da Cambro, che porta una buona notizia: Michele Giotta ha offerto una lauta somma per il riscatto del figlio Paolo, prigioniero dei pirati. Tutti festeggiano, ma Fosca interviene, ricordando al fratello che il prigioniero le era stato promesso, e che non lo avrebbe ceduto per tutto l'oro del mondo, poich\u00e9 ne \u00e8 innamorata. Suggerisce di ingannare Giotta, ma i pirati rifiutano perch\u00e9 sarebbe disonorevole e se ne vanno. Rimane sola in compagnia di Cambro, il quale innamorato di lei e non corrisposto, le promette che in un modo o nell'altro riuscir\u00e0 a farla sua (\"D'amore le ebbrezze\").\nFosca va a prendere Paolo nella grotta e gli annuncia la sua liberazione. Poi gli dichiara tutto il suo amore, ma Paolo la allontana perch\u00e9 innamorato di un'altra donna, cui \u00e8 promesso. Fosca va su tutte le furie, non accetta di essere respinta e sta per rimandarlo nella sua prigione, quando sopraggiunge Gajolo, accompagnato da Michele Giotta che \u00e8 venuto a riprendersi il figlio. Fosca tenta di protestare, ma viene zittita dal fratello. Non appena la nave di Paolo prende il largo, Cambro patteggia con Fosca: il suo aiuto a vendicarsi in cambio di divenire sua sposa.\nAtto secondo.\nScena prima: Casa di Delia a Venezia.\nPaolo \u00e8 col suo grande amore, con la quale si sposer\u00e0 a breve (\"Soli, del mondo immemori\").\nDelia \u00e8 un'orfana senza dote, ed esprime simpatia per la sfortuna di Fosca, che ha curato Paolo nella sua prigione. Nel frattempo Cambro si spaccia per un venditore ambulante e cerca di vendere a tutti i costi una preziosa collana a Delia, che lei rifiuta.\nNel frattempo per\u00f2 riesce ad avere le informazioni per progettare il loro rapimento.\nScena seconda: Nella piazza davanti alla Chiesa di San Pietro I.\nFosca e Cambro si incontrano. Dalla chiesa si odono i preparativi per la cerimonia. Cambro promette a Fosca che la sua vendetta \u00e8 vicina, e Fosca comincia ad avere dei rimorsi (\"Quale orribile peccato\"), per la devozione di Paolo al suo grande amore. Ma il canto del coro della chiesa la riporta alla sua furia (\"Dall'atre magioni\"). Gajolo arriva, e rimane sorpreso di vedere Fosca sul luogo del suo piano. La processione passa vicino a loro e Fosca tenta di gettarsi verso Paolo, ma viene trattenuta da Gajolo che prende per pazza (\"Pazza si, ma viva ancora\"). Finalmente comincia la marcia nuziale e gli sposi entrano. A questo punto i pirati di Gajolo entrano in azione e dentro la chiesa avviene un grande scontro tra pirati e veneziani. Fosca si avventa sugli sposi (\"L'aborrita rivale, da Paolo amata, all'odio mio fatal non sfuggir\u00e0!\") che, con l'aiuto di Cambro, vengono rapiti.\nIntanto i veneziani arrestano Gajolo.\nAtto terzo: Isola dei pirati.\nIn una grotta oscura Delia pensa solo al suo amato Paolo. Fosca entra nella grotta, le dice che Paolo \u00e8 vivo e le spiega tutta la storia dal principio. Delia \u00e8 disperata e vuole salvare Paolo ad ogni costo, al punto da sacrificarsi al suo posto (\"Orfana e sola nel materno tetto\"). Fosca \u00e8 commossa dal grande amore che lega i due sposi.\nFosca viene a sapere che Gajolo \u00e8 stato condannato a morte e si ripromette di cercare di salvarlo. Cambro \u00e8 preoccupato per il pentimento di Fosca.\nAtto quarto.\nScena Terza: Palazzo del Doge a Venezia.\nMichele Giotta \u00e8 preoccupato per il figlio, e il Doge di Venezia organizza una spedizione in sua ricerca. Ma Gajolo chiede ed ottiene udienza presso il Doge. All'incontro Gajolo dice che Paolo e Delia sono in pericolo, perch\u00e9 i pirati non sono pi\u00f9 sotto il suo controllo. Propone dunque che venga liberato e lasciato partire, con l'accordo che se riuscir\u00e0 a salvare i prigionieri, sar\u00e0 libero, altrimenti dovr\u00e0 riconsegnarsi per l'esecuzione.\nScena Quarta: Isola dei pirati.\nCambro fa intendere a Paolo che Delia \u00e8 morta, e lui si dispera e vorrebbe raggiungerla (\"Se assunta al Dio dei martiri\"). Delia viene portata nella prigione di Paolo, ma non le permettono di abbracciare l'amato. I due sposi chiedono clemenza, ma Fosca non \u00e8 soddisfatta e vuole vendetta: dice a Delia che Paolo verr\u00e0 ucciso, a meno che lei non si offra di morire al suo posto e beva il veleno che lei le porge. Paolo implora di non farlo, Delia \u00e8 titubante e Fosca ride di lei.\nQuando Delia \u00e8 ormai sul punto di bere, sopraggiunge Gajolo che ordina a Fosca di fermarsi e ai suoi di mettere gli sposi su una barca per Venezia. Gajolo dice di avere ucciso Cambro che lo aveva tradito e di aver di nuovo il controllo della ciurma.\nFosca disperata chiede il perdono degli sposi per tutto il male che ha loro inflitto. Poi, disperata di aver perso il suo amore, beve il veleno. Tremante, sorretta da Gajolo, dice addio agli sposi cantando \u201c\"Ecco! Sul legno ascendono. Paolo, ohim\u00e8; per sempre addio!\"\u201d e muore fra le braccia del fratello, che, insieme ai corsari, giura vendetta a Venezia."}
{"id": "2364104", "revid": "1543377", "url": "https://it.wikipedia.org/wiki?curid=2364104", "title": "Wojciech", "text": "Origine e diffusione.\n\u00c8 composto dagli elementi slavi \"voi\" (\"soldato\", da cui anche Bo\u0159ivoj e Milivoj) e \"tech\" (\"conforto\", \"gioia\"). \nA volte viene correlato al nome italiano Adalberto, a cui non \u00e8 legato etimologicamente in alcun modo, probabilmente a causa di sant'Adalberto di Praga, il cui nome alla nascita era \"Vojt\u011bch\".\nOnomastico.\nL'onomastico si festeggia il 23 aprile in ricordo di sant'Adalberto, nato \"Vojt\u011bch\", arcivescovo di Praga e poi martire in Prussia."}
{"id": "2364105", "revid": "767487", "url": "https://it.wikipedia.org/wiki?curid=2364105", "title": "Afro-Cuban All Stars", "text": "Afro-Cuban All Stars \u00e8 un progetto musicale realizzato grazie all'impegno dell'artista Juan de Marcos Gonz\u00e1lez, gi\u00e0 direttore del gruppo Sierra Maestra e voluto allo scopo di risuscitare il suono cubano delle grandi band degli anni 50 che rischiava di scomparire.\nRiunite le vecchie glorie dell'\"epoca d'oro\" della musica cubana dimenticate, la band \u00e8 immediatamente diventata uno dei pilastri fondamentali della crescente popolarit\u00e0 della musica afro-cubana. Gi\u00e0 il primo disco, \"A toda Cuba le gusta\", inciso nel 1997 durante le mitiche sessioni del Buena Vista Social Club, ebbe grande risonanza in tutto il mondo.\nAfro-Cuban All Stars \u00e8 una band multigenerazionale che unisce musicisti di tutte le et\u00e0, dai tredici agli ottanta anni, e propone praticamente tutti gli stili della musica latina: bolero, cha-cha-cha, salsa, son, timba, guajira, danz\u00f3n, rumba e abakua."}
{"id": "2364109", "revid": "298229", "url": "https://it.wikipedia.org/wiki?curid=2364109", "title": "Protestantesimo nel Lussemburgo", "text": "La pratica del Protestantesimo nel Lussemburgo \u00e8 suddivisa in diverse chiese e denominazioni, sebbene Luterani e Calvinisti ne siano la maggioranza. Le chiese protestanti pi\u00f9 grandi del Granducato sono la Chiesa protestante del Lussemburgo, Chiesa Protestante Riformata, Chiesa Evangelicale in Germania, Chiesa d'Inghilterra e Chiesa protestante dei Paesi Bassi. Il protestantesimo \u00e8 la prima religione minoritaria del Lussemburgo (dopo la religione maggioritaria del cristianesimo cattolico romano), con un numero di aderenti stimato tra 5000 e 15000 persone (da 1% al 3.2% della popolazione)\nStoria.\nA causa della grande opposizione dei gesuiti contro-riformatori, il Protestantesimo venne dichiarato illegale fino al 1768. Nel 1815, Congresso di Vienna cambi\u00f2 l'assetto religioso; non soltanto il Lussemburgo pass\u00f2 sotto il casato protestante degli Orange-Nassau, ma fu occupato dalle truppe della Prussia protestante. La prima chiesa protestante permanente fu la chiesa barocca della Trinit\u00e0, nella citt\u00e0 del Lussemburgo, che divenne propriet\u00e0 della guarnigione prussiana che vi teneva i propri servizi religiosi. Quando l'esercito prussiano abbandon\u00f2 il granducato, la chiesa della Trinit\u00e0 pass\u00f2 alla popolazione civile. Da quel momento, il Lussemburgo ebbe una piccola popolazione di Luterani, Calvinisti e Valdesi.\nIl diciannovesimo secolo ha visto pochi cambiamenti circa la composizione religiosa della popolazione del Lussemburgo, con un incremento marginale del numero dei protestanti. Comunque, verso la fine del secolo, decine di immigrati tedeschi, molti dei quali luterani o calvinisti, vennero a lavorare nell'industria del ferro. Il Granduca Adolfo cerc\u00f2 sia di riconoscere il contributo dei Protestanti che di stabilizzare l'autorit\u00e0 dello Stato sulle nuove denominazioni. A questi scopi, ordin\u00f2 la creazione di una nuova chiesa, la Chiesa Protestante del Lussemburgo (PKL) che avrebbe voluto unire Luterani e Calvinisti. Cos\u00ec, la nuova chiesa divenne ufficiale, con uno status simile a quello della chiesa cattolica romana.\nCiononostante, i Protestanti non aderirono alla nuova chiesa. Il Granduca afferm\u00f2 che la PKL aveva una teologia \"del credo di Augusta ed elvetico\", cio\u00e8 una unione del Luteranesimo e del Calvinismo. Questo non piacque ai nuovi immigrati, che non volevano integrare le rispettive teologie, e i credi separati sopravvissero. Prendendo atto del fallimento di unire le chiese, nel 1982 lo stato ha creato la Chiesa Riformata del Lussemburgo (PRKL), una chiesa calvinista situata ad Esch-sur-Alzette.\nDurante il ventesimo secolo, la crescita di espatrii nel Lussemburgo ha causato una modifica nel numero delle chiese protestanti estere. Nuove chiese che includono le chiese luterane dei Paesi Bassi, Danimarca a Svezia, chiese presbiteriane e anglicane dal Regno Unito e chiese Evangelicali dagli Stati Uniti.\nCollegamenti esterni.\nProtestantesch Kierch vu L\u00ebtzebuerg"}
{"id": "2364111", "revid": "76313354", "url": "https://it.wikipedia.org/wiki?curid=2364111", "title": "Mustaiole", "text": "Mustaiole, \u00e8 una localit\u00e0 del comune di Spoleto, situata sull'appennino umbro, pi\u00f9 precisamente nella montagna di Monteluco, a circa 650 slm. Conta circa 50 abitanti ed \u00e8 la localit\u00e0 pi\u00f9 popolata della frazione di Patrico.\nIl nome Mustaiole deriva da mosto, infatti la localit\u00e0 si trova in posizione strategica per la produzione di vino.\nMustaiole \u00e8 l'unica zona della montagna di Monteluco dove \u00e8 possibile coltivare la vite, per via della copertura alle correnti fredde per merito delle montagne, regalando cos\u00ec alla zona un clima mite. \nGli abitanti si chiamano Mustaiolesi e la zona \u00e8 abitata da tempi remoti, sono infatti molti i ritrovamenti di reperti antichi.\nLa vallata Mustaiolese \u00e8 sovrastata da un castello dove risiedeva il padrone di tutta la zona: \u00e8 oggi la chiesa di Santa Lucia, patrona del paese.\nLa forma di sussistenza prevalente \u00e8 l'agricoltura, ma recentemente si \u00e8 affacciata al turismo con l'insorgere di ristoranti e case vacanze. La zona intorno alle Mustaiole \u00e8 circondata da boschi soprattutto composti da lecci, carpini e pini. Gli arbusti pi\u00f9 presenti sono la ginestra e il ginepro.\nI prodotti tipici della zona sono gli asparagi e tartufi estivi."}
{"id": "2364112", "revid": "1793900", "url": "https://it.wikipedia.org/wiki?curid=2364112", "title": "Conferenza di Dumbarton Oaks", "text": "La conferenza di Dumbarton Oaks si apr\u00ec il 21 agosto 1944 e si chiuse il 7 ottobre dello stesso anno. Questa conferenza pose le basi per la nascente Organizzazione delle Nazioni Unite (ONU), che sarebbe stata istituita dalla conferenza di San Francisco nell'aprile 1945.\nSi tratta di colloqui informali fra le quattro potenze alleate contro l'Asse, ovvero USA, Gran Bretagna, Repubblica di Cina e URSS. Erano presenti il sottosegretario del Dipartimento di Stato statunitense Stettinius e gli ambasciatori inglese Cadogan e sovietico Gromyko. Base della discussione fu la proposta americana (\"Outline plan\") elaborata da un apposito comitato consultivo interno al Dipartimento di Stato noto come \"Agenda group\".\nTra i problemi affrontati alcuni vennero facilmente risolti; fra questi fu stabilita la composizione dell'Assemblea e le sue modalit\u00e0 di voto (2/3 per le decisioni importanti e maggioranza semplice per le questioni procedurali), fu accettata l'istituzione dell'Ecosoc e di un Segretario con funzioni amministrative.\nAltre questioni invece risentirono delle divergenze fra le potenze e furono risolte con vaghi compromessi, oppure furono rimandate alle conferenze successive o alle decisioni dei capi di governo. In particolare queste furono: la membership dell'organizzazione e del consiglio, il diritto di veto e le forze armate da mettere a disposizione del consiglio.\nI membri del Consiglio e il voto/veto.\nQuesto fu certamente uno dei nodi pi\u00f9 dibattuti. Mentre Gran Bretagna e URSS volevano mantenere l'impostazione iniziale, che prevedeva cinque membri permanenti e sei non permanenti, gli Stati Uniti premevano per un sesto seggio permanente da assegnare al Brasile come rappresentante dell'America Latina; alla fine vinse la posizione anglo-sovietica.\nPer quanto riguarda il diritto di veto l'accordo fra le potenze c'era, ma le discussioni si bloccarono sulla questione se uno stato parte in causa avrebbe potuto o meno esercitare il diritto di veto; gli inglesi e gli americani ritenevano di no, mentre l'URSS voleva un diritto di veto integrale. In questo senso non fu raggiunto nessun accordo e tutto fu rimandato agli incontri successivi.\nL'esercito delle nazioni unite.\nLe potenze avevano posizioni diverse sul fatto che il Consiglio di sicurezza dovesse avere la possibilit\u00e0 di prendere decisioni vincolanti per il mantenimento della pace e potesse avere a disposizione dei contingenti nazionali per dare esecuzione a tali decisioni. L'URSS in particolare manifestava le sue perplessit\u00e0, e cos\u00ec si raggiunse una formula compromissoria: nulla fu deciso di concreto e nemmeno a San Francisco, tanto che ancora oggi l'art.43 della Carta delle Nazioni Unite risulta inapplicato a causa dei mancati accordi specifici fra le nazioni.\nConclusione.\nIl progetto finale della conferenza fu firmato il 7 ottobre e pubblicato il 9 ottobre 1944.\nLe discussioni sulla nascente organizzazione internazionale incaricata di \"governare\" la pace post-bellica riprenderanno nelle successive conferenze a Yalta (febbraio 1945) e a San Francisco (aprile-giugno 1945)."}
{"id": "2364113", "revid": "767487", "url": "https://it.wikipedia.org/wiki?curid=2364113", "title": "Exhumed (gruppo musicale)", "text": "Gli Exhumed sono un gruppo musicale death metal e grindcore statunitense formatosi a San Jose, California, nel 1990.\nStoria degli Exhumed.\nNel settembre 2003 la Relapse Records ha ritirato dal mercato tedesco il loro quarto album in studio \"Anatomy is Destiny\" in seguito alle pressioni del governo tedesco che ha definito l'artwork dell'album \"fin troppo realistico e macabro per un prodotto di massa\".\nIl 30 giugno 2010 \u00e8 stata annunciata la riunione con la formazione di \"Anatomy is Destiny\" del 2003 ad eccezione dello storico batterista Col Jones che sar\u00e0 sostituito da Danny Walker degli Intronaut, gi\u00e0 nel gruppo nel biennio 2003-2004. Il primo show del nuovo corso si terr\u00e0 al Maryland Deathfest, la band lavorer\u00e0 inoltre ad un nuovo album che sar\u00e0 pubblicato tra l'autunno 2010 e la primavera 2011."}
{"id": "2364114", "revid": "23872479", "url": "https://it.wikipedia.org/wiki?curid=2364114", "title": "Domenica maledetta domenica", "text": ""}
{"id": "2364119", "revid": "641453", "url": "https://it.wikipedia.org/wiki?curid=2364119", "title": "Brescia Calcio 1986-1987", "text": "Questa voce raccoglie le informazioni riguardanti il Brescia Calcio nelle competizioni ufficiali della stagione 1986-1987.\nStagione.\nL'estate 1986 ha visto il ritorno del Brescia nella massima serie del campionato italiano dopo cinque anni di assenza. Per quest'annata la squadra ha potuto contare sul nazionale brasiliano Branco in difesa e sul ritorno in biancobl\u00f9 di Evaristo Beccalossi. Per le \"rondinelle\" del presidente Franco Baribbi e dell'allenatore Bruno Giorgi il primo punto \u00e8 arrivato alla 3\u00aa giornata in Brescia-Fiorentina (0-0), mentre la prima vittoria \u00e8 giunta alla 6\u00aa giornata in Brescia-Udinese (1-0), grazie a una rete di Giuseppe Argentesi.\nLa maggior parte del bottino di punti \u00e8 stato conquistato tra le mura amiche, in un campionato dove il Brescia non ha ottenuto alcuna vittoria esterna. Alla fine della stagione la squadra lombarda ha totalizzato 22 punti, frutto di 7 vittorie, di 8 pareggi e 15 sconfitte, con 25 gol segnati e 35 subiti, terminando al quattordicesimo posto della classifica, mancando la salvezza per un solo punto a scapito dell'Empoli e retrocedendo cos\u00ec immediatamente in Serie B. Con 7 reti Tullio Gritti \u00e8 risultato il miglior marcatore dei suoi.\nNella Coppa Italia il Brescia ha vinto il proprio girone di qualificazione, appaiato all'Atalanta, per poi cedere il passo negli ottavi di finale al Napoli futuro vincitore dell'edizione.\nMaglie e sponsor.\nIl fornitore tecnico per la stagione 1986-1987 fu Gazelle, mentre lo sponsor ufficiale fu W\u00fchrer."}
{"id": "2364120", "revid": "767487", "url": "https://it.wikipedia.org/wiki?curid=2364120", "title": "Henri Ledroit", "text": "Biografia.\nLedroit studia pianoforte, canto e armonia a Nancy e Strasburgo. Originalmente indirizzato verso il registro di baritono, nel 1972 incontra Alfred Deller, che lo indirizza invece verso il registro di controtenore. Si perfeziona nel canto barocco con Nikolaus Harnoncourt, Nigel Rogers e Ren\u00e9 Jacobs, insieme al quale si esibisce in numerosi concerti.\nSi esibisce in tutta Europa, in particolare con il Clemencic Consort (per il repertorio medievale), con Philippe Herreweghe, Jean-Claude Malgoire, Ton Koopman e Michel Corboz. Nella rappresentazione di \"David et Jonathas\" di Charpentier, dove era stato ingaggiato in un ruolo secondario, ha l'occasione di rimpiazzare sui due piedi il titolare del ruolo principale, Paul Esswood, e si mette in grande evidenza agli occhi della stampa specializzata.\nA partire dal 1976, Henri Ledroit intraprende una carriera folgorante, e partecipa a registrazioni d'importanza storica, tra cui le \"chansons\" di Cl\u00e9ment Janequin, con l'Ensemble polyphonique de France diretto da Charles Ravier (Disques Valois, collezione Astr\u00e9e), le \"chansons\" e i mottetti di Orlando di Lasso, con il Collegium Vocale Gent di Herrewege (Disques Valois), Ciconia e Binchois con il Clemencic Consort di Ren\u00e9 Clemencic, nel 1980 \"L'incoronazione di Poppea\" di Monteverdi al Teatro La Fenice di Venezia con la direzione di Alan Curtis, spettacolo ripreso dalla RAI e registrato dalla Fonit Cetra, il \"Tamerlano\" di H\u00e4ndel, diretto da Jean-Claude Malgloire, e \"L'incoronazione di Dario\" di Vivaldi, diretto da Gilbert Bezzina.\nInoltre, canta nell'Orlando e nell'Ariodante di H\u00e4ndel, nell'Ormindo e nel Giasone di Cavalli.\nPartecipa anche ad alcune produzioni di musica contemporanea: \"En un Tour de Main\" (per alto solo) di Georges Aperghis nel 1986, \"Un d\u00e9chainement si prolong\u00e9 de la gr\u00e2ce\" di Jacques Lenot.\nL'apice della carriera \u00e8 raggiunto nel 1987, quando registra lo storico \"Tristan et Yseult\" per la Erato insieme alla Camerata Boston diretta da Joel Cohen, disco che esce due anni dopo e viene accolto dalla critica internazionale con molti plausi e vince il Grand Prix du Disque. La prima del \"Tristan et Yseult\" viene eseguita a New York nel febbraio del 1988 alla Merkin Hall. Pochi giorni pi\u00f9 tardi \u00e8 replicato nell'area della citt\u00e0 di Boston, ma queste sono le ultime recite che vedono la partecipazione del falsettista francese: egli, infatti, muore per AIDS a Nancy nel 1988, a soli 42 anni."}
{"id": "2364122", "revid": "121118240", "url": "https://it.wikipedia.org/wiki?curid=2364122", "title": "Chronon", "text": "Il chronon \u00e8 un quanto di tempo proposto, cio\u00e8 un'unit\u00e0 discreta e indivisibile del tempo facente parte di una teoria che rappresenta il tempo come \"non-continuo\". \nI primi lavori.\nMentre il tempo \u00e8 una quantit\u00e0 di continuo nella meccanica dei quanti standard e nella relativit\u00e0 generale, molti fisici hanno suggerito che un modello discreto di tempo possa funzionare, specialmente quando si considera la combinazione delle due teorie di cui sopra, per produrre una teoria della gravit\u00e0 dei quanti. Il termine fu introdotto da Robert L\u00e9vi nel 1927 .Una teoria dove il tempo fosse una variabile quantistica con uno spettro discreto e che fosse comunque compatibile con la relativit\u00e0 ristretta (o speciale) fu proposta da Chen Ning Yang nel 1947. Henry Margenau nel 1950 sugger\u00ec che un chronon potesse essere il tempo impiegato dalla luce per percorrere il raggio classico di un elettrone. \nLavoro di Caldirola.\nUn modello importante \u00e8 stato introdotto da Piero Caldirola nel 1980. Nel modello di Caldirola, un cronon corrisponde a circa 6.27\u00d710\u221224 secondi per un elettrone. Questo \u00e8 molto pi\u00f9 lungo del tempo di Planck, che \u00e8 solo circa 5.39\u00d710\u221244 secondi. ma non \u00e8 una quantizzazione del tempo stesso poich\u00e9 non vi \u00e8 alcun requisito che il tempo tra due eventi sia separato da un numero discreto di tempi di Planck. Inoltre il tempo di Planck \u00e8 una quantizzazione universale del tempo stesso, mentre il chronon \u00e8 una quantizzazione dell'evoluzione in un sistema lungo la sua linea di universo. Di conseguenza il valore del chronon, come altri osservabili quantizzati in meccanica quantistica, \u00e8 una funzione del sistema in esame, in particolare delle sue condizioni limite. Il valore del chronon, \"\u03b8\"0, \u00e8 calcolato come\nformula_1\nDa questa formula si pu\u00f2 notare che la natura della particella in movimento considerata deve essere specificata, poich\u00e9 il valore del chronon dipende dalla carica e dalla massa della particella.\nCaldirola sostiene che il chronon ha importanti implicazioni per la meccanica quantistica, in particolare che permette di dare una risposta chiara alla domanda se una particella carica in caduta libera emetta o meno radiazioni. "}
{"id": "2364123", "revid": "352448", "url": "https://it.wikipedia.org/wiki?curid=2364123", "title": "Spostamento verso il rosso fotometrico", "text": ""}
{"id": "2364124", "revid": "120812135", "url": "https://it.wikipedia.org/wiki?curid=2364124", "title": "Corona di Sant'Edoardo", "text": "La corona di Sant'Edoardo \u00e8 il pi\u00f9 importante tra i gioielli della Corona inglese e il fulcro della cerimonia di incoronazione dei sovrani del Regno Unito in termini di sacralit\u00e0 e valore. Si tratta della stessa corona usata dal 1661 per l'incoronazione dei re, a sostituzione della corona distrutta sotto l'ordine di Oliver Cromwell durante la guerra civile inglese. Pare sia la copia della corona di Edoardo il Confessore, la quale incorpor\u00f2 materiali dalla corona di Alfredo il Grande.\nL'originale corona di Sant'Edoardo, indossata dal Confessore la notte di Natale del 1065, \u00e8 stata utilizzata per l'incoronazione di Guglielmo I d'Inghilterra nel Natale del 1066, e, successivamente, dai re normanni fino all'incoronazione di Giovanni d'Inghilterra nell'anno 1199. Il re Enrico III d'Inghilterra \u00e8 stato incoronato nell'ottobre 1216 con una diadema con fogliame.\nL'attuale corona \u00e8 nota per contenere l'oro proveniente dalla corona distrutta da Cromwell. \u00c8 anche rinomata per contenere perle di propriet\u00e0 della regina Elisabetta I.\nLa corona di Sant'Edoardo comprende una base con quattro gigli alternati a quattro croci, sopra le quali gli archetti sono sormontati da una croce. All'interno \u00e8 presente un berretto di velluto bordato di ermellino. La corona \u00e8 realizzata in oro con 444 pietre dure.\nLa regina Vittoria e il re Edoardo VII scelsero di non essere incoronati con la corona di Sant'Edoardo per via del peso, 2.155 grammi, preferendo la pi\u00f9 leggera corona Imperiale di Stato.\nLa corona di Sant'Edoardo \u00e8 simbolo dell'autorit\u00e0 reale britannica all'interno del Commonwealth dal 1953 e pu\u00f2 essere vista su tutti gli stemmi britannici ufficiali.\nStoria.\nOrigine.\nEdoardo il Confessore era solito indossare la sua corona a Pasqua, a la domenica \"in albis\" e a Natale. Nel 1161, venne santificato e gli oggetti connessi al suo regno divennero delle vere e proprie reliquie. I monaci che lo seppellirono all'abbazia di Westminster dissero che Edoardo aveva chiesto loro di perpetuare le sue regalie in perpetuo per le incoronazioni di tutti i futuri re inglesi. Anche se probabilmente tale affermazione non corrisponde alla verit\u00e0 e probabilmente venne inventata \"ad hoc\" per potere tramandare il legame tra i sovrani e l'abbazia, la tradizione venne accettata comunque, stabilendo cos\u00ec il primo set di regalie da incoronazione in Europa. Una corona definita \"di Sant'Edoardo\" venne utilizzata effettivamente per l'incoronazione di Enrico III nel 1220 e pare sia stata la medesima indossata da Edoardo.\nReliquia.\nUna prima descrizione della corona la indica come \"la corona di re Alfredo in oro con pietre e due piccole campane\", del peso di e valutata 248 sterline dell'epoca. Talvolta era definita \"di re Alfredo\" per il fatto che sulla scatola che la conteneva si trovava l'iscrizione che, tradotta dal latino, riportava: \"Questa \u00e8 la corona principale delle due con le quali vennero incoronati re Alfredo, Edoardo e altri\". A ogni modo nella tradizione \u00e8 prevalso il legame con l'istitutore delle regalie inglesi, sant'Edoardo appunto.\nLa corona di Sant'Edoardo lasci\u00f2 rare volte l'abbazia di Westminster, ma quando Riccardo II venne costretto ad abdicare nel 1399, fece portare la corona alla Torre di Londra, dove simbolicamente la concesse a Enrico IV dicendo \"Ti omaggio e ti do questa corona con il quale io venni incoronato re d'Inghilterra e da cui dipendono tutti i diritti\".\nVenne usata nel 1533 per incoronare la seconda moglie di Enrico VIII, Anna Bolena \u2013 un'azione senza precedenti per una regina consorte. Durante il periodo Tudor tre corone venivano poste sulla testa di un monarca durante la sua incoronazione: quella di Sant'Edoardo, quella di Stato e una \"corona ricca\" realizzata per l'occasione. Dopo la riforma protestante la nuova chiesa d'Inghilterra denunci\u00f2 la venerazione delle reliquie medievali e a partire dall'incoronazione di Edoardo VI nel 1547 l'importanza data alla corona di Sant'Edoardo come reliquia venne meno durante la cerimonia.\nDurante la guerra civile inglese il parlamento vendette la corona medievale di Sant'Edoardo, la quale era ritenuta da Oliver Cromwell come simbolo del \"detestabile governo dei re\".\nLa Restaurazione.\nQuando la monarchia venne restaurata in Inghilterra nel 1660, in preparazione dell'incoronazione di Carlo II, che era stato costretto a vivere in esilio all'estero, venne creata una nuova corona di Sant'Edoardo dal gioielliere reale Sir Robert Vyner. Essa riprendeva i canoni della corona medievale, con una pesante base d'oro incrostata di pietre semi-preziose, ma con archetti decisamente di stile barocco.\nAlla fine del XX secolo si inizi\u00f2 a pensare che potesse incorporare effettivamente almeno delle parti della corona di Sant'Edoardo originale, in quanto esse non differiscono in quanto a peso e non vennero fatti acquisti di materiali per la realizzazione della corona del 1660. Lo scrittore e storico Martin Holmes, in un articolo del 1959 per la rivista inglese \"Archaeologia\", concluse che all'epoca dell'interregno di Cromwell la corona di Sant'Edoardo sia stata salvata dalla fusione e che il suo oro sia stato poi utilizzato per la realizzazione della nuova corona della Restaurazione.\nQuesta teoria venne infine accettata e molti libri, tra cui le guide ufficiali dei gioielli della corona alla Torre di Londra finirono per indicare tale teoria. Nel 2008 nuove ricerche hanno scoperto che la corona per l'incoronazione e lo scettro vennero realizzati nel 1660 in anticipazione dell'incoronazione, che venne ritardata poi diverse volte. Le altre regalie vennero commissionate nel 1661 dopo che il parlamento inglese ebbe aumentato il budget a disposizione come apprezzamento per il re. Con tutta probabilit\u00e0, dunque, la corona che venne esposta al funerale di Cromwell con tutta probabilit\u00e0 era fatta di metallo dorato (forse rame) come era in uso nel XVII secolo e come pure avvenne per il funerale di Giacomo VI dove la corona esposta era costata cinque sterline ed era decorata con finte pietre preziose realizzate in vetro.\nNel 1671 Thomas Blood rub\u00f2 la corona dalla Torre di Londra per breve tempo, appiattendola con un maglio nel tentativo di nasconderla. Per l'incoronazione di Giacomo II venne creata un nuovo globo coronato al termine della corona stessa in sostituzione del precedente e per quella i Guglielmo III la base venne ovalizzata. Dopo l'incoronazione di Guglielmo III nel 1689 i re inglesi scelsero di essere incoronati con corone pi\u00f9 leggere (come per esempio la corona di Giorgio IV), mentre la corona di Sant'Edoardo rimaneva sull'altare maggiore.\nDal XX secolo a oggi.\nEdoardo VII era intenzionato a riprendere la tradizione di essere incoronato con la corona di Sant'Edoardo nel 1902, ma il giorno dell'incoronazione si stava ancora riprendendo da un'operazione di appendicite e prefer\u00ec utilizzare la corona Imperiale di Stato per non affaticarsi.\nLa corona venne restaurata nel 1911 quando le vennero aggiunte 444 pietre tra preziose e semi-preziose. Le imitazioni delle perle sugli archi e sulla base vennero rimpiazzate con palle d'oro placcate in platino. Il cerchio alla base della corona venne adattato per l'incoronazione di Giorgio V, il primo monarca a essere incoronato con la corona di Sant'Edoardo dopo duecento anni, riducendo cos\u00ec il peso totale della corona da a .\nVenne usata come corona dal suo successore Giorgio VI nel 1937 e dalla regina Elisabetta II nel 1953, che decise di adottare anche un'immagine stilizzata per tutti i suoi stemmi, loghi, monogrammi, in patria e nei reami del Commonwealth, per simboleggiare la sua autorit\u00e0 regia. In questo contesto rimpiazz\u00f2 la corona Tudor che era stata inserita negli emblemi reali inglesi da Edoardo VII nel 1901. L'uso dell'immagine della corona \u00e8 in questo senso concessa su permesso esclusivo del monarca.\nIl 4 giugno 2013 la corona di Sant'Edoardo \u00e8 stata posta sull'altare maggiore dell'abbazia di Westminster per rimarcare il 60\u00ba anniversario dell'incoronazione della regina Elisabetta II - la prima volta che lasci\u00f2 la \"Jewel House\" alla Torre di Londra dal 1953."}
{"id": "2364125", "revid": "352448", "url": "https://it.wikipedia.org/wiki?curid=2364125", "title": "Getti relativistici", "text": ""}
{"id": "2364127", "revid": "123853123", "url": "https://it.wikipedia.org/wiki?curid=2364127", "title": "Giulio Manfredonia", "text": "Biografia.\nNipote del regista Luigi Comencini, dopo varie esperienze come aiuto regista di Antonio Albanese, Luigi e Cristina Comencini ha esordito nella regia nel 2001, con la commedia fantastica \"Se fossi in te\", nel quale i tre protagonisti, Emilio Solfrizzi, Gioele Dix e Fabio De Luigi, si scambiano le identit\u00e0.\nAllo stesso genere appartiene il successivo \"\u00c8 gi\u00e0 ieri\" (2004), remake della fortunata commedia statunitense \"Ricomincio da capo\" (\"Groundhog Day\",1993), con Antonio Albanese nel ruolo che fu di Bill Murray. \"Si pu\u00f2 fare\" (2008) \u00e8 invece ispirato alla storia vera di una cooperativa di ex pazienti di un manicomio gestita da un sindacalista e da uno psichiatra.\nNel 2011, 2012 e nel 2019 ha diretto nuovamente Antonio Albanese, questa volta nei panni del suo famoso personaggio di Cetto La Qualunque prima in \"Qualunquemente\", a seguire con \"Tutto tutto niente niente\", ed infine in \"Cetto c'\u00e8, senzadubbiamente\", dove compaiono anche altri personaggi creati dal comico siculo-lombardo."}
{"id": "2364131", "revid": "15756", "url": "https://it.wikipedia.org/wiki?curid=2364131", "title": "Ritratto del Perugino", "text": "Il Ritratto del Perugino \u00e8 un dipinto a olio su tavola (59x46 cm) attribuito al giovane Raffaello o a Lorenzo di Credi, databile al 1504 circa e conservato nella Galleria degli Uffizi a Firenze.\nStoria.\nL'opera \u00e8 conosciuta negli inventari della Gallerie fiorentine dal 1704, quando venne registrato come ritratto di Martin Lutero e attribuito a Hans Holbein il Giovane. In seguito, nel commento alle \"Vite\" di Audin (1825, ripreso poi da Milanesi nel 1879), venne identificato con un \"Ritratto di Verrocchio\" per mano di Lorenzo di Credi, citato da Vasari. Nel 1922 Adolfo Venturi lo attribu\u00ec, seguendo Thijs, al Perugino, poi Dagenhart (1931) rifece il nome di Lorenzo di Credi, seguito da Lietzmann (1934), Offner (1934), Beenken (1935) e Ortolani che finalmente chiamarono in causa Raffaello come autore e Perugino come soggetto. I contributi pi\u00f9 recenti (Salvini, Bellosi), fanno il nome di Raffaello, ed \u00e8 con questa attribuzione che l'opera \u00e8 descritta in galleria.\nSe l'identificazione col Perugino \u00e8 oggi assodata, grazie ai confronti evidenti con l'autoritratto nella Sala delle Udienze del Collegio del Cambio, l'attribuzione dell'autore oscilla ancora tra Raffaello e Lorenzo di Credi. I fautori dell'attribuzione raffaellesca si rifanno a paragoni con il \"Ritratto di Francesco della Rovere\" a Firenze o il \"Ritratto virile\" alla Galleria Borghese, pure ritenuto da alcuni un ritratto del Perugino.\nDell'opera si conoscono varie copie: in collezione White a Londra, in collezione privata a Vienna, nella Galleria dell'Accademia Tadini a Bergamo, in Asta Castelloni a Roma (n. 1093) e alle Gallerie dell'Accademia a Venezia (n. 241).\nDescrizione e stile.\nIl protagonista \u00e8 ritratto a met\u00e0 figura mentre fissa lo spettatore e tiene le mani poggiate su una balaustra in primo piano, con un foglietto arrotolato nel pugno destro come il personaggio nel \"Ritratto di giovane\", sempre attribuito a Raffaello). La scena \u00e8 ambientata in una stanza con una finestra aperta sul paesaggio a sinistra. Il motivo del parapetto e della finestra sono un'evidente derivazione da opere fiamminghe, in particolare i ritratti di Hans Memling. L'uomo \u00e8 vestito di nero, con una camicia bianca che sporge dal colletto e una berretta pure scura. Curiosamente si tratta dello stesso abbigliamento del \"Ritratto di Lorenzo di Credi\" attribuito al Perugino, che dimostra quello che doveva essere il modo comune di vestirsi tra gli artisti della cerchia peruginesca."}
{"id": "2364142", "revid": "287204", "url": "https://it.wikipedia.org/wiki?curid=2364142", "title": "Maksimilian Aleksandrovi\u010d Volo\u0161in", "text": "Sin dal 1910 fu attratto dai poeti simbolisti di cui divenne uno dei rappresentanti pi\u00f9 significativi.\nNei primi 20 anni del secolo ventesimo viaggi\u00f2 molto: dalla Cina all'Egitto; in Europa occidentale, in Grecia e in Turchia, soffermandosi per alcuni anni a Parigi, dove si dedic\u00f2 anche alla pittura, denotando chiare connotazioni impressionistiche.\nCollabor\u00f2 con varie riviste dell'epoca: \"Vesy\" e \"Zolotoe runo\" della madrepatria e \"Apollon\", europea.\nIl suo stile era alquanto originale per l'epoca e molto evocativo, pur innestato su motivi filosofici e storici del suo tempo.\nPresa dimestichezza con la lingua francese, tradusse in russo molte poesie e opere contemporanee.\nFra le sue raccolte di poesie spiccano \"Anno mundi ardentis\" del 1916 e \"I demoni sordomuti\". La rivista italiana \"Poesia russa del '900\", ha raccolto e tradotto molte sue poesie.\nTrascorse gli ultimi anni della sua vita nel villaggio di Koktebel', nella Crimea sud-orientale, dove trasse continua ispirazione dai paesaggi circostanti."}
{"id": "2364149", "revid": "484362", "url": "https://it.wikipedia.org/wiki?curid=2364149", "title": "Francia napoleonica", "text": ""}
{"id": "2364150", "revid": "196390", "url": "https://it.wikipedia.org/wiki?curid=2364150", "title": "Cattedrale di Saint-Jean-et-Saint-\u00c9tienne", "text": ""}
{"id": "2364151", "revid": "6923", "url": "https://it.wikipedia.org/wiki?curid=2364151", "title": "Dubai World", "text": "Dubai World (in arabo \u062f\u0628\u064a \u0627\u0644\u0639\u0627\u0644\u0645\u064a\u0629) \u00e8 una azienda degli Emirati Arabi Uniti.\nStoria.\nL'azienda \u00e8 stata fondata per detenere e gestire le partecipazioni nazionali e internazionali del governo di Dubai. La holding ha interesse in molti settori tra cui uno dei pi\u00f9 importante \u00e8 la gestione portuale tramite la controllata \"Dubai Ports World\" (terza impresa del mondo del settore).\nA fine novembre 2009 ha comunicato di essere indebitata per 59 miliardi di dollari e di voler richiedere una moratoria di sei mesi ai creditori, necessaria per evitare il default della societ\u00e0 stessa. La notizia ha creato ingenti perdite in tutte le borse mondiali, specialmente quelle europee, dove molti istituti bancari sono forti creditori della societ\u00e0 araba.\nIl 30 novembre 2009 il governo di Dubai ha dichiarato che non garantir\u00e0 il debito della Dubai World"}
{"id": "2364158", "revid": "17204", "url": "https://it.wikipedia.org/wiki?curid=2364158", "title": "Caves of Thor", "text": ""}
{"id": "2364162", "revid": "23874047", "url": "https://it.wikipedia.org/wiki?curid=2364162", "title": "Calce idrata", "text": ""}
{"id": "2364163", "revid": "149732", "url": "https://it.wikipedia.org/wiki?curid=2364163", "title": "Pachimeninge", "text": ""}
{"id": "2364164", "revid": "1543377", "url": "https://it.wikipedia.org/wiki?curid=2364164", "title": "Cercospora beticola", "text": "Cercospora beticola Sacc., \"Nuovo Giorn. Bot. Ital.\" 8: 189 (1876).\nLa Cercospora beticola \u00e8 un fungo fitopatogeno che pu\u00f2 colpire tutte le tipologie di barbabietola coltivata, causando la malattia nota come cercosporiosi della bietola. \u00c8 considerata la pi\u00f9 pericolosa malattia fogliare della bietola, portando a cali di resa del 25 \u2013 50% nelle cultivar da zucchero.\nTassonomia.\n\"Cercospora beticola\" \u00e8 un fungo filamentoso imperfetto, il cui stato sessuale (teleomorfo) non \u00e8 conosciuto, contrariamente a molte altre specie del genere \"Cercospora\", per le quali il teleomorfo appartiene al genere \"Mycosphaerella\".\nSono conosciute 2 razze fisiologiche denominate C1 e C2 , non distinguibili per caratteristiche morfologiche. La razza C2 causa infestazioni generalmente pi\u00f9 aggressive.\nOspiti.\n\"Cercospora beticola\" colpisce numerose specie del genere \"Beta\", tra le quali tutte le tipologie coltivate di bietola e numerose altre specie della famiglia Chenopodiaceae, in particolare i generi \"Spinacia\", \"Atriplex\", \"Amaranthus\", \"Chenopodium\" e \"Plantago\".\nSintomatologia ed identificazione.\nPossono essere colpiti tutti gli organi verdi della pianta (foglie, piccioli, scapi fiorali).\nIn genere i primi sintomi compaiono verso met\u00e0 giugno. Sulle foglie pi\u00f9 vecchie compaiono piccole macchie tondeggianti prima decolorate, successivamente leggermente imbrunite e poi rossastre con un'area centrale pi\u00f9 chiara e diametro di 2\u20133\u00a0mm. In questa fase, l'alone violetto attorno ad un'area pi\u00f9 chiara sono caratteristici per l'identificazione delle infezioni da \"Cercospora beticola\". Se le condizioni ambientali sono favorevoli, queste macchie possono confluire, portando la foglia al disseccamento. Nella fase avanzata di attacco rimane un unico ciuffo centrale di foglie, circondato da foglie disseccate, imbrunite e appiattite al terreno. La perdita dell'apparato fogliare viene in genere compensato dall'emissione di nuove foglie, con un anomalo allungamento del colletto, determinando per\u00f2 un ritardo nell'accrescimento nelle piante giovani e nelle piante vecchie un esaurimento delle riserve immagazzinate con riduzione del contenuto zuccherino nelle radici.\nLa cercosporiosi della bietola \u00e8 distinguibile dalle altre malattie fogliari della bietola (\"Alternaria\", \"Phoma\", batteriosi) per le piccole dimensioni delle macchie e per la presenza di un'area nerastra centrale, visibile pi\u00f9 agevolmente con l'aiuto di una lente.\nAll'osservazione microscopica, \"Cercospora beticola\" presenta conidiofori tozzi, geniculati, brunastri nella parte basale e ialini in cima. In genere misurano 10 - 100 \u00b5m x 3 - 5.5 \u00b5m. Tali conidiofori, impiantati su stromi sottostomatici, producono conidi ialini, lungi 70 \u2013 120 \u00b5m e larghi 3-4 \u00b5m, dotati di base rastremata e apice acuminato. Il numero dei setti dei conidi varia da 8 a 15. Le ife sono settate, con diametro di 2 \u2013 4 \u00b5m.\nBiologia ed epidemiologia.\nLa cercosporiosi \u00e8 una malattia policilica, particolarmente grave in annate caldo \u2013 umide.\nIn primavera i conidi si staccano dal micelio e trasportati dal vento per brevi distanze giungono sulla vegetazione. Il distacco dei conidi \u00e8 massimo a 18\u00a0\u00b0C con umidit\u00e0 relativa dell'80%, mentre si annulla a temperature inferiori a 10\u00a0\u00b0C o superiori a 26\u00a0\u00b0C e umidit\u00e0 inferiore al 60%.\nLa germinazione dei conidi comincia con temperature di 10 \u2013 15\u00a0\u00b0C (ottimali 25 - 30\u00a0\u00b0C) e umidit\u00e0 relativa superiore al 70 \u2013 90%. I conidi producono miceli ramificati le cui ife penetrano tramite gli stomi e si sviluppano nel parenchima fogliare con decorso dapprima intercellulare e poi intracellulare. Nella camera sottostomatica formano ammassi pseudostromatici e differenziano i conidiofori che si sviluppano riuniti in grappoli. La velocit\u00e0 di penetrazione \u00e8 massima con temperature attorno ai 25\u00a0\u00b0C e umidit\u00e0 del 90%; si annulla se l'umidit\u00e0 scende al di sotto del 60%. Questa prima fase di penetrazione (24 \u2013 32 ore) \u00e8 seguita dall'incubazione che a 30\u00a0\u00b0C dura circa 8 giorni, ma che pu\u00f2 arrivare a 15 giorni se le condizioni sono meno favorevoli. I conidi, responsabili delle reinfezioni si sviluppano nella parte centrale delle macchie; il loro sviluppo trova condizioni ottimali a 25 \u2013 30\u00a0\u00b0C e umidit\u00e0 relativa del 95 \u2013 100%. La loro dispersione pu\u00f2 essere favorita dall'impatto delle gocce di pioggia.\nIl fungo sverna come micelio sui residui di vegetazione infetta, mantenendosi vitale anche per 2 anni, anche a profondit\u00e0 di 30 \u201350\u00a0cm. Solo raramente sverna come conidio. Pu\u00f2 altres\u00ec resistere su ospiti secondari del genere \"Beta\" o affini (\"Plantago\", \"Amaranthus\", \"Chenopodium\"), o conservarsi sui semi come masse stromatiche.\nLotta.\nLa lotta verso la cercosporiosi della bietola \u00e8 sia di tipo chimico che di tipo agronomico, avvalendosi di tecniche preventive per contenere la gravit\u00e0 degli attacchi. In questi ultimi anni si stanno sviluppando tecniche biologiche di lotta mediante l'impiego di microrganismi antagonisti.\nLotta agronomica.\nNel caso della cercosporiosi della bietola le tecniche preventive sono molto importanti, in particolare per quanto riguarda la scelta varietale. Anche se non sempre \u00e8 possibile eliminare completamente la difesa chimica, avvalendosi delle tecniche agronomiche di lotta se ne pu\u00f2 per\u00f2 ridurre l'entit\u00e0. Tra le principali metodiche si ricordano:\nLotta chimica.\nLa difesa chimica prevede trattamenti dalla comparsa dei sintomi e ripetuti 2 \u2013 3 volte ad intervalli di 15 \u2013 20 giorni con rame (usato fin dagli inizi del 900), ditiocarbammati (in particolare maneb), benzimidazolici, strobilurine, morfoline e triazoli. Questi ultimi, in particolare, rappresentano il principale mezzo per il contenimento degli attacchi di \"Cercospora beticola\", anche se il loro uso pu\u00f2 portare ad una riduzione della sensibilit\u00e0 del fungo verso questi principi attivi, con conseguente perdita di efficacia. Il momento critico per la difesa si ha, negli areali della Pianura Padana, tra la fine di giugno e l'inizio di luglio. Gli interventi andranno interrotti 25 - 30 giorni prima dell'estirpo. Per le cultivar da foglia \u00e8 o nelle zone ad elevato rischio \u00e8 importante cominciare i trattamenti non appena si notano le prime macchie; per le cultivar da zucchero si pu\u00f2 effettuare il primo intervento quando le macchie sulle foglie iniziano a confluire sul 40% delle piante.\nPer evitare l'insorgenza di resistenze da parte del patogeno \u00e8 fondamentale impiegare una miscela di molecole con differente meccanismo d'azione. Una soluzione pu\u00f2 essere rappresentata dall'effettuare i primi trattamenti con una miscela di strobilurine e triazoli, contando sull'azione preventiva, sulla persistenza e sull'efficacia anche nei confronti dell'oidio.\nPer i successivi interventi \u00e8 bene continuare ad impiegare miscele di molecole (ad esempio triazoli e morfoline oppure triazoli e strobilurine), lasciando l'impiego dei triazoli da soli per l'ultimo intervento.\nLotta biologica.\nAnche per la cercosporiosi della bietola sono presenti antagonisti naturali, che possono essere impiegati in lotta biologica e integrata. In particolare, due organismi hanno dimostrato nelle prove di laboratorio e di campo un'efficacia verso \"Cercospora beticola\":"}
{"id": "2364168", "revid": "767487", "url": "https://it.wikipedia.org/wiki?curid=2364168", "title": "Pallavolo femminile ai Giochi del Mediterraneo", "text": "Il campionato di pallavolo femminile ai Giochi del Mediterraneo si svolge con una cadenza di ogni quattro anni durante i Giochi del Mediterraneo. Introdotto nei giochi dalla VII edizione nel 1975, alla competizione partecipano un totale di otto squadre nazionali dei paesi che si affacciano sul Mar Mediterraneo."}
{"id": "2364178", "revid": "98077", "url": "https://it.wikipedia.org/wiki?curid=2364178", "title": "Ferrovia Colico-Sondrio", "text": ""}
{"id": "2364181", "revid": "640277", "url": "https://it.wikipedia.org/wiki?curid=2364181", "title": "Phaethon rubricauda", "text": "Il fetonte codarossa (Phaethon rubricauda ) \u00e8 un uccello della famiglia Phaethontidae, diffuso tra le aree tropicali degli oceani Indiano e Pacifico.\nDescrizione.\nIl fetonte codarossa \u00e8 un uccello di mare, candido e riconoscibile grazie alle lunghe penne timoniere centrali della coda, che sono di colore rosso. Maschi e femmine hanno livree simili.\nBiologia.\nSi nutrono di pesci, molluschi e crostacei, che catturano tuffandosi in acqua.\nSi radunano in luoghi di nidificazione sulla terraferma, in particolare picchi o falesie. Dopo l'accoppiamento, la femmina depone le uova, che vengono covate per 24 giorni, da entrambi i genitori.\nDistribuzione e habitat.\nL'areale di questa specie comprende la parte meridionale dell'oceano Indiano e la fascia tropicale dell'oceano Pacifico. Nidifica in numerose isole nonch\u00e9 sulla costa nord-occidentale dell'Australia.\nSistematica.\n\"Phaethon rubricauda\" ha quattro sottospecie:"}
{"id": "2364183", "revid": "28592", "url": "https://it.wikipedia.org/wiki?curid=2364183", "title": "Pronunciamiento", "text": ""}
{"id": "2364184", "revid": "98077", "url": "https://it.wikipedia.org/wiki?curid=2364184", "title": "Ferrovia Lecco-Colico", "text": ""}
{"id": "2364185", "revid": "1559888", "url": "https://it.wikipedia.org/wiki?curid=2364185", "title": "Alzamiento", "text": ""}
{"id": "2364186", "revid": "599013", "url": "https://it.wikipedia.org/wiki?curid=2364186", "title": "Diego Salgado Costa de Menezes", "text": "Carriera.\nClub.\nCresciuto nel settore giovanile del Flamengo, divent\u00f2 professionista nel 2002, e nel 2005 divent\u00f2 il titolare, visto che J\u00falio C\u00e9sar era passato all'Inter.\nA met\u00e0 2006 si infortun\u00f2 e l'altro portiere Bruno, con buone prestazioni, ottenne il posto da titolare, che Diego riprese solo per due partite nel 2007."}
{"id": "2364189", "revid": "63233136", "url": "https://it.wikipedia.org/wiki?curid=2364189", "title": "Ferrovie varesine", "text": ""}
{"id": "2364190", "revid": "64596552", "url": "https://it.wikipedia.org/wiki?curid=2364190", "title": "Ferrovia Milano-Gallarate-Varese", "text": ""}
{"id": "2364191", "revid": "287204", "url": "https://it.wikipedia.org/wiki?curid=2364191", "title": "Aerarium militare", "text": "L'Aerarium militare (il cui significato deriva dal latino \"aes\" \"bronzo\") cio\u00e8 \"riserva di monete\", in questo caso appartenente alla sfera militare, \u00e8 un termine che indica genericamente l'amministrazione patrimoniale dell'esercito romano (dallo \"stipendium\" al premio di congedo per i veterani). L'amministrazione di questo fondo era affidata a tre praefecti Aerarium militare.\nStoria.\nAd Augusto si deva la costituzione nel 6 d.C. dell\"aerarium militare\", le cui entrate provenivano dalle imposte sulle successioni e sulle vendite e serviva per pagare gli stipendi ed il premio di congedo ai veterani delle legioni.\nDopo Azio, Augusto, ritenendo ormai superato il sistema di Caio Mario, decise di compiere una radicale riforma militare grazie anche alle indicazioni che Gaio Giulio Cesare era riuscito a dare prima di morire nel 44 a.C., introducendo uno spirito altamente professionale in un esercito composto ora da volontari professionisti, disposti a servire in modo permanente prima per sedici e poi per vent'anni, dipendenti dal loro Imperatore.\nEra, pertanto, necessario trovare quelle risorse finanziarie che ne permettessero il suo auto-finanziamento. Per questi motivi, nel 6, fu creato un tesoro particolare: l\"aerarium militare\". \nCome si \u00e8 visto poco sopra, l'imperatore vi vers\u00f2 negli anni del suo principato ben 170 milioni di sesterzi, stabilendo verso la fine del suo regno che dovessero confluirvi i proventi di due nuove tasse: quella sulle eredit\u00e0 (\"vicesima hereditatium\", nella misura del 5%: 1/20) e quella sulle vendite (\"centesima rerum venalium\", nella misura dell'1%: 1/100). Questo nuovo \"tesoro\" fu affidato a tre magistrati. Si trattava di tre ex-pretori, che avevano un mandato della durata di tre anni.\nCosto dell'esercito romano nei primi due secoli di Impero.\nL'impatto dei costi di un esercito tanto vasto (da Augusto ai Severi) sull'economia dell'Impero romano pu\u00f2 misurarsi, seppure in modo approssimativo, come segue:\nIl costo dell'intero esercito crebbe moderatamente come % del PIL tra il 14 ed il 150 d.C., malgrado un incremento degli effettivi di circa il 50%, passando da 255.000 armati circa del 23 a 383.000 sotto Adriano, fino ad arrivare alla morte di Settimio Severo nel 211 a 442.000 circa.\nQuesto perch\u00e9 la popolazione dell'impero, e quindi il PIL totale, aument\u00f2 sensibilmente (+35% circa). Successivamente, la percentuale di spesa dell'esercito verso il PIL aument\u00f2 di quasi la met\u00e0, sebbene l'aumento degli effettivi dell'esercito fu solo del 15% circa (dal 150 al 215). Ci\u00f2 fu dovuto principalmente alla peste antonina, che gli storici epidemiologici hanno stimato aver ridotto la popolazione dell'impero tra il 15% ed il 30%. Tuttavia, anche nel 215, i Romani spendevano una percentuale sul PIL simile a quella che oggi spende la difesa dell'unica superpotenza globale degli Stati Uniti d'America (pari al 3,5% del PIL nel 2003). Ma l'effettivo onere dei contribuenti, in un'economica pressoch\u00e9 agricola con una produzione in eccedenza veramente limitata (l'80% della popolazione imperiale dipendeva da un'agricoltura di sussistenza ed un ulteriore 10% dal reddito di sussistenza), era certamente molto pi\u00f9 gravoso. Infatti, uno studio sulle imposte imperiali in Egitto, la provincia di gran lunga meglio documentata, ha stabilito che il gravame era relativamente pesante."}
{"id": "2364192", "revid": "400694", "url": "https://it.wikipedia.org/wiki?curid=2364192", "title": "Senda Berenson", "text": ""}
{"id": "2364193", "revid": "1945278", "url": "https://it.wikipedia.org/wiki?curid=2364193", "title": "Jurij Razuvaev", "text": "Ottenne il titolo di Grande maestro nel 1976.\nTra i principali risultati:\nNel secondo match URSS - Resto del mondo (Londra, 1984) sostitu\u00ec Tigran Petrosian assente per malattia, ottenendo quattro patte contro il ben pi\u00f9 quotato GM tedesco Robert H\u00fcbner.\nHa fatto parte del comitato FIDE che si occupa dell'addestramento degli istruttori, in particolare del settore giovanile. Nel 1977 gli venne conferita l'onorificenza di \"Honoured Coach of Russia\" per la sua attivit\u00e0 di allenatore e istruttore di scacchi.\nHa collaborato con articoli di cronaca e teorici a diverse riviste specializzate, tra cui l'olandese \"New In Chess\".\nNel 1999-2009 ha allenato la squadra maschile italiana."}
{"id": "2364196", "revid": "339392", "url": "https://it.wikipedia.org/wiki?curid=2364196", "title": "Jurij Sergeevi\u010d Razuvajev", "text": ""}
{"id": "2364199", "revid": "44454498", "url": "https://it.wikipedia.org/wiki?curid=2364199", "title": "Ferrovia Milano-Varese", "text": "Per ferrovia Milano-Varese si intendono due relazioni ferroviarie passeggeri di Trenord:"}
{"id": "2364203", "revid": "1610933", "url": "https://it.wikipedia.org/wiki?curid=2364203", "title": "Fetonte dalla coda rossa", "text": ""}
{"id": "2364205", "revid": "262457", "url": "https://it.wikipedia.org/wiki?curid=2364205", "title": "Buddha Amida", "text": ""}
{"id": "2364206", "revid": "1543377", "url": "https://it.wikipedia.org/wiki?curid=2364206", "title": "Saleisha Stowers", "text": "Carriera.\nSaleisha Stowers inizia ad avvicinarsi al mondo della moda all'et\u00e0 di 14 anni, frequentando il \"Camp T-Zone\" tenuto da Tyra Banks che le permettono di ottenere un contratto con l'agenzia Photogenics Model Management. I suoi primi lavori sono una campagna pubblicitaria per i ristoranti \"Wendy's\", al fianco dell'attore Tom Lenk, ed alcune campagne per le aziende di abbigliamento DOMIJ, e d.e.m.o. La Stowers compare, tra le altre esperienze, anche in un episodio di \"Ugly Betty\" e del \"Tyra Banks Show\" fino ad approdare alla nona edizione del celebre reality show \"America's Next Top Model\" nel 2007, ottenendo la vittoria nell'ultima puntata, andata in onda il 12 dicembre 2007.\nCome premio per la sua vittoria nel programma, Saleisha Stowers ottiene un contratto con l'azienda di cosmetici CoverGirl, con l'agenzia Elite Model Management, e con la L.A. Model Management. Come parte della vincita ad \"America's Next Top Model\", la modella \u00e8 anche apparsa sulla copertina di \"Paper Doll Magazine\", di \"InTouch Weekly\", di \"OK! Magazine\", di \"Essence Magazine\" e di \"Jam Style\". and had a four page spread in an issue of Macy's. In seguito Saleisha Stowers ha sfilato per Gilt Groupe, Macy's, Dereon, Apple Bottoms, Baby Phat e Love Tease."}
{"id": "2364209", "revid": "121836", "url": "https://it.wikipedia.org/wiki?curid=2364209", "title": "Fregata magnifica", "text": ""}
{"id": "2364215", "revid": "1573940", "url": "https://it.wikipedia.org/wiki?curid=2364215", "title": "Ortalis vetula", "text": "Il ciacialaca disadorno (Ortalis vetula ()) \u00e8 un uccello galliforme della famiglia dei Cracidi, diffuso in Texas e Messico.\nDistribuzione e habitat.\nIl suo habitat naturale sono le foreste e le boscaglie pluviali fra il Texas meridionale e il Messico.\nBiologia.\nIl ciaciala deriva il suo nome particolare dal suono che emette gridando, amplificato dalla sua lunga trachea. Vive in gruppi, che trascorrono la maggior parte del loro tempo sui rami degli alberi. Raramente questi uccelli scendono a terra e solo alla ricerca di cibo: si nutrono di tutto ci\u00f2 che trovano sugli alberi, bacche, frutti, foglie, mentre quando scendono a terra mangiano piccoli arbusti e invertebrati. Dopo l'accoppiamento, la femmina depone in un nido tre o pi\u00f9 uova, che entrambi i genitori covano."}
{"id": "2364221", "revid": "357043", "url": "https://it.wikipedia.org/wiki?curid=2364221", "title": "Marchesato d'Incisa", "text": ""}
{"id": "2364228", "revid": "697352", "url": "https://it.wikipedia.org/wiki?curid=2364228", "title": "Floriana Secondi", "text": ""}
{"id": "2364230", "revid": "547034", "url": "https://it.wikipedia.org/wiki?curid=2364230", "title": "Orthorrhapha", "text": "Gli Ortorrafi (Orthorrhapha) sono un raggruppamento sistematico di rango indeterminato comprendente insetti dell'ordine dei Ditteri sottordine Brachycera. Adottata nella sistematica classica, questa categoria sistematica \u00e8 oggi mantenuta in via esclusivamente informale dai tassonomisti perch\u00e9 ritenuta infondata sotto il punto di vista filogenetico.\nSistematica.\nLa tassonomia classica dei Ditteri distingue i Brachiceri in Cyclorrhapha e Orthorrhapha fondamentalmente sulla base di un carattere morfofunzionale: la conformazione del foro di uscita dal pupario o dall'exuvia pupale dopo lo sfarfallamento dell'adulto. Tale foro \u00e8 di forma circolare nei Cyclorrhapha ed \u00e8 localizzato nella zona cefalica, mentre negli Ortorrhapha \u00e8 longitudinale. In letteratura i due raggruppamenti sono rappresentati, secondo l'Autore, come coorti o come sezioni, inquadrando questi \"taxa\" in un rango collocato, in modo indeterminato, fra quello di superfamiglia e quello di sottordine. Infatti, la sistematica nell'ambito dei Cyclorrhapha contemplava la suddivisione dicotomica in taxa intermedi, di rango indeterminato ma superiore a quello di famiglia, sulla base di altri caratteri morfofunzionali (Aschiza e Schizophora e, questi ultimi, suddivisi ulteriormente in Acalyptratae e Calyptratae).\nPer gli Orthorrhapha era invece contemplata la suddivisione in famiglie. Le revisioni effettuate a partire dagli anni settanta, non sempre pienamente condivise e comunque ancora in via di evoluzione, hanno aumentato il numero di famiglie che si identificano con i Brachiceri inferiori (ovvero gli Orthorrhapha), perci\u00f2 diverse famiglie che tradizionalmente erano incluse fra gli Orthorrhapha, vanno intese in senso esteso. Un elenco di queste famiglie \u00e8 il seguente:\nDa questo elenco sono escluse le famiglie monotipiche Oreoleptidae e Evocoidae, comprendenti due specie di recente descrizione e che non avevano pertanto collocazione fra gli Orthorrhapha. La stretta relazione filogenetica fra gli Oreoleptidae e i Tabanidae e fra gli Evocoidae e i Therevidae ingloba queste due nuove famiglie nel raggruppamento artificiale dei Brachiceri inferiori.\nLa sistematica su base filogenetica ha riorganizzato la tassonomia di rango superiore ripartendo le sopraelencate famiglie fra superfamiglie. Per quanto la suddivisione in superfamiglie non sia contemplata nella tassonomia tradizionale, gli Ortorrhapha potrebbero dividersi nel seguente modo:\nDagli anni sessanta e settanta, la trattazione filogenetica ha messo in evidenza che il raggruppamento dei Cyclorrhapha \u00e8 monofiletico, mentre quello degli Orthorrhapha risulta essere parafiletico. Tutti i ditterologi concordano nel ritenere infondato e obsoleto l'inquadramento tassonomico degli Orthorrhapha e questo raggruppamento \u00e8 utilizzato ormai solo in via informale o, per praticit\u00e0, nei manuali tecnici. La proposta di ripartizioni tassonomiche che sostituiscano il raggruppamento degli Orthorrhapha \u00e8 tuttavia problematica a causa delle differenti relazioni filogenetiche che hanno gli Ortorrafi nei confronti dei Ciclorrafi. Una ripartizione in parte compatibile con la vecchia tassonomia, perch\u00e9 mantiene la distinzione netta fra Ciclorrafi e Brachiceri inferiori, \u00e8 quella riconducibile, nella sostanza, ai lavori pubblicati da e altri Autori (1986, 1994). La definizione di sei infraordini permette di identificare i Muscomorpha con i Cyclorrhapha scorporando, da un punto di vista pratico, gli Orthorrhapha in cinque categorie sistematiche posizionate allo stesso livello dei Cyclorrhapha:\nLa ripartizione in sei distinti infraordini non rispecchia tuttavia un corretto fondamento filogenetico, in quanto si \u00e8 riscontrato che i \"taxa\" inclusi fra gli Asilomorpha formano un complesso clade parafiletico strettamente correlato ai Muscomorpha, che Vermileonomorpha e Tabanomorpha formano un clade monofiletico rispetto a Stratiomyiomorpha e Xylophagomorpha e, infine, la linea Stratiomyomorpha + Xylophagomorpha + Vermileonomorpha + Tabanomorpha si colloca su un rango collaterale rispetto alla linea Muscomorpha + Asilomorpha. In sintesi, l'albero filogenetico (articolato per superfamiglie) che coinvolge i Brachiceri \u00e8 il seguente:\nSulla base di questo cladogramma, i Brachiceri sono suddivisi in quattro infraordini, come originariamente proposto da nel 1989. Parte dei tradizionali Orthorrhapha si distribuisce fra gli Stratiomyomorpha, gli Xylophagomorpha e i Tabanomorpha. Le superfamiglie Asiloidea, Empidoidea e Nemestrinoidea sono invece incluse nell'infraordine Muscomorpha e inquadrate in altrettanti \"taxa\" allo stesso rango dei Cyclorrhapha. (2006) propongono perci\u00f2 il seguente schema tassonomico:"}
{"id": "2364231", "revid": "1543377", "url": "https://it.wikipedia.org/wiki?curid=2364231", "title": "Municipalit\u00e0 locale di Knysna", "text": "Knysna \u00e8 una municipalit\u00e0 locale (in inglese Knysna Local Municipality) appartenente alla municipalit\u00e0 distrettuale di Eden della provincia del Capo Occidentale in Sudafrica. \nIn base al censimento del 2001 la sua popolazione \u00e8 di 51.469 abitanti.\nLa sede amministrativa e legislativa \u00e8 la citt\u00e0 di Knysna e il suo territorio si estende su una superficie di ed \u00e8 suddiviso in 8 circoscrizioni elettorali (\"wards\"). Il suo codice di distretto \u00e8 WC048.\nGeografia fisica.\nConfini.\nLa municipalit\u00e0 locale di Knysna confina a nord con il District Management Areas WCDMA04, a est con quella di Bitou, a sud con l'Oceano Indiano e a ovest con quella di George."}
{"id": "2364251", "revid": "98077", "url": "https://it.wikipedia.org/wiki?curid=2364251", "title": "F.A.V.", "text": ""}
{"id": "2364261", "revid": "149727", "url": "https://it.wikipedia.org/wiki?curid=2364261", "title": "Ferrovia Tirano-St. Moritz", "text": ""}
{"id": "2364263", "revid": "767487", "url": "https://it.wikipedia.org/wiki?curid=2364263", "title": "Vasasszonyfa", "text": "Vasasszonyfa \u00e8 un comune dell'Ungheria di 390 abitanti (dati 2001). \u00c8 situato nella provincia di Vas."}
{"id": "2364265", "revid": "339392", "url": "https://it.wikipedia.org/wiki?curid=2364265", "title": "Necropoli di Paestum", "text": ""}
{"id": "2364267", "revid": "767487", "url": "https://it.wikipedia.org/wiki?curid=2364267", "title": "Vasegerszeg", "text": "Vasegerszeg \u00e8 un comune dell'Ungheria di 400 abitanti (dati 2001). \u00c8 situato nella provincia di Vas."}
{"id": "2364269", "revid": "767487", "url": "https://it.wikipedia.org/wiki?curid=2364269", "title": "Vashossz\u00fafalu", "text": "Vashossz\u00fafalu \u00e8 un comune dell'Ungheria di 452 abitanti (dati 2001). \u00c8 situato nella provincia di Vas."}
{"id": "2364270", "revid": "119982", "url": "https://it.wikipedia.org/wiki?curid=2364270", "title": "Royal Caribbean", "text": ""}
{"id": "2364272", "revid": "767487", "url": "https://it.wikipedia.org/wiki?curid=2364272", "title": "Tor\u00f3", "text": "Carriera.\nClub.\nDopo aver giocato nel settore giovanile, debutta per il Fluminense nel 2004; dopo due stagioni il contratto con la societ\u00e0 non venne rinnovato. Nel 2006 fu acquistato dal Flamengo e conquist\u00f2 il posto da titolare; dopo la Coppa del Brasile 2006 divent\u00f2 una riserva.\n reintegrandolo fra i titolari; \nIl 22 dicembre 2010 firma un triennale con l'Atletico Mineiro."}
{"id": "2364274", "revid": "287204", "url": "https://it.wikipedia.org/wiki?curid=2364274", "title": "Bruno Parma", "text": "Dopo essere giunto secondo nel 1959 al campionato del mondo Juniores dietro all'argentino Carlos Bielicki, vinse il titolo a L'Aia nel 1961.\nDivenne Grande Maestro nel 1963 all'et\u00e0 di 22 anni dopo il buon risultato ottenuto nel torneo di Beverwijk.\nPartecip\u00f2 dal 1962 al 1980 con la squadra jugoslava a otto olimpiadi degli scacchi, vincendo quattro medaglie d'argento e due di bronzo di squadra.\nVinse il campionato sloveno nel 1959 e nel 1961.\nFu due volte vincitore del torneo di Capodanno di Reggio Emilia, nel 1965/66 e 1970/71.\nAltri risultati di rilievo:\nHa svolto per molto tempo la professione di giornalista.\nCuriosit\u00e0.\nBruno Parma \u00e8 nipote del compositore sloveno Viktor Parma (1858-1924), il creatore dell'opera lirica e dell'operetta slovena. Possiede due preziosi quaderni fatti da suo padre, Bruno pure lui, con tutte le pagine dei giornali dell'epoca riferiti a tutte le vicende artistiche del nonno, del quale inoltre costituisce lui stesso una notevole fonte di ricordi e aneddoti. Tutto questo materiale sta alla base del libro \"Viktor Parma oce slovenske opere\" (\"Viktor Parma, padre dell'opera slovena\") scritto nel 2002 dal musicologo triestino Paolo Petronio, libro del quale Bruno Parma ha scritto la presentazione."}
{"id": "2364278", "revid": "767487", "url": "https://it.wikipedia.org/wiki?curid=2364278", "title": "Vaskeresztes", "text": "Vaskeresztes \u00e8 un comune dell'Ungheria di 352 abitanti (dati 2001). \u00c8 situato nella provincia di Vas."}
{"id": "2364281", "revid": "767487", "url": "https://it.wikipedia.org/wiki?curid=2364281", "title": "JT Money", "text": ""}
{"id": "2364283", "revid": "767487", "url": "https://it.wikipedia.org/wiki?curid=2364283", "title": "Vassur\u00e1ny", "text": "Vassur\u00e1ny \u00e8 un comune dell'Ungheria di 894 abitanti (dati 2001). \u00c8 situato nella provincia di Vas."}
{"id": "2364286", "revid": "767487", "url": "https://it.wikipedia.org/wiki?curid=2364286", "title": "V\u00e1t", "text": "V\u00e1t \u00e8 un comune dell'Ungheria di 696 abitanti (dati 2001). \u00c8 situato nella provincia di Vas."}
{"id": "2364288", "revid": "125749190", "url": "https://it.wikipedia.org/wiki?curid=2364288", "title": "Grand Prix Drivers' Association", "text": "La Grand Prix Drivers' Association (spesso abbreviato con GPDA) \u00e8 un'unione tra i piloti di Formula 1.\nStoria.\nFondata nel maggio del 1961, la GPDA \u00e8 stata attiva nel corso degli anni '60 e '70; anche ai tempi l'obiettivo primario dell'unione era quello di migliorare e mantenere gli standard di sicurezza. \nIl primo presidente fu Stirling Moss ed i suoi principali obiettivi furono quelli di ottenere la rappresentanza del CS, ovvero del Comitato Sportivo Internazionale della Fia, ai tempi organo dedicato al migliorare gli standard di sicurezza, per i piloti e per gli spettatori.\nDopo il ritiro di Moss dallo sport nel 1963, fu sostituito da Jo Bonnier.\nNonostante la scarsa importanza di questo periodo nella storia della GPDA, sotto l'impulso successivo di Jackie Stewart, i piloti iniziarono a farsi sentire, nella seconda met\u00e0 degli anni '60.\nLe loro rivendicazioni portarono all'annullamento del Gran Premio del Belgio nel , per la pericolosit\u00e0 del circuito di Spa-Francorchamps ed allo spostamento del Gran Premio di Germania 1970 dal pericoloso N\u00fcrburgring all'Hockenheimring, inoltre l'azione dei piloti port\u00f2 alla realizzazione di circuiti pi\u00f9 sicuri come il Circuito Paul Ricard che Stewart, giudic\u00f2 come un esempio per gli altri tracciati. Tuttavia, mentre il gran premio tedesco si trasfer\u00ec su altri percorsi fino a successive modifiche negli anni '80, quello di Spa non fu modificato; il gran premio tedesco torn\u00f2 al N\u00fcrburgring e solo dopo l'incidente di Niki Lauda nel fu definitivamente abbandonato.\nAll'inizio della stagione l'associazione si oppose al progetto della FISA di creare una superlicenza per i piloti, obbligatoria per partecipare al campionato mondiale di Formula 1, che ne doveva limitare la libert\u00e0 contrattuale. Questo progetto, venuto alla luce nell'inverno 1981-1982, dovette essere abbandonato in seguito allo sciopero dei piloti al Gran Premio del Sud Africa 1982, gara inaugurale della stagione. Nonostante le pressioni della FISA e delle scuderie, i piloti, capeggiati da Didier Pironi, leader della GPDA, accettarono di correre solo dopo la garanzia del ritiro della proposta.\nDopo questa vittoria Pironi propose di allargare l'associazione a tutti i piloti professionisti cambiandone anche il nome in PRDA (\"Professional Racer Drivers' Association\").\nMa l'incidente che in quella stagione pose fine alla sua carriera fece abortire il progetto e mancando un punto di riferimento l'associazione si avvi\u00f2 a essere sempre meno influente fino al suo scioglimento.\nLa GPDA fu riformata nel \"weekend\" del Gran Premio di Monaco 1994, dopo le morti di Ayrton Senna e Roland Ratzenberger e dallo spaventoso incidente di Rubens Barrichello, durante il tragico Gran Premio di San Marino 1994 di due settimane prima.\nNel 1996 l'associazione divenne una societ\u00e0, denominata Grand Prix Drivers Association Ltd. Per la prima volta, l'associazione aveva una costituzione formale ed un ufficio permanente a Monaco.\nMembri e capi.\nDiventare membro nella GPDA non \u00e8 obbligatorio. Al 2009 tutti i piloti, ad eccezione di Kimi R\u00e4ikk\u00f6nen, erano membri.\nI membri votano per decidere il loro capo (\"leader\"). Attualmente ci sono quattro direttori della Grand Prix Drivers' Association: i piloti attivi in Formula 1 Sebastian Vettel e George Russell, la consulente legale Anastasia Fowle e l'ex pilota Alexander Wurz, che ricopre il ruolo di presidente."}
{"id": "2364289", "revid": "1543377", "url": "https://it.wikipedia.org/wiki?curid=2364289", "title": "Gustave Bloch", "text": "Biografia.\nDi famiglia ebraica, crebbe a Strasburgo, figlio del direttore della locale scuola israelitica e nipote di rabbino.\nComp\u00ec i primi studi al liceo cittadino quindi a Parigi, al Lyc\u00e9e imp\u00e9rial Bonaparte dove ebbe per compagno l'erudito e linguista James Darmesteter.\nIn seguito alla guerra franco-prussiana (si trovava a Strasburgo durante l'assedio e prest\u00f2 servizio nel corpo antincendio), decise di lasciare l'Alsazia annessa dalla Prussia per conservare la cittadinanza francese. Nel 1868 entr\u00f2 all'\u00c9cole normale sup\u00e9rieure, e giunse primo al concorso per professori di Lettere nel 1872.\nNel 1873 part\u00ec per Roma, ammesso al primo corso della recentemente creata sezione locale dell'\u00c9cole fran\u00e7aise d'Ath\u00e8nes (sezione destinata di l\u00ec a breve a diventare autonoma col nome di \u00c9cole fran\u00e7aise de Rome); soggiorn\u00f2 poi brevemente ad Atene, avendo all'epoca compagni di studi come Louis Duchesne, Maxime Collignon, Charles Bayet, Jean Cl\u00e9dat e Th\u00e9ophile Homolle.\nAl rientro in Francia insegn\u00f2 retorica al liceo di Besan\u00e7on e antichit\u00e0 greche e romane all'Universit\u00e0 di Lione, prima come lettore (dal 1876) e, sostenuta nel 1883 all'Universit\u00e0 di Parigi la tesi di dottorato, come professore. \nNel 1888 ottenne la cattedra di Storia antica all'\u00c9cole normale sup\u00e9rieure, e quando questa venne accorpata dall'Universit\u00e0 di Parigi, nel 1904, Gustave ebbe alla Sorbona una cattedra che resse fino alla pensione, nel 1919.\nGustave Bloch fu il padre dello storico del Medioevo Marc Bloch; sulla formazione culturale del figlio Gustave esercit\u00f2 un ruolo determinante: seguace delle idee di Fustel de Coulanges, affiancava erudizione, disciplina ed immaginazione invocando l'uso comparato delle varie fonti per pervenire ad una ricostruzione quanto pi\u00f9 possibile accurata del passato.\nNel clima di fervente patriottismo della Terza Repubblica, Gustave divenne membro della Ligue pour le droits de l'homme, organizzazione politica che mirava alla riabilitazione di Alfred Dreyfus, vittima del famoso \"Affaire\"; durante la Prima guerra mondiale si un\u00ec alla Ligue civique.\nMor\u00ec quattro anni dopo essersi ritirato a vita privata, nella sua casa di campagna di Marlotte, nei pressi di Parigi."}
{"id": "2364291", "revid": "767487", "url": "https://it.wikipedia.org/wiki?curid=2364291", "title": "Vasszentmih\u00e1ly", "text": "Vasszentmih\u00e1ly \u00e8 un comune dell'Ungheria di 379 abitanti (dati 2001). \u00c8 situato nella provincia di Vas."}
{"id": "2364292", "revid": "121836", "url": "https://it.wikipedia.org/wiki?curid=2364292", "title": "Ciacialaca", "text": ""}
{"id": "2364295", "revid": "339392", "url": "https://it.wikipedia.org/wiki?curid=2364295", "title": "Yury Razuvaev", "text": ""}
{"id": "2364296", "revid": "287204", "url": "https://it.wikipedia.org/wiki?curid=2364296", "title": "\u00c9verton Cardoso da Silva", "text": "Carriera.\nClub.\nA 13 anni entr\u00f2 nelle giovanili del Paran\u00e1. Nel 2007 si mise in evidenza nella Copa S\u00e3o Paulo de Juniores, tanto che Zetti, allenatore del Paran\u00e1, lo promosse in prima squadra.\nDurante il Campeonato Brasileiro S\u00e9rie A 2007 fu anche convocato nel ; retrocesso in S\u00e9rie B, il Paran\u00e1 fu costretto a cedere diversi giocatori e nel 2008 \u00c9verton pass\u00f2 al Flamengo.\nNel 2009 ha vinto il Campionato Carioca con la squadra di Rio de Janeiro."}
{"id": "2364297", "revid": "767487", "url": "https://it.wikipedia.org/wiki?curid=2364297", "title": "Vasszilv\u00e1gy", "text": "Vasszilv\u00e1gy \u00e8 un comune dell'Ungheria di 385 abitanti (dati 2001). \u00c8 situato nella provincia di Vas."}
{"id": "2364305", "revid": "767487", "url": "https://it.wikipedia.org/wiki?curid=2364305", "title": "Vassz\u00e9cseny", "text": "Vassz\u00e9cseny \u00e8 un comune dell'Ungheria di 1389 abitanti (dati 2001). \u00c8 situato nella provincia di Vas."}
{"id": "2364306", "revid": "1573940", "url": "https://it.wikipedia.org/wiki?curid=2364306", "title": "Rollulus rouloul", "text": "Il rul-rul o pernice crestata, anche quaglia crestata (\"Rollulus rouloul\" ()) \u00e8 un uccello appartenente alla famiglia dei Fagianidi. \u00c8 l'unica specie del genere Rollulus.\nDescrizione.\nLa specie \u00e8 caratterizzata da un marcato dimorfismo sessuale: il maschio ha una cresta di piume rosse sulla testa, a forma di spazzola e una placca rossa sul becco, mentre la femmina ha solo qualche sparuta piuma rossa sul capo. Raggiungono normalmente i 25 centimetri di grandezza e si nutrono di semi, insetti e frutti.\nDistribuzione e habitat.\nIl rul-rul vive nei sottoboschi delle foreste in varie zone dell'Asia, dalla Birmania, a Sumatra al Borneo. Si trovano inoltre in Malaysia e Thailandia."}
{"id": "2364307", "revid": "339392", "url": "https://it.wikipedia.org/wiki?curid=2364307", "title": "Yuri Razuvayev", "text": ""}
{"id": "2364309", "revid": "767487", "url": "https://it.wikipedia.org/wiki?curid=2364309", "title": "Velem", "text": "Velem \u00e8 un comune dell'Ungheria di 342 abitanti (dati 2001). \u00c8 situato nella provincia di Vas."}
{"id": "2364312", "revid": "767487", "url": "https://it.wikipedia.org/wiki?curid=2364312", "title": "Velem\u00e9r", "text": "Velem\u00e9r \u00e8 un comune dell'Ungheria di 102 abitanti (dati 2001). \u00c8 situato nella provincia di Vas. Nelle sue chiese si possono ammirare affreschi di J\u00e1nos Aquila, artista ungherese della fine del '300."}
{"id": "2364313", "revid": "1573940", "url": "https://it.wikipedia.org/wiki?curid=2364313", "title": "Lepus timidus", "text": "La lepre variabile o lepre bianca (\"Lepus timidus\", ) \u00e8 un mammifero lagomorfo della famiglia dei Leporidi.\nDistribuzione.\nLa specie \u00e8 presente con le sue sottospecie in Eurasia e nell'America settentrionale.\nDescrizione.\nLe lepri variabili cambiano colore a seconda della stagione, da bianco candido durante l'inverno a bruno-rossiccio in estate.\nLa muta del pelame viene stimolata dalla temperatura, e cos\u00ec sempre del colore del terreno, mantenendo per\u00f2 la punta delle orecchie nere.\nAddirittura le sottospecie pi\u00f9 settentrionali non mutano affatto il colore, rimanendo invariabilmente bianche per tutto l'anno, visto che la neve domina quasi incontrastata il paesaggio.\nPer sopravvivere alle latitudini pi\u00f9 settentrionali per\u00f2 non basta sapersi nascondere, e le lepri bianche hanno sviluppato una serie di adattamenti fisiologici per resistere ai freddi climi nordici.\nSottospecie.\nDi seguito \u00e8 riportata una lista delle sottospecie comunemente accettate dalla maggior parte degli autori:\nAlcuni autori classificano come sottospecie della lepre bianca anche la lepre artica (\"Lepus timidus arcticus\").\nRiproduzione.\nDurante l'arco dell'anno una femmina pu\u00f2 avere 1 o 2 parti, generalmente nel periodo che va da aprile a settembre.\nDopo una gestazione di circa 50 giorni nascono da 2 a 5 piccoli; come nel caso della Lepre comune i piccoli, appena nati, hanno gi\u00e0 gli occhi aperti e il corpo ricoperto da peli. I giovani hanno uno sviluppo assai precoce che li rende autosufficienti a sole quattro settimane.\n\u00c8 interessante far notare che possono nascere, anche se\nraramente, ibridi di Lepre comune e Lepre variabile, in quanto gli areali delle due specie, in alcuni casi, si\nsovrappongono parzialmente.\nAlimentazione.\nSi nutre di erica, \"Calluna vulgaris\", cortecce delle betulle, salici nani e aghi di conifere."}
{"id": "2364317", "revid": "767487", "url": "https://it.wikipedia.org/wiki?curid=2364317", "title": "V\u00e9p", "text": "V\u00e9p \u00e8 un comune dell'Ungheria di 3546 abitanti (dati 2001). \u00c8 situato nella provincia di Vas."}
{"id": "2364319", "revid": "212348", "url": "https://it.wikipedia.org/wiki?curid=2364319", "title": "Dichiarazione Universale dei Diritti dell\u2019Uomo", "text": ""}
{"id": "2364320", "revid": "1100311", "url": "https://it.wikipedia.org/wiki?curid=2364320", "title": "Eg\u00eddio de Ara\u00fajo Pereira J\u00fanior", "text": "Caratteristiche tecniche.\nGioca come terzino sinistro.\nCarriera.\nClub.\nEg\u00eddio \u00e8 cresciuto nelle giovanili del Flamengo, dove ha vinto nel 2005, la Copa Cultura de Juniores, una competizione su modello del Torneio Rio-S\u00e3o Paulo.\nNel 2006, gioc\u00f2 tre partite nel Campionato Carioca e una in S\u00e9rie A; nel 2007, fu mandato in prestito al Paran\u00e1, dove divenne titolare, venendo anche eletto miglior terzino sinistro del Campionato Paranaense. Dopo un prestito alla Juventude, \u00e8 tornato al Flamengo nel 2009."}
{"id": "2364321", "revid": "767487", "url": "https://it.wikipedia.org/wiki?curid=2364321", "title": "Visz\u00e1k", "text": "Visz\u00e1k \u00e8 un comune dell'Ungheria di 287 abitanti (dati 2001). \u00c8 situato nella provincia di Vas."}
{"id": "2364322", "revid": "1714743", "url": "https://it.wikipedia.org/wiki?curid=2364322", "title": "Mary, principessa reale", "text": "Fu la sesta principessa inglese a essere nominata \"principessa reale\". Fin dalla nascita godeva del titolo di principessa con il trattamento di \"Altezza\", in quanto bisnipote di un sovrano britannico; successivamente fru\u00ec dello stesso trattamento in quanto nipote e infine figlia del monarca. Con il matrimonio ottenne il titolo di \"contessa di Harewood\".\nGiovent\u00f9.\nNascita.\nLa principessa Mary nacque il 25 aprile 1897 nella York Cottage, all'interno della tenuta di Sandringham nel Norfolk. Suo padre era il principe Giorgio, duca di York (in seguito salito al trono come Giorgio V), secondo figlio maschio del Principe di Galles (il futuro Edoardo VII) e di sua moglie, nata Alessandra di Danimarca. Sua madre era la Duchessa di York, nata Mary di Teck, figlia maggiore del Duca e della Duchessa di Teck.\nVenne chiamata Vittoria in onore della bisnonna paterna, la regina Vittoria del Regno Unito, Alessandra in onore della nonna paterna, la futura regina Alessandra, Alice in onore della prozia, la principessa Alice di Sassonia-Coburgo-Gotha, e Mary in onore della nonna materna, la principessa Maria Adelaide di Hannover; venne infine chiamata con l'ultimo dei suoi nomi di battesimo. In quanto bisnipote di un monarca britannico, la regina Vittoria, ricevette il titolo di \"Sua Altezza\" Principessa Mary di York; nel 1898 la Regina emise delle lettere patenti con le quali garantiva ai figli dei Duchi di York il trattamento di \"Altezza Reale\". Al momento della nascita essa era quinta in linea di successione al trono del Regno Unito.\nVenne battezzata nella Chiesa di Santa Maria Maddalena, vicino a Sandringham, il 7 giugno 1897 dall'arcivescovo di York, William Dalrymple Maclagan. Furono suoi padrini e madrine:\nEducazione.\nMary venne educata in casa da varie istitutrici ma partecip\u00f2 ad alcune lezioni con i fratelli Edoardo (futuro Edoardo VIII), Alberto (futuro Giorgio VI) ed Enrico (in seguito creato Duca di Gloucester). Impar\u00f2 a parlare fluentemente il tedesco e il francese e svilupp\u00f2 un interesse, che dur\u00f2 per tutta la sua vita, per i cavalli e l'equitazione. La sua prima apparizione pubblica fu all'incoronazione dei genitori nell'Abbazia di Westminster, l'11 giugno 1911.\nIncarichi reali.\nDurante la Prima guerra mondiale, la principessa Mary, assieme alla madre, si dedic\u00f2 alle visite di ospedali e istituzioni assistenziali, nonch\u00e9 all'organizzazione di progetti di sostegno per i soldati inglesi e le loro famiglie. Una di queste iniziative fu il \"Princess Mary's Christmas Gift Fund\", attraverso il quale doni per un valore di circa 100\u00a0000 sterline vennero inviati a tutti i soldati e marinai britannici per il Natale del 1914; questo evento \u00e8 stato poi replicato nel 2005 dall'istituto di beneficenza \"uk4u-Thanks!\". Mary gioc\u00f2 un ruolo attivo nel promuovere il movimento del guidismo, del VAD (organizzazione che forniva assistenza infermieristica durante il periodo bellico) e delle \"Land Girls\" (le donne che sostituivano gli uomini al fronte nel lavoro dei campi). Nel 1918 frequent\u00f2 un corso per infermiere e lavor\u00f2 presso il \"Great Ormond Street Hospital\".\nGli incarichi pubblici della Principessa riflettevano infatti i suoi interessi per l'assistenza ai malati, il movimento delle guide scout e del servizio civile femminile.\nNel 1920 divenne presidente onorario dell'Associazione Guide Scout Britanniche, carica che detenne fino alla morte; nel 1926 venne nominata comandante in capo del distaccamento britannico della Croce Rossa.\nMatrimonio.\nIl 28 febbraio 1922, la principessa Mary spos\u00f2 Henry Lascelles, VI conte di Harewood (9 settembre 1882 \u2013 23 maggio 1947), figlio maggiore di Henry Lascelles, V conte di Harewood, e di Lady Florence Bridgeman. Il loro matrimonio, che venne celebrato nell'abbazia di Westminster, fu la prima occasione reale cui partecip\u00f2 Lady Elizabeth Bowes-Lyon, la futura regina consorte Elisabetta, amica della principessa Mary e sua damigella d'onore.\nMary aveva ventiquattro anni, mentre il marito trentanove. La Principessa e il marito stabilirono la loro residenza nello Yorkshire, inizialmente a \"Goldsborough Hall\" e in seguito a \"Harewood House\". Durante il periodo in cui abit\u00f2 a \"Goldsborough Hall\", Mary fece apportare delle modifiche all'edificio per potervi crescere i due figli e pose le basi per la regolare piantumazione di una bordura di faggi lungo i confini, dalle terrazze meridionali per un quarto di miglio lungo un viale di tigli; i tigli furono piantati dai suoi parenti, tra cui i suoi genitori reali, durante le loro visite negli anni 1920. Nel vicino villaggio di Flaxby fu creata una stazione ferroviaria, ora in disuso, sulla linea Harrogate-York, in modo che i suoi parenti potessero andare a trovarla confortevolmente.\nIl 25 marzo 1923 venne battezzato il suo primo figlio, George, nella chiesa di St. Mary, adiacente alla \"Hall\", dall'Arcivescovo di York; alla cerimonia parteciparono re Giorgio V e la regina Mary, nonni del bambino.\nDopo essere divenuta Contessa di Harewood, la principessa Mary si dedic\u00f2 con molta passione alla decorazione degli interni di \"Harewood House\", la sede familiare dei Lascelles, e alle questioni agricole della tenuta, tanto che divenne esperta in questioni di allevamento di bovini.\nSi disse che ella non avrebbe voluto sposare Lord Lascelles e che furono i suoi genitori a spingerla a un matrimonio combinato, e che Lascelles le fece la sua proposta dopo una scommessa al suo \"club\". Suo fratello il Principe di Galles, in seguito salito al trono come Edoardo VIII, al quale era molto affezionata, era contrario al matrimonio perch\u00e9 non voleva che la sorella sposasse qualcuno che non amava. Il figlio maggiore di Mary, nelle sue memorie \"The Tongs and the Bones\", scrisse per\u00f2 a proposito dei suoi genitori e confut\u00f2 tutti questi pettegolezzi; disse \u00abche andavano d'accordo e avevano molti amici e interessi in comune\u00bb.\nLa principessa Mary e Lord Lascelles ebbero due figli:\nPrincipessa Reale.\nIl 6 ottobre 1929, suo marito, che era stato nominato cavaliere dell'Ordine della Giarrettiera in occasione del matrimonio, succedette al padre come 6\u00ba Conte di Harewood, Visconte Lascelles e Barone Harewood. Il figlio maggiore della coppia assunse cos\u00ec il titolo di cortesia di Visconte Lascelles.\nIl 1\u00ba gennaio 1932 Giorgio V dichiar\u00f2 che la sua unica figlia Mary dovesse avere il titolo di Principessa Reale. Mary era da sempre particolarmente legata al fratello maggiore Edoardo, che in seguito divenne re Edoardo VIII, ma che in famiglia era chiamato David; dopo la crisi conseguente alla sua abdicazione, la Principessa Reale, con il marito, segu\u00ec il fratello, creato Duca di Windsor, a Vienna, al castello di Enzenfeld. In seguito, nel novembre 1947, ella declin\u00f2 l'inivit\u00f2 al matrimonio della nipote, la principessa Elisabetta, con il luogotenente Filippo Mountbatten, presumibilmente per protestare contro il fatto che Edoardo non era stato invitato; in ogni caso il motivo ufficiale fu la cattiva salute. Il Duca di Windsor venne per\u00f2 invitato ai matrimoni delle principesse Margaret e Alexandra, sue nipoti, ma, amareggiato, rifiut\u00f2 di partecipare.\nAllo scoppio della Seconda guerra mondiale, Mary divenne controllore in capo e in seguito controllore comandante del Servizio Ausiliare Territoriale (ATS, nel 1949 rinominato Corpo Armato Femminile Reale). Sotto questa veste viaggi\u00f2 per tutta la Gran Bretagna visitando le sue unit\u00e0, mense di guerra e altre organizzazioni benefiche. Alla morte del fratello minore, Giorgio, duca di Kent, divenne la presidente di Papworth. Mary nel 1950 divent\u00f2 inoltre comandante in capo dell'aeronautica del Servizio Infermieri della \"Royal Air Force\" della Principessa Mary e nel 1956 ricevette il grado di generale del \"British Army\". Nel 1949 il 10\u00ba Fucilieri Gurkha venne ribattezzato in suo onore 10\u00ba Fucilieri Gurkha Personale della Principessa Mary.\nDopo la morte del marito, avvenuta nel 1947, la Principessa Reale continu\u00f2 a vivere a \"Harewood House\" assieme al figlio maggiore e alla sua famiglia. Nel 1951 divenne cancelliere dell'Universit\u00e0 di Leeds e continu\u00f2 a svolgere i suoi incarichi ufficiali in patria e all'estero. Partecip\u00f2 all'incoronazione della regina Elisabetta II nel giugno del 1953 e successivamente rappresent\u00f2 la sovrana nelle celebrazioni per l'indipendenza di Trinidad e Tobago nel 1962 e dello Zambia nel 1964. Uno dei suoi ultimi impegni pubblici fu quello di partecipare ai funerali della regina Luisa di Svezia (nata Lady Luisa Mountbatten) nel marzo 1965, in vece di Elisabetta.\nQuello stesso mese di marzo 1965 la Principessa Reale cambi\u00f2 il corso degli eventi andando in visita al fratello Edoardo nella clinica londinese dove si stava riprendendo dopo un'operazione chirurgica agli occhi. Mary incontr\u00f2 anche la Duchessa di Windsor, che all'epoca era sposata con Edoardo da pi\u00f9 di ventotto anni, e questa fu una delle pochissime visite che Wallis ricevette dai parenti pi\u00f9 stretti del consorte. Pochi giorni dopo la regina Elisabetta II si rec\u00f2 in visita dallo zio e accett\u00f2 la presenza della Duchessa, che si inchin\u00f2 di fronte alla sovrana: fu questa la prima volta che un monarca britannico ricevette ufficialmente la moglie di Edoardo.\nMary mor\u00ec per un infarto durante una passeggiata assieme al figlio maggiore, Lord Harewood, e ai nipoti sui prati della tenuta di Harewood House. Dopo una cerimonia funebre privata tenutasi nella cattedrale di York, fu sepolta nella chiesa di Tutti i Santi a Harewood.\nLa principessa Mary visse poco meno di sessantotto anni, ma vide sei monarchi succedersi al trono durante la sua vita: Vittoria (sua bisnonna), Edoardo VII (suo nonno), Giorgio V (suo padre), Edoardo VIII e Giorgio VI (suoi fratelli) ed Elisabetta II (sua nipote).\nTitoli nobiliari, onorificenze e stemma.\nTitoli.\nNata come bisnipote della regina Vittoria, Mary venne insignita del titolo di \"Sua Altezza\" la Principessa Mary di York fin dalla nascita (in seguito la stessa Regina cambi\u00f2 il trattamento in \"Altezza Reale\"); alla morte della Regina, e per un breve periodo, venne conosciuta come \"S.A.R.\" la Principessa Mary di Cornovaglia e York (visto che il padre era ora l'erede apparente e quindi Duca di Cornovaglia cos\u00ec come Duca di York) e in seguito \"S.A.R.\" la Principessa Mary del Galles visto che il padre venne creato Principe di Galles. Infine, alla successione del padre al trono, venne intitolata \"S.A.R.\" la Principessa Mary; quando poi le venne conferito il titolo di Principessa Reale, nel 1932, divent\u00f2 \"S.A.R.\" la Principessa Reale. Dopo il matrimonio, i titoli dei Lascelles furono aggiunti dopo i suoi titoli regali. Nonostante i vari cambiamenti di nome e titoli, la sua firma rimase per tutta la vita, semplicemente, \"Mary\".\nStemma.\nNel 1931 venne concesso a Mary l'utilizzo di uno stemma personale, cio\u00e8 quello della Casa Reale, differenziato da un nastro d'argento a tre punte, ognuno dei quali recante una croce rossa."}
{"id": "2364323", "revid": "121836", "url": "https://it.wikipedia.org/wiki?curid=2364323", "title": "Sottoboschi", "text": ""}
{"id": "2364325", "revid": "125654821", "url": "https://it.wikipedia.org/wiki?curid=2364325", "title": "Pallacanestro maschile ai XVI Giochi del Mediterraneo", "text": "Il torneo di Pallacanestro maschile ai XVI Giochi del Mediterraneo si \u00e8 svolto dal 27 giugno al 2 luglio 2009 nei due seguenti impianti:\nRiassunto gruppi.\nAlla vigilia dei Giochi la squadra di pallacanestro maschile della Libia si \u00e8 ritirata dalla manifestazione, lasciando il gruppo B con quattro squadre."}
{"id": "2364326", "revid": "729019", "url": "https://it.wikipedia.org/wiki?curid=2364326", "title": "V\u00f6n\u00f6ck", "text": "V\u00f6n\u00f6ck \u00e8 un comune dell'Ungheria di 831 abitanti (dati 2001). \u00c8 situato nella provincia di Vas."}
{"id": "2364328", "revid": "121836", "url": "https://it.wikipedia.org/wiki?curid=2364328", "title": "Rulrul", "text": ""}
{"id": "2364330", "revid": "767487", "url": "https://it.wikipedia.org/wiki?curid=2364330", "title": "Zs\u00e9deny", "text": "Zs\u00e9deny \u00e8 un comune dell'Ungheria di 215 abitanti (dati 2001). \u00c8 situato nella provincia di Vas."}
{"id": "2364331", "revid": "110157", "url": "https://it.wikipedia.org/wiki?curid=2364331", "title": "S\u00fclys\u00e1p", "text": "S\u00fclys\u00e1p \u00e8 un comune dell'Ungheria di 8.238 abitanti (dati 2007) situato nella provincia di Pest, nell'Ungheria settentrionale."}
{"id": "2364334", "revid": "110157", "url": "https://it.wikipedia.org/wiki?curid=2364334", "title": "Szada", "text": "Szada \u00e8 un comune dell'Ungheria di 3.434 abitanti (dati 2001) situato nella provincia di Pest, nell'Ungheria settentrionale."}
{"id": "2364336", "revid": "287204", "url": "https://it.wikipedia.org/wiki?curid=2364336", "title": "Zsennye", "text": "Zsennye \u00e8 un comune dell'Ungheria di 106 abitanti (dati 2001). \u00c8 situato nella provincia di Vas."}
{"id": "2364338", "revid": "1573940", "url": "https://it.wikipedia.org/wiki?curid=2364338", "title": "Afropavo congensis", "text": "Il pavone del Congo (\"Afropavo congensis\" ), noto anche come pavone africano o mbulu dai Bak\u00f4ngo, \u00e8 una specie di pavone originaria del bacino del Congo. \u00c8 una delle tre specie esistenti di pavone, all'interno della famiglia Phasianidae, e l'unico membro della sottofamiglia originaria dell'Africa, gli altri due sono il pavone comune (originariamente dell'India e dello Sri Lanka) e il pavone verde (originario del Myanmar e dell'Indocina), oltre ad essere l'unica specie del genere \"Afropavo\".\nDescrizione.\nIl maschio di questa specie \u00e8 un grosso uccello lungo fino a 64\u201370 centimetri (25\u201328 pollici). Sebbene molto meno impressionanti dei suoi cugini asiatici, le penne del maschio sono anch'esse blu scuro con sfumature verdi metallizzate e viola. La pelle nuda presente sulla gola \u00e8 rosso vivo, i piedi grigi, mentre la coda \u00e8 composta da quattordici penne nere. Sulla nuca \u00e8 presente una corona di piume filiformi, simili a peli, di colore bianco-giallognolo. Le femmine sono leggermente pi\u00f9 piccole dei maschi, misurando fino a 60-63 centimetri (24-25 pollici) di lunghezza, presentando invece un piumaggio marrone castano con un addome nero, dorso verde metallizzato e una corta cresta marrone castagno. Entrambi i sessi assomigliano ai giovani dei pavoni asiatici; infatti i primi esemplari impagliati vennero erroneamente classificati come tali prima di essere ufficialmente riconosciuti come membri di una propria specie.\nBiologia.\nDieta.\nI pavoni del Congo sono uccelli onnivori, con una dieta composta principalmente da frutta e insetti. Nella Repubblica Democratica del Congo la sua dieta include frutti degli alberi \"Allanblackia floribunda\", \"Anonidium mannii\", \"ulivi africani\", palme d'olio, \"Klainedoxa gabonensis\", l'albero del pane africano e \"Xylopia aethiopica\", nonch\u00e9 una moltitudine di insetti, ragni, molluschi e vermi. Nel Parco Nazionale di Salonga, la sua dieta \u00e8 tassonomicamente pi\u00f9 ristretta nella foresta secondaria che nella foresta primaria.\nRiproduzione.\nDurante la stagione degli accoppiamenti, il maschio espone le penne della coda a ventaglia, come i suoi cugini asiatici, sebbene la \"ruota\" dei pavoni asiatici sia composta da penne copritrici del dorso, mentre la \"ruota\" del pavone del Congo \u00e8 composta dalle penne della coda. I pavoni del Congo sono monogami, sebbene siano ancora necessarie informazioni dettagliate sull'accoppiamento di questi uccelli in natura. Durante il corteggiamento, il maschio emette un \"gowe\" molto acuto, mentre la femmina emette un basso \"gowah\", creando dei rumorosi duetti composti da un \"rro-ho-ho-oa\" di entrambi i sessi.\nDistribuzione e habitat.\nIl pavone del Congo \u00e8 endemico delle foreste di pianura del Congo centrale della Repubblica Democratica del Congo, dove \u00e8 stato anche designato come uccello nazionale. Si trova sia nelle foreste primarie che in quelle secondarie nel Parco nazionale di Salonga. La sua presenza nelle foreste primarie pu\u00f2 essere rivelata dalla presenza di escrementi e piume, ritrovate soprattutto nelle zone di foresta in rigenerazione della foresta secondaria che nella foresta primaria. Nella foresta secondaria, invece, i suoi escrementi sono stati trovati vicino ai corsi d'acqua, dove gli alberi sono pi\u00f9 piccoli e la diversit\u00e0 delle piante \u00e8 inferiore rispetto alla foresta primaria.\nNegli anni '90, l'animale \u00e8 stato avvistato nel Parco Nazionale di Maiko, soprattutto nelle basse colline tra i bacini idrografici.\nTassonomia.\nIl pavone del Congo venne registrato come specie solo nel 1936 dal Dr. James Chapin dopo la sua fallita ricerca dell'inafferrabile okapi. Il dottor Chapin not\u00f2 come che i copricapi congolesi nativi erano adornati da lunghe piume bruno-rossastre che non corrispondevano a nessuna specie di uccello precedentemente nota. Successivamente, Chapin visit\u00f2 il Museo reale per l'Africa centrale dove pot\u00e9 osservare due esemplari impagliati con piume simili a quelle dei copricapi indigeni ed catalogati come \"pavone indiano\". In seguito si scopr\u00ec che i due esemplari impagliati rappresentavano in realt\u00e0 due esemplari di pavone del Congo, una specie completamente diversa. Nel 1955, Chapin riusc\u00ec infine a trovare sette esemplari vivi. Il pavone del Congo ha caratteristiche fisiche sia dei pavoni indiani che delle faraone, il che potrebbe indicare che la specie abbia un legame tra le due famiglie.\nConservazione.\nIl pavone del Congo \u00e8 minacciato dalla perdita dell'habitat causata dall'estrazione mineraria, dall'espansione delle coltivazioni e dal disboscamento illegale.\nIl pavone del Congo \u00e8 elencato come Vulnerabile nella Lista Rossa IUCN. Nel 2013, la popolazione selvatica era stimata tra i 2.500 e i 9.000 individui adulti. Dato il suo utilizzo della foresta rigenerante nel Parco Nazionale di Salonga, le foreste secondarie potrebbero essere un habitat importante da includere in una strategia di conservazione per la specie.\nSono stati avviati alcuni programmi di riproduzione in cattivit\u00e0 nello zoo di Anversa, in Belgio, e nello stesso Parco nazionale di Salonga."}
{"id": "2364343", "revid": "1463849", "url": "https://it.wikipedia.org/wiki?curid=2364343", "title": "Wilhelm Kienzl", "text": "Biografia.\nLa sua famiglia si trasfer\u00ec a Graz nel 1860, dove Kienzl studi\u00f2 violino sotto la guida di Ignaz Uhl, pianoforte con il maestro Johann Buwa e composizione dal 1872 sotto gli insegnamenti di un allievo di Fryderyk Chopin, Louis Stanislaus Mortier de Fontaine.\nDal 1874 prosegu\u00ec gli studi di composizione con Wilhelm Mayer-R\u00e9my, quelli di estetica con Eduard Hanslick e storia della musica con Friedrich von Hausegger.\nDopo il suo trasferimento al \"Leupzig Conservatory\", avvenuto nel 1877, ebbe modo di studiare con Liszt a Weimar, prima di completare gli studi alla Universit\u00e0 di Vienna.\nKienzl, dopo aver visitato il Festival di Bayreuth, divenne un appassionato sostenitore di Wagner e a tal proposit\u00f2 fond\u00f2 nel 1873 la \"Graz Richard Wagner Association\".\nDopo la sua laurea, nel 1879 attravers\u00f2 l'Europa con un tour, nel quale assunse il ruolo di pianista e di direttore d'orchestra.\nNel 1883 divenne direttore della \"Deutsche Oper\" di Amsterdam, ma presto torn\u00f2 a Graz, dove nel 1886 assunse la direzione del \"Musikverein\" della Stiria e incarichi nel conservatorio. \nDiresse le orchestre di Monaco di Baviera, di Amburgo, di Graz, di Amsterdam.\nNel 1917 Kienzl si trasfer\u00ec a Vienna. A Bad Aussee la sua prima moglie, la cantante Wagner Lili Hoke, mor\u00ec nel 1919 e fu sepolta nel cimitero locale. Spos\u00f2 Henny Bauer nel 1921, che divent\u00f2 la librettista delle sue ultime tre opere.\nTra le sue composizioni, si ricordano soprattutto musica da camera, sinfonica e corale, oltre alle importanti opere teatrali: \"Urvasi\" (1886), \"Der Evangelimann\" (1895), \"Don Quixote\" (1898), \"Der Kuhreigen\" (1911 al Wiener Volksoper con Maria Jeritza). \nHa collaborato con varie riviste musicali e vari giornali; inoltre ha raccolto i suoi scritti in alcuni volumi, come ad esempio \"Miscellen\" (1886)."}
{"id": "2364344", "revid": "767487", "url": "https://it.wikipedia.org/wiki?curid=2364344", "title": "Erick Flores", "text": "Caratteristiche tecniche.\nGioca come centrocampista offensivo, ma pu\u00f2 fare anche la seconda punta.\nCarriera.\nClub.\nCresciuto nelle giovanili del Flamengo, \u00e8 stato inserito in prima squadra durante la stagione 2007-2008 dal tecnico Caio J\u00fanior. Ha debuttato contro l'Atl\u00e9tico Mineiro alla 10\u00aa giornata. Nel 2009 Cuca, dopo un'ottima prestazione contro il Madureira, lo promuove tra i titolari nel Campionato Carioca."}
{"id": "2364346", "revid": "110157", "url": "https://it.wikipedia.org/wiki?curid=2364346", "title": "Szentl\u0151rinck\u00e1ta", "text": "Szentl\u0151rinck\u00e1ta \u00e8 un comune dell'Ungheria di 1.938 abitanti (dati 2001) situato nella provincia di Pest, nell'Ungheria settentrionale."}
{"id": "2364349", "revid": "1318658", "url": "https://it.wikipedia.org/wiki?curid=2364349", "title": "Porcula salvania", "text": "Il cinghiale nano (Porcula salvania ) \u00e8 una specie di suide criticamente minacciata, diffusa in passato in Bhutan, India e Nepal ma oggi presente solamente in India (Assam). Attualmente ne rimangono circa 100-250 esemplari adulti. Fortunatamente, la messa in atto di recenti misure di protezione ha incrementato le possibilit\u00e0 di sopravvivenza in natura di questa rarissima specie.\nDescrizione.\nDimensioni.\nIl maschio misura 61-71 cm di lunghezza testa-corpo, per un peso di 8-10 kg; la femmina misura 55-62 cm di lunghezza testa-corpo, per un peso di 6-8 kg.\nAspetto.\nCome indica chiaramente il suo nome comune, il cinghiale nano \u00e8 il rappresentante pi\u00f9 piccolo dell'intera famiglia dei Suidi, oltre ad esserne anche il pi\u00f9 minacciato. Questo piccolo ungulato presenta arti relativamente corti, dorso breve e arrotondato e coda estremamente breve. Il manto, grigio-bruno lungo il dorso e chiaro sulle regioni inferiori, diviene pi\u00f9 lungo dietro la regione scapolare. Alla nascita i piccoli presentano un colore rosa-grigiastro, ma in seguito, prima di indossare la livrea degli adulti, sviluppano un manto marrone segnato da tenui strisce di colore ocra. I maschi adulti sono pi\u00f9 grandi e pi\u00f9 robusti delle femmine; presentano inoltre zanne (denti canini) ben visibili e una banda di peli scuri lungo il dorso del naso. Questi animali emettono deboli grugniti utilizzati per mantenersi in contatto tra loro quando si spostano attraverso la fitta vegetazione del loro \"habitat\". Recentemente, le analisi genetiche hanno dimostrato che il cinghiale nano \u00e8 l'unico rappresentante del genere \"Porcula\", e non un membro del genere \"Sus\", quello a cui appartiene anche il maiale domestico, come ritenuto in precedenza.\nBiologia.\nLe femmine di cinghiale nano vivono in piccoli gruppi, costituiti da uno o due adulti e dai loro piccoli. I maschi, invece, conducono un'esistenza solitaria, tranne che nella stagione degli amori, che ha inizio verso la fine di novembre. Durante questo periodo i maschi rivali competono tra loro per avere accesso alle femmine, utilizzando le stesse posture di minaccia tipiche dei loro cugini: adottando una posizione laterale, rizzano le setole e scuotono la testa qua e l\u00e0 sbadigliando e arricciando le labbra per mettere in mostra i canini. Le femmine gravide si allontanano dal gruppo in cui vivono per dare alla luce i piccoli, generalmente da quattro a sei, dopo un periodo di gestazione di circa 120 giorni. Una caratteristica peculiare dei rappresentanti di questa specie, di entrambi i sessi, \u00e8 quella di utilizzare dei nidi durante tutto l'anno. L'intero gruppo familiare utilizza lo stesso nido, costruito in una depressione del terreno e rivestito con erba.\nI cinghiali nani si nutrono di una grande variet\u00e0 di sostanze, tra le quali radici, erba, frutti, insetti e lombrichi. Ciascun gruppo occupa un piccolo \"home range\" di circa 25 ettari e utilizza regolarmente sentieri ben visibili attraverso le distese dell'imponente erba elefante. Questi animali si spostano procedendo in fila indiana, con gli adulti che occupano le prime e le ultime posizioni della processione.\nDistribuzione e habitat.\nNonostante in passato il cinghiale nano fosse presente in gran parte delle colline ai piedi dell'Himalaya, in Nepal, Bhutan e India, negli anni '60 venne addirittura considerato estinto, prima di essere \u00abriscoperto\u00bb nel 1971. Da allora, comunque, il numero di esemplari \u00e8 sceso drasticamente e oggi l'unica popolazione consistente \u00e8 quella che vive all'interno del parco nazionale di Manas nel nord-ovest dell'Assam (India). La specie vive generalmente negli \"habitat\" propri delle pianure alluvionali, come le foreste secondarie, le distese di erba alta e le associazioni miste di arbusti.\nConservazione.\nLe distese di erba alta in cui vive il cinghiale nano sono state quasi completamente distrutte dallo sviluppo umano, dall'agricoltura, dal pascolo del bestiame domestico e dagli incendi appiccati deliberatamente. La sola popolazione consistente di cinghiale nano \u00e8 oggi ristretta al parco nazionale di Manas, dove attualmente rimangono non pi\u00f9 di 100-150 esemplari. Perfino entro i confini del parco, comunque, la specie \u00e8 minacciata dal pascolo del bestiame, dal bracconaggio e dagli incendi, mentre i continui disordini politici nella regione ostacolano seriamente la messa a punto di efficaci misure di conservazione.\nIn India il cinghiale nano \u00e8 protetto dal 1972 e il commercio internazionale della specie \u00e8 vietato ai termini dell'Appendice I della Convenzione sul commercio internazionale delle specie minacciate di estinzione (CITES). Il parco nazionale di Manas venne dichiarato patrimonio dell'umanit\u00e0 dall'UNESCO nel 1986. Nel 1995 venne istituito il Pygmy Hog Conservation Programme (PHCP), sotto l'egida del Pigs, Peccaries and Hippo Specialist Group della IUCN, del Durrell Wildlife Conservation Trust e di importanti autorit\u00e0 governative locali e nazionali. Lo staff del PHCP ha adottato una strategia poliedrica, comprendente indagini sul campo, studi comportamentali, allevamento in cattivit\u00e0, formazione del personale e programmi di sensibilizzazione e assistenza della comunit\u00e0 locale. Nel 1996 venne fondato il Pygmy Hog Research and Breeding Centre nei pressi di Guwahati (Assam), dove, nel 2000, vivevano 77 esemplari, nati a partire da sei individui originari. Nel 2008, 16 di questi cinghiali vennero rilasciati nella riserva naturale di Sonai Rupai, dove vengono tuttora attentamente monitorati. La popolazione in cattivit\u00e0 costituisce un'assicurazione potenzialmente cruciale per preservare questo piccolo suide dall'estinzione."}
{"id": "2364352", "revid": "110157", "url": "https://it.wikipedia.org/wiki?curid=2364352", "title": "Szentm\u00e1rtonk\u00e1ta", "text": "Szentm\u00e1rtonk\u00e1ta \u00e8 un comune dell'Ungheria di 4.962 abitanti (dati 1\u00ba gennaio 2010) situato nella provincia di Pest, nell'Ungheria settentrionale."}
{"id": "2364358", "revid": "121836", "url": "https://it.wikipedia.org/wiki?curid=2364358", "title": "Pavone del Congo", "text": ""}
{"id": "2364359", "revid": "547034", "url": "https://it.wikipedia.org/wiki?curid=2364359", "title": "Giornata della vittoria (Paesi dell'Europa occidentale)", "text": "La giornata della vittoria in Europa (conosciuta nei paesi anglosassoni come \"Victory in Europe Day\" o con la sigla \"V-E Day\"), fu proclamata l'8 maggio 1945, data in cui si concluse la seconda guerra mondiale in Europa.\nEventi.\nFu il giorno in cui gli alleati accettarono formalmente la resa incondizionata delle forze armate della Germania nazista, con l'entrata in vigore dell'armistizio tra la Germania e le forze alleate. Il 30 aprile Adolf Hitler si era tolto la vita durante la battaglia di Berlino, cos\u00ec la resa fu autorizzata dal presidente tedesco l'ammiraglio Karl D\u00f6nitz a capo di un'amministrazione passata alla storia come il governo di Flensburg. L'atto di capitolazione militare \u00e8 stato firmato il 7 maggio a Reims, in Francia, e ripetuto l'8 maggio a Berlino alla presenza di una delegazione dell'Unione Sovietica."}
{"id": "2364361", "revid": "121836", "url": "https://it.wikipedia.org/wiki?curid=2364361", "title": "Rul-rul", "text": ""}
{"id": "2364362", "revid": "121836", "url": "https://it.wikipedia.org/wiki?curid=2364362", "title": "Quaglia crestata", "text": ""}
{"id": "2364363", "revid": "1683489", "url": "https://it.wikipedia.org/wiki?curid=2364363", "title": "Processo Penrose", "text": "Il processo Penrose (altrimenti detto meccanismo (di) Penrose) \u00e8 un processo teorizzato da Roger Penrose in cui l'energia pu\u00f2 essere estratta da un buco nero rotante. Questa estrazione \u00e8 resa possibile dall'esistenza di una regione nello spaziotempo di Kerr detta ergosfera, una regione in cui una particella \u00e8 necessariamente collegata e trainata dallo spaziotempo rotante. Nel processo, una massa informe di materia entra nell'ergoregione del buco nero, e una volta che vi entra, viene divisa in due. Il momento delle due parti di materia pu\u00f2 essere suddiviso in modo che una parte sfugga all'infinito e l'altra passi oltre l'orizzonte degli eventi e cada quindi nel buco. La parte di materia che riesce a sfuggire pu\u00f2 anche avere una massa-energia maggiore della parte di materia originale in caduta. In conclusione, il processo risulta in un decremento del momento angolare del buco nero e a questa riduzione corrisponde un trasferimento di energia per mezzo del quale la perdita del momento viene convertita nell'energia estratta.\nIl processo obbedisce alle leggi della meccanica del buco nero. Una conseguenza di queste leggi \u00e8 che se il processo viene svolto ripetutamente, il buco nero pu\u00f2 alla fine perdere tutto il suo momento angolare, diventando rotazionalmente stazionario. Christodoulou calcol\u00f2 il limite superiore della quantit\u00e0 di energia che pu\u00f2 essere estratta dal processo Penrose.\nDettagli sull'ergoregione.\nLa superficie esterna dell'ergoregione viene descritta come una \"ergosuperficie\" ed \u00e8 la superficie dove i raggi luminosi controrotanti rispetto alla rotazione del buco nero rimangono ad una coordinata angolare fissa, secondo un osservatore esterno. Poich\u00e9 le particelle dotate di massa viaggiano necessariamente pi\u00f9 lentamente della velocit\u00e0 della luce, devono ruotare \"all'infinito\" rispetto ad un osservatore inerziale. Una maniera di rappresentare questo \u00e8 far ruotare una forchetta su un drappo di tela; quando la forchetta ruota, la tela si attorciglia ad essa, cio\u00e8 la rotazione si propaga dall'interno all'esterno provocando la distorsione di un'area pi\u00f9 vasta. Il confine pi\u00f9 interno dell'ergoregione \u00e8 l'orizzonte degli eventi, ovvero il perimetro spaziale oltre il quale la luce non pu\u00f2 sfuggire.\nDentro questa ergoregione una combinazione lineare di tempo e di una delle coordinate angolari formano un nuovo vettore di Killing time-like. Questa combinazione lineare della coordinata tempo e angolo fa in modo che la \"nuova\" coordinata temporale scorra in modo circolare e quindi anche la luce ruota all'interno dell'ergosfera. A causa di questo strano e inusuale scambio di coordinate, quello che fuori dall'ergosfera era il vettore di Killing time-like (quindi associato al tempo) ora non lo \u00e8 pi\u00f9 perch\u00e9 viene sostituito dal \"nuovo\" tempo. Questo implica che l'energia della particella, che \u00e8 data dal prodotto tra il vettore di Killing del \"vecchio\" tempo e il momento della particella, pu\u00f2 assumere valori sia positivi sia negativi se viene misurata da un osservatore posto all'infinito (quindi fuori dall'ergosfera).\nRitenendo ancora valido il principio della conservazione dell'energia e assumendo che ad una delle particelle sia permesso di avere energia negativa, se la particella A entra nell'ergoregione di un buco nero di Kerr e poi si divide in due particelle B e C, come conseguenza la particella B pu\u00f2 uscire dall'ergoregione con pi\u00f9 energia della particella A, mentre la particella C viene diretta dentro il buco nero, cio\u00e8 formula_1 e se formula_2, allora formula_3.\nIn questo modo l'energia rotazionale viene estratta dal buco nero e quindi il buco nero rallenta la sua rotazione. La massima quantit\u00e0 di energia verr\u00e0 estratta se la separazione avviene appena fuori dell'orizzonte degli eventi e se la particella C controruota alla pi\u00f9 grande velocit\u00e0 possibile.\nNel processo opposto la velocit\u00e0 di rotazione di un buco nero pu\u00f2 essere aumentata inviando particelle che non si separano, ma che invece apportano il loro intero momento angolare al buco nero.\nIl processo Penrose ha condotto alla congettura che una civilt\u00e0 avanzata potrebbe generare potenza costruendo una citt\u00e0 su una struttura fissa attorno al buco nero. Tutta la loro spazzatura potrebbe essere eliminata spedendola con delle navette spaziali verso il buco nero e riemettendola nell'ergoregione. Le navette spaziali potrebbero cos\u00ec ritornare alla citt\u00e0 con un eccesso di energia che potrebbe essere catturata sotto forma di energia cinetica ed utilizzata per generare potenza."}
{"id": "2364364", "revid": "287204", "url": "https://it.wikipedia.org/wiki?curid=2364364", "title": "Mesoplodon densirostris", "text": "Il mesoplodonte di De Blainville (Mesoplodon densirostris) \u00e8 un cetaceo odontoceto della famiglia Ziphiidae. \u00c8 il mesoplodonte pi\u00f9 largamente diffuso e forse il meglio documentato. Il nome \"densirostris\" \u00e8 la forma latinizzata di \"rostro denso\". Al largo delle Bahamas nordorientali, questi animali sono particolarmente ben documentati, e dal 2002 \u00e8 in corso un progetto di identificazione fotografica.\nDescrizione fisica.\nIl corpo del mesoplodonte di De Blainville \u00e8 robusto, ma rispetto a quello degli altri mesoplodonti \u00e8 un po' pi\u00f9 compresso lateralmente. I maschi hanno un aspetto molto caratteristico, le mandibole sovrastano il rostro, come accade in altre specie, ma si dirigono verso l'inizio della mandibola e poi scendono gi\u00f9 in un becco abbastanza lungo. Prima che la mandibola scenda gi\u00f9, proprio all'apice della protuberanza, \u00e8 presente un dente infestato da cirripedi. Uno degli aspetti pi\u00f9 rimarchevoli di questo zifide sono le ossa estremamente dense del rostro (da cui deriva il nome), che costituiscono probabilmente una forma di protezione dalle aggressioni degli altri maschi. Il melone di questa balena \u00e8 piatto e poco distinguibile. La colorazione \u00e8 blu scura o grigia sul dorso e grigia pi\u00f9 chiara sul ventre, e la testa \u00e8 normalmente brunastra. I maschi presentano le cicatrici e i morsi dello squalo cookie-cutter tipici di questo genere. I maschi raggiungono al massimo i 4,4 metri di lunghezza e pesano 800\u00a0kg, mentre le femmine ne raggiungono 4,6 e pesano 1 tonnellata. Alla nascita i piccoli sono lunghi 1,9 metri e pesano 60\u00a0kg.\nPopolazione e distribuzione.\nQuesta specie di zifide si trova nelle acque calde e temperate di tutti gli oceani, e sappiamo anche che si spinge a latitudini molto alte. Gli spiaggiamenti sono avvenuti in Nuova Scozia, Islanda, isole britanniche, Giappone, Rio Grande do Sul, Sudafrica, Cile centrale, Tasmania e Nuova Zelanda. Le osservazioni pi\u00f9 comuni vengono effettuate al largo delle Hawaii, delle isole della Societ\u00e0 e delle Bahamas. Questa specie non migra. Abita in acque profonde dai 1600 ai 3000 metri. Nonostante la natura relativamente comune di questo cetaceo, non \u00e8 disponibile alcuna stima della popolazione.\nComportamento.\nVengono avvistati in gruppi di 3-7 individui. Sono state misurate immersioni di un massimo di 22 minuti. Quando questo cetaceo emerge, emette un soffio lento e poco cospicuo. Probabilmente si nutre di calamari e pesci.\nConservazione.\n\u00c8 stato cacciato occasionalmente, ma non \u00e8 mai stato un bersaglio specifico. \u00c8 anche vittima dei test acustici effettuati dalla marina militare, che inducono agli spiaggiamenti."}
{"id": "2364365", "revid": "287204", "url": "https://it.wikipedia.org/wiki?curid=2364365", "title": "Ermanno Scervino", "text": "Ermanno Scervino \u00e8 una Maison di moda italiana, fondata nel 2000 a Firenze dallo stilista Ermanno Daelli e dall'imprenditore Toni Scervino.\nStoria.\nNel 2000, Ermanno Daelli e Toni Scervino hanno fondato la Maison di moda Ermanno Scervino. Dopo aver vissuto a New York e conosciuto Andy Warhol, Ermanno Daelli decise di lanciare il proprio brand. La linea Ermanno Scervino donna debutta sulle passerelle di Settimana della Moda di Milano nel 2003 con l'AI 2003/04. Nel 2002 nasce la collezione uomo e debutta in passerella come ospite d'onore a Pitti Immagine nel 2005 e nel 2008 a Milano Moda Uomo con la collezione PE 2009.\nNel 2004 nasce anche la collezione Ermanno Scervino Junior. Le linee Ermanno Scervino Lingerie e Beachwear nascono nel 2007 in collaborazione con Viamazzini Srl, che produce e distribuisce le collezioni. La linea Ermanno Scervino Lingerie \u00e8 stata lanciata per la campagna autunno-inverno 2008-09, mentre la collezione Beachwear per la primavera-estate 2009. Nel 2013, Ermanno Scervino lancia la collezione Scervino Street, una linea di accessori in pelle, in licenza con ABC Spa. Sempre a gennaio 2013, Ermanno Scervino \u00e8 stato ospite d'onore della 83\u00aa edizione di Pitti Immagine Uomo, dove ha presentato la collezione uomo e pre-collezione donna durante l'evento nel Salone dei Cinquecento a Palazzo Vecchio, a Firenze.\nDistribuzione.\nL'azienda ha sede a Bagno a Ripoli, vicino a Firenze, Italia e ospita i diversi laboratori couture, sartoria, maglificio, abbigliamento Junior, atelier, confezione e sviluppo prototipia. Risiedono nel nuovo quartier generale anche la parte amministrativa e la logistica di produzione e distribuzione di tutto il gruppo. Nel 2008 viene inaugurato uno showroom a Milano. Le collezioni Ermanno Scervino sono distribuite nelle 39 boutique monomarca, in 500 rivenditori al dettaglio e attraverso clienti multimarca Le collezioni Ermanno Scervino sono prodotte e realizzate in Italia.\nNel rapporto 2012 di Pambianco sulle 50 principali aziende di moda quotabili in borsa, Ermanno Scervino si \u00e8 collocata al diciannovesimo posto.\nMarchi.\nErmanno Scervino.\nMarchio principale della Maison, che include le collezioni pr\u00eat-\u00e0-porter donna, uomo e accessori.\nErmanno Scervino Lingerie and Beachwear.\nIl marchio ha lanciato la linea Ermanno Scervino Lingerie per la campagna autunno-inverno 2008-09. La collezione Beachwear \u00e8 stata lanciata per la collezione primavera-estate 2009.\nErmanno Scervino Junior.\nLa collezione Ermanno Scervino Junior \u00e8 una linea di abiti e accessori da bambina. \nScervino Street.\nLa collezione Scervino Street \u00e8 formata da una linea di borse per la clientela giovane.\nCampagne pubblicitarie.\nNegli anni Ermanno Scervino ha avuto diverse testimonial internazionali tra cui: Helena Christensen, Malgosia Bela, Bianca Balti, Teodora Richards, Alice Dellal, Jessica Miller, Jessica Miller, Dree Hemingway, Asia Argento, e Lindsey Wixson. Il marchio ha inoltre collaborato con fotografi internazionali come Peter Lindbergh, Mario Sorrenti, Patrick Demarchelier, Paolo Roversi e Francesco Carrozzini."}
{"id": "2364370", "revid": "287204", "url": "https://it.wikipedia.org/wiki?curid=2364370", "title": "Mesoplodon ginkgodens", "text": "Il mesoplodonte di Nishiwaki (Mesoplodon ginkgodens) \u00e8 un cetaceo odontoceto della famiglia Ziphiidae. \u00c8 una specie poco conosciuta, anche rispetto agi altri zifidi, e l'epiteto specifico \"ginkgodens\" deriva dalla forma insolita del suo paio di denti. Si tratta di una specie soprattutto tropicale, ma si caratterizza pi\u00f9 che altro per l'assenza di cicatrici nei maschi.\nAspetto fisico.\nI mesoplodonti di Nishiwaki sono pi\u00f9 robusti degli altri mesoplodonti, ma per il resto presentano il loro aspetto tipico. A met\u00e0 della mandibola, curvata verso l'alto, \u00e8 presente un dente a forma di foglia di ginkgo. Diversamente da altre specie, come il mesoplodonte di De Blainville e il mesoplodonte di Bowdoin, i denti non oltrepassano il rostro. Il rostro stesso \u00e8 di lunghezza moderata. I maschi sono di colore grigio scuro uniforme con chiazze chiare sulla parte frontale del becco e intorno alla testa, ed hanno anche piccole macchie bianche sotto la coda, ma la loro localizzazione pu\u00f2 essere variabile. Le femmine sono grigio pi\u00f9 chiaro ed hanno una controombreggiatura. Entrambi i sessi raggiungono i 4,9 metri di lunghezza. Quando nascono sono lunghe circa 2,4 metri.\nPopolazione e distribuzione.\nQuesto zifide \u00e8 noto per meno di 20 spiaggiamenti sulle coste di Giappone, California, isole Galapagos, Nuovo Galles del Sud, Nuova Zelanda, Sri Lanka, Maldive e stretto di Malacca. Il suo areale comprende esclusivamente le acque tropicali e temperate degli oceani Indiano e Pacifico. Non c'\u00e8 stato alcun modo di giudicarne la popolazione.\nComportamento.\nI maschi probabilmente non ingaggiano combattimenti tra di loro e questa specie si nutre probabilmente di calamari e pesci. Non \u00e8 nota nessun'altra informazione.\nConservazione.\nLe uniche osservazioni di questa specie quando \u00e8 in vita provengono da alcuni cacciatori al largo del Giappone e di Taiwan, che ne catturarono occasionalmente un esemplare. Rimangono anche intrappolate nelle reti da pesca."}
{"id": "2364371", "revid": "1243", "url": "https://it.wikipedia.org/wiki?curid=2364371", "title": "Ferrovia Genova-Ovada", "text": ""}
{"id": "2364372", "revid": "121410403", "url": "https://it.wikipedia.org/wiki?curid=2364372", "title": "Acetil-L-carnitina", "text": "La acetil-L-carnitina (conosciuta anche come L-acetilcarnitina, levacecarnina o ALCAR) \u00e8 una forma acetilata della L-carnitina. La molecola trova utilizzo in clinica come coadiuvante nel trattamento delle vasculopatie cerebrali. Il composto nell'organismo, e precisamente nel sangue, viene metabolizzato grazie a esterasi plasmatiche in carnitina, la quale viene utilizzata per trasportare gli acidi grassi nei mitocondri: gli acidi grassi vengono quindi utilizzati e ossidati.\nFarmacodinamica.\nLa levacecarnina viene sintetizzata nei mitocondri a partire dalla carnitina e dall'acetil-CoA, per opera dell'enzima L-acetilcarnitina transferasi, con il rilascio del coenzima A.\nDurante un intenso esercizio fisico una gran parte della L-carnitina e acetil-CoA inutilizzati vengono convertiti in ALCAR e coenzima-A (CoA) all'interno dei mitocondri grazie all'enzima carnitina \"O\"-acetiltransferasi.\nL'ALCAR viene trasportato al di fuori dei mitocondri dove si converte nuovamente nei due costituenti base. La L-carnitina viene riportata indietro nei mitocondri dove, con gruppi acilici, facilita l'utilizzo degli acidi grassi, tuttavia un eccesso di acetil-CoA pu\u00f2 bloccare questo processo.\nL'eccesso di acetil-CoA provoca infatti un aumento del numero di carboidrati che possono essere utilizzati a scopo energetico a scapito degli acidi grassi. Ci\u00f2 avviene tramite diversi meccanismi all'interno e all'esterno dei mitocondri. Il meccanismo di trasporto di ALCAR comporta una riduzione di acetil-CoA all'interno dei mitocondri, ma un aumento all'esterno.\nIl metabolismo del glucosio nei soggetti diabetici migliora con la somministrazione sia di ALCAR sia di L-carnitina. \nALCAR diminuisce il consumo di glucosio e favorisce invece l'ossidazione degli acidi grassi nei pazienti non diabetici. Una quota di L-carnitina viene convertita in ALCAR dopo l'ingestione nell'uomo. \nIl farmaco in ultima analisi agisce come donatore di gruppi acetilici che, associati con il coenzima A, intervengono nel ciclo di Krebs: vengono cos\u00ec influenzati sia il metabolismo degli acidi grassi sia quello dei glucidi.\nLa molecola \u00e8 simile, da un punto di vista strutturale, all'acetilcolina: \u00e8 stata avanzata l'ipotesi che la L-acetilcarnitina a livello del sistema nervoso centrale possa partecipare alla formazione di questo mediatore chimico.\nGli effetti neuroprotettivi della somministrazione di ALCAR sono stati sperimentalmente dimostrati in modelli di ischemia cerebrale in ratti e nel trattamento di danni al sistema nervoso periferico. Alcuni studi hanno evidenziato possibili effetti neuroprotettivi anche nei pazienti con malattia di Parkinson.\n\u00c8 stato accertato che ALCAR accresce la motilit\u00e0 degli spermatozoi, probabilmente in conseguenza di un incremento dei livelli plasmatici di testosterone, in quanto favorisce un maggior rilascio di ormone luteinizzante.\nPoich\u00e9 la motilit\u00e0 degli spermatozoi \u00e8 tra i fattori pi\u00f9 importanti nel determinare la potenziale fertilit\u00e0 di un individuo, acetil-L-carnitina potrebbe essere di utilit\u00e0 in alcuni maschi per incrementarne la fertilit\u00e0.\nFarmacocinetica.\nStudi eseguiti nel ratto hanno messo in evidenza che concentrazioni plasmatiche massime (Cmax) di 5375 \u00b5moli/L si ottengono a distanza di 5 minuti dalla somministrazione endovenosa di 333\u00a0mg/kg peso corporeo. Nelle sei ore successive le concentrazioni calano fino a valori di 106 \u00b5moli/L. \nA seguito di somministrazione per via orale di 500\u00a0mg/kg peso corporeo entro 4 ore viene raggiunto un picco plasmatico di circa 40 \u00b5moli/L. Questo valore resta costante per circa 8 ore. Il farmaco pu\u00f2 attraversare la barriera ematoencefalica e, una volta penetrato nel sistema nervoso centrale (SNC) probabilmente gioca un ruolo come sostanza antiossidante.\nSebbene la somministrazione di ALCAR sia stata spesso suggerita al posto della semplice -carnitina, a causa di una maggiore biodisponibilit\u00e0, diversi studi hanno messo in evidenza che ALCAR possa in realt\u00e0 avere una biodisponibilit\u00e0 orale minore rispetto alla forma non acetilata.\nTossicologia.\nNel topo la DL50 \u00e8 maggiore di 3000\u00a0mg/kg peso corporeo, quando il composto viene iniettato per via intramuscolare. La DL50 in caso di somministrazione per via intraperitoneale \u00e8 superiore a 3600\u00a0mg/kg e maggiore di 1600\u00a0mg/kg, quando la somministrazione sia per via endovenosa. In caso di somministrazione per via orale il parametro risulta superiore a 18.000\u00a0mg/kg.\nUsi clinici.\nNei soggetti adulti \u00e8 stata utilizzata per il trattamento di nevriti e radicoliti (infiammazioni delle radici nervose) secondarie a lesioni meccaniche traumatiche, dirette e indirette, compressive e infiammatorie.\nNe \u00e8 stato sperimentato l'utilizzo anche per migliorare lo stato di depressione, la distimia e le capacit\u00e0 cognitive dell'anziano e nella malattia di Alzheimer.\nUna review del 2003 concludeva affermando che pur in presenza di beneficio, basandosi sulla scala Clinical Global Impression, a seguito di trattamento con levacecarnina, tuttavia non vi erano differenze statisticamente significative tra i gruppi di pazienti trattati con il farmaco e quelli con placebo.\nEffetti collaterali.\nNel corso del trattamento, e particolarmente nelle fasi iniziali, alcuni individui possono manifestare eccitazione, ansia, agitazione psicomotoria e talvolta insonnia. Questa sintomatologia regredisce rapidamente con la diminuzione del dosaggio assunto.\nControindicazioni.\nIl farmaco \u00e8 controindicato in soggetti con ipersensibilit\u00e0 nota al principio attivo oppure a uno qualsiasi degli eccipienti della formulazione farmaceutica.\nDosi terapeutiche.\nLa levacecarnina pu\u00f2 essere somministrata per os alla dose giornaliera di 0,5-1,5 g in 2-3 somministrazioni."}
{"id": "2364375", "revid": "1243", "url": "https://it.wikipedia.org/wiki?curid=2364375", "title": "Ferrovia Genova Acqui Terme", "text": ""}
{"id": "2364376", "revid": "2212704", "url": "https://it.wikipedia.org/wiki?curid=2364376", "title": "Mesoplodon grayi", "text": "Il mesoplodonte di Gray (Mesoplodon grayi, ) \u00e8 un cetaceo odontoceto della famiglia Ziphiidae. \u00c8 uno dei membri meglio conosciuti del genere \"Mesoplodon\". Il nome scientifico si riferisce a John Edward Gray, uno zoologo del British Museum. Questa specie \u00e8 parecchio gregaria e si spiaggia abbastanza facilmente. Oltre al tasmaceto, \u00e8 l'unico zifide che possiede denti numerosi. Nella lingua \"m\u0101ori\", questa specie \u00e8 chiamata \"hakur\u0101\" o \"iheihe\"\".\" \nDescrizione fisica.\nIl mesoplodonte di Gray \u00e8 chiaramente il membro pi\u00f9 snello del genere. Il melone di questo cetaceo si protende verso lo sfiatatoio e si inclina verso il becco. Il becco stesso \u00e8 molto lungo e appuntito per una balena dal becco, e presenta una rima boccale piuttosto diritta. In entrambi i sessi sono presenti 17-22 fila di piccoli denti, situati verso il retro della bocca, che emergono appena dalla gengiva. Nei maschi, sono presenti due piccoli denti triangolari situati a met\u00e0 della bocca. La colorazione del dorso \u00e8 nera, ma sul ventre si fa pi\u00f9 chiara, ed entrambi i sessi hanno un becco bianco. Le femmine hanno il dorso pi\u00f9 chiaro e presentano inoltre delle chiazze bianche vicino ai genitali. I maschi adulti hanno le cicatrici provocate dai combattimenti e dagli squali cookie-cutter, tipiche del genere. Le femmine raggiungono al massimo i 5,3 metri, mentre i maschi misurano 5,7 metri e pesano intorno ai 1100 chilogrammi. Si pensa che alla nascita siano lunghe 2,4 metri.\nComportamento.\nQuesta specie ha la tendenza a spiaggiarsi in gruppi numerosi, uno dei quali raggiunse una volta i 20 individui. Gli altri spiaggiamenti coinvolgono gruppi di 5 o 6 animali, e a volte anche 8. I denti superiori possono essere usati per trattenere la preda, ma non \u00e8 chiaro perch\u00e9 li possegga solo questa specie.\nPopolazione e distribuzione.\nQuesta specie vive generalmente nell'emisfero meridionale tra i 30 e i 45 gradi. Molti spiaggiamenti sono avvenuti sulle coste della Nuova Zelanda, ma altri anche in Australia, Sudafrica, Sudamerica e sulle isole Falkland. Questa specie \u00e8 stata avvistata in gruppo al largo del Madagascar e dell'area antartica. Fatto stranissimo, un esemplare si \u00e8 spiaggiato nei Paesi Bassi, in un diverso emisfero e a distanza di alcune migliaia di miglia dai luoghi degli altri spiaggiamenti. Non esiste alcuna stima della popolazione, ma si crede che sia piuttosto comune.\nConservazione.\nQuesti odontoceti non vengono cacciati deliberatamente e non sono rimasti intrappolati nelle reti da pesca."}
{"id": "2364378", "revid": "44939", "url": "https://it.wikipedia.org/wiki?curid=2364378", "title": "Acetilcarnitina", "text": ""}
{"id": "2364379", "revid": "767487", "url": "https://it.wikipedia.org/wiki?curid=2364379", "title": "Paulo S\u00e9rgio Luiz de Souza", "text": "Carriera.\nClub.\nNel 2006 fu campione statale a livello giovanile con il Flamengo.\nUn anno pi\u00f9 tardi, a 17 anni d'et\u00e0, debutt\u00f2 tra i professionisti durante il Campionato Carioca 2007. Nello stesso anno, sebbene non giocasse da titolare, fu utilizzato durante la Copa Libertadores e il campionato brasiliano."}
{"id": "2364386", "revid": "287204", "url": "https://it.wikipedia.org/wiki?curid=2364386", "title": "Gran Premio del Belgio 1996", "text": "Il Gran Premio del Belgio 1996 si \u00e8 svolto domenica 25 agosto 1996 sul Circuito di Spa-Francorchamps. La gara \u00e8 stata vinta da Michael Schumacher su Ferrari seguito da Jacques Villeneuve e da Mika H\u00e4kkinen.\nQualifiche.\nVilleneuve conquista la seconda pole position stagionale, battendo il suo compagno di squadra Hill per quattro decimi; il canadese \u00e8 aiutato anche dalla pioggia, che rende pressoch\u00e9 nulla la seconda parte della sessione. Terzo \u00e8 Schumacher, resosi protagonista di un violento incidente nelle prove libere del venerd\u00ec mattina; il tedesco \u00e8 per\u00f2 staccato di ben un secondo e due decimi dal tempo della pole position. Seguono Coulthard, Berger, H\u00e4kkinen, Alesi, Brundle, Irvine e Barrichello, che chiude la top ten; in fondo alla griglia, Lavaggi non riesce a rimanere all'interno del 107%, non qualificandosi per la gara.\nGara.\nNonostante la pioggia cada sul tracciato belga fino a domenica mattina, la gara parte con la pista completamente asciutta. Al via n\u00e9 Villeneuve n\u00e9 Hill scattano bene; il canadese riesce comunque a mantenere la prima posizione, mentre il suo compagno di squadra viene sopravanzato da Schumacher, perdendo poi un'altra posizione a favore di Coulthard nel corso del primo giro. Nei primi passaggi Schumacher mette sotto pressione Villeneuve, senza per\u00f2 riuscire a passarlo; la situazione rimane stabile fino all'undicesimo passaggio, quando Verstappen si schianta alla curva Stavelot poco dopo aver effettuato il suo primo rifornimento.\nL'urto contro le barriere \u00e8 molto violento e l'olandese, seppur illeso, viene trasportato all'ospedale di Liegi per controlli; la pista \u00e8 disseminata di detriti e la direzione gara manda in pista la safety car. Schumacher, Alesi e Salo ne approfittano immediatamente per rifornire; Villeneuve viene chiamato ai box dalla sua squadra, ma non sente la comunicazione e prosegue. La Williams comunica quindi ad Hill di rifornire, salvo poi ordinargli di rimanere in pista in quanto le attrezzature per il pit stop dell'inglese non erano ancora pronte; Hill, che aveva gi\u00e0 imboccato la pit lane, riesce a tornare sul tracciato, perdendo per\u00f2 due posizioni a vantaggio di H\u00e4kkinen e Berger.\nLa safety car rimane in pista per quattro giri; tutti i piloti ne approfittano per rifornire, ad eccezione di Coulthard e H\u00e4kkinen, partiti per effettuare una sola sosta. Alla ripartenza quindi la gara \u00e8 guidata dai due piloti della McLaren, seguiti da Schumacher, Alesi e Villeneuve; il canadese passa immediatamente il pilota della Benetton, ma \u00e8 incapace di attaccare Schumacher. Il distacco tra i due rimane intorno ai due secondi, anche quando le due McLaren riforniscono attorno a met\u00e0 gara. Intanto Coulthard va a sbattere nel corso del 37\u00ba passaggio alla Rivage. Villeneuve non riesce a sopravanzare il rivale neanche nel corso della seconda serie di pit stop, accontentandosi poi del secondo posto. Schumacher ottiene cos\u00ec la seconda vittoria stagionale, davanti a Villeneuve, H\u00e4kkinen, Alesi, Hill e Berger."}
{"id": "2364389", "revid": "44939", "url": "https://it.wikipedia.org/wiki?curid=2364389", "title": "ALCAR", "text": ""}
{"id": "2364390", "revid": "352448", "url": "https://it.wikipedia.org/wiki?curid=2364390", "title": "Ergoregione", "text": ""}
{"id": "2364394", "revid": "24443", "url": "https://it.wikipedia.org/wiki?curid=2364394", "title": "Nubra", "text": ""}
{"id": "2364398", "revid": "767487", "url": "https://it.wikipedia.org/wiki?curid=2364398", "title": "Gerhard von Keussler", "text": "Biografia.\nRicevette le sue prime lezioni di musica nella casa di famiglia. Da quando suo padre fu chiamato a San Pietroburgo nel 1885, complet\u00f2 la sua educazione presso il locale \"Petrischule\" e lavor\u00f2 in seguito come tutore. \nNel 1894, inizi\u00f2 a studiare botanica a Dorpat, prima di decidere di dedicarsi alla professione musicale. \nNel 1900 si iscrisse al Conservatorio di Lipsia e studi\u00f2 composizione con Carl Reinecke, contrappunto con Salomon Jadassohn e violoncello con Julius Klengel. \nAllo stesso tempo ha lavorato presso l'Universit\u00e0 di Lipsia, dove si \u00e8 laureato con una tesi sui \"Limiti dell'estetica\" nel 1902. \nDal 1906 assunse la direzione dei Concerti Sinfonici e della Societ\u00e0 Corale tedesca praghese; in questi anni tenne conferenze su argomenti storico-musicali e musicali-estetici. \nDal 1918 diresse la Singakademie e i Concerti della Filarmonica amburghese.\nNel 1932 and\u00f2 in Australia, dove contribu\u00ec notevolmente al miglioramento della vita musicale nei tre anni successivi. Nel 1934 fu nominato direttore musicale alla Cattedrale di San Patrizio a Melbourne. \nAl suo ritorno in Germania alla fine del 1935 divent\u00f2 membro dell'Accademia delle arti prussiana. \nNel 1941 il compositore si trasfer\u00ec a Niederwartha in Sassonia, dove visse nella casa della sorella minore Lisbeth (1879-1972), una pittrice. Qui ha trascorso i suoi ultimi anni.\nL'opera musicale di Keussler consistette principalmente di opere vocali, per le quali scrisse lui stesso i testi. Compose oratori di grandi dimensioni, cos\u00ec come opere, che il compositore descrisse come \"drammi sinfonici\". I testi delle opere riguardarono principalmente argomenti filosofici. Tra le opere strumentali spiccano due sinfonie a movimento unico. \nLe sue opere sono state raramente eseguite dopo la sua morte, probabilmente perch\u00e9 la maggior parte delle composizioni richiede un cast di grandi dimensioni e per la peculiarit\u00e0 del suo linguaggio musicale.\nPubblic\u00f2 numerosi saggi sulla musica nei giornali. Evidenzi\u00f2 un grande interesse per le epoche precedenti della storia della musica e ha lavorato su numerosi pezzi di vecchi maestri, tra i quali Giovanni Pierluigi da Palestrina.\nTra le sue composizioni, si annoverano gli oratori \"Jesus aus Nazareth\", \"Die Mutter\", \"Zebaoth\" e i drammi sinfonici \"Gef\u00e4ngnisse\", \"Die Geisselfahrt\"."}
{"id": "2364399", "revid": "76963", "url": "https://it.wikipedia.org/wiki?curid=2364399", "title": "Yukihiko Tsutsumi", "text": "Carriera.\nYukihiko Tsutsumi debutt\u00f2 nel 1988, dirigendo un episodio del film \"Bakayaro! I'm Plenty Mad\". Nel 1995 diresse il suo primo film da solo, il dramma \"Sayonara Nippon!\". Nel 2000 gir\u00f2 \"\", campione d'incassi in Giappone. Nel 2003 diresse il thriller \"2LDK\", frutto di una sfida con il collega Ry\u016bhei Kitamura, consistente nel realizzare un film con due soli personaggi, ambientato in una casa e girato in una settimana. \"2LDK\" vinse il premio per la migliore regia al Philadelphia Film Festival.\nNel 2005 Tsutsumi diresse una serie televisiva live action tratta dal manga \"H2\". L'anno successivo diresse \"Memories of Tomorrow\", che vinse il Cowboy Award al Jackson Hole Film Festival. \nNel 2008 Tsutsumi fu scelto per la regia di ', live action tratto dal celebre manga, e nel 2009 gir\u00f2 il sequel, '."}
{"id": "2364400", "revid": "486946", "url": "https://it.wikipedia.org/wiki?curid=2364400", "title": "Abraham Lincoln Wisecube", "text": ""}
{"id": "2364412", "revid": "245802", "url": "https://it.wikipedia.org/wiki?curid=2364412", "title": "Geena", "text": ""}
{"id": "2364413", "revid": "486946", "url": "https://it.wikipedia.org/wiki?curid=2364413", "title": "Ducklas Styvesant", "text": ""}
{"id": "2364416", "revid": "486946", "url": "https://it.wikipedia.org/wiki?curid=2364416", "title": "Lucille Bruceburton", "text": ""}
{"id": "2364420", "revid": "486946", "url": "https://it.wikipedia.org/wiki?curid=2364420", "title": "Urk (personaggio)", "text": ""}
{"id": "2364422", "revid": "767487", "url": "https://it.wikipedia.org/wiki?curid=2364422", "title": "Pier Emilio Bassi", "text": "Biografia.\nBimbo prodigio, inizi\u00f2 ad esibirsi in pubblico all'et\u00e0 di 9 anni, suonando il pianoforte; si trasfer\u00ec poi a Milano per proseguire gli studi, diplomandosi in pianoforte al Conservatorio Giuseppe Verdi e studiando medicina (senza terminarla) all'Universit\u00e0.\nInizi\u00f2 a comporre canzoni nel 1942 (il primo successo \u00e8 \"Chiaro di luna\" per il Trio Lescano), suonando contemporaneamente in un'orchestra jazz di cui facevano parte, oltre allo stesso Bassi, altri pionieri del jazz italiano come Arturo Prestipino al violino, Eridano Ronchi al clarinetto e sassofono tenore, Giuseppe \"Beppe\" Termini al contrabbasso. Nel dopoguerra ottenne nuovamente successo con \"Non avevo che te\" per Marisa Fiordaliso, seguito da altri brani per Nilla Pizzi, Natalino Otto, Liliana Feldmann e Giorgio Consolini.\nNel 1952 partecip\u00f2 al Festival di Sanremo con \"Vecchie mura\" (con testo di Filibello), interpretata da Achille Togliani, che si classific\u00f2 all'ottavo posto.\nDiresse inoltre l'Orchestra della Rai in alcune trasmissioni televisive, accompagnando tra gli altri Adriano Celentano e Mina.\nNello stesso periodo si dedic\u00f2 anche alla composizione di colonne sonore (ad esempio Il tempo si \u00e8 fermato, per la regia di Ermanno Olmi, nel 1958 ed Il posto, sempre di Olmi, nel 1961).\nAgli inizi degli anni '60 venne chiamato dal cantante Enzo Amadori come direttore artistico (insieme a Vigilio Piubeni) della Arlecchino, la casa discografica fondata dallo stesso Amadori.\nSi dedic\u00f2 inoltre alla composizione di jingle pubblicitari, tra cui Plasmon, Bialetti, Salami Negroni (con il celebre slogan \"Le stelle sono tante milioni di milioni, la stella di Negroni vuol dire qualit\u00e0\", citato anni dopo anche da Francesco De Gregori in \"Niente da capire\" e dai Camaleunti in \"Giapponesi, Giapponesi\") e molti altri, fra cui Enrico Ruggeri e Noemi.\nScrisse anche alcune canzoni per lo Zecchino d'Oro (nel 1960 con \"Al castel di Barbabl\u00f9\", su testo di Laura Zanin e nel 1962 con \"Bimbi in pigiama\", su testo di Tony Martucci), dando vita, quando il concorso venne trasferito a Bologna nel 1964, insieme allo stesso Martucci ad un concorso analogo, l'Ambrogino d'oro.\nNel 1990, dopo essersi ritirato a vita privata, si spos\u00f2 con Marisa Maffina."}
{"id": "2364423", "revid": "30580", "url": "https://it.wikipedia.org/wiki?curid=2364423", "title": "Gran Premio d'Italia 1996", "text": "Il Gran Premio d'Italia 1996 \u00e8 stata la quattordicesima prova del Campionato mondiale di Formula 1 1996. Svoltasi domenica 8 settembre 1996 all'Autodromo di Monza, la manifestazione sportiva, a detta degli organizzatori, contava la presenza di oltre centomila tifosi.\nLa gara \u00e8 stata vinta da Michael Schumacher su Ferrari, dopo otto anni dall'ultima vittoria del team di Maranello sul tracciato italiano, seguito da Jean Alesi, Mika H\u00e4kkinen, Martin Brundle, Rubens Barrichello e Pedro Diniz. Sono giunti fuori dai punti entrambi i contendenti al titolo mondiale, con Damon Hill costretto al ritiro per un incidente nei primi giri e Jacques Villeneuve rallentato da un danno riportato ad una sospensione.\nVigilia.\nAspetti sportivi.\nPoco prima dell'inizio del week end monzese venne reso noto da Frank Williams che Damon Hill, primo nella classifica piloti e candidato alla vittoria del titolo mondiale, non avrebbe pi\u00f9 corso per la scuderia inglese l'anno seguente, sostituito da Heinz-Harald Frentzen. Il motivo sarebbe stato una richiesta di aumento di stipendi da parte del pilota britannico. Dal canto suo Hill si disse molto deluso del trattamento ricevuto, visto che il suo stipendio negli anni precedenti era stato di molto inferiore ad altri piloti del circus. Michael Schumacher approfitt\u00f2 della situazione per lanciare piccole frecciatine al rivale inglese, ma dichiar\u00f2 anche che difficilmente avrebbe potuto lottare per la vittoria della gara.\nAspetti tecnici.\nRispetto all'edizione precedente del Gran Premio, una novit\u00e0 consistette nel montaggio di barriere di pneumatici all'interno dei cordoli per evitare i frequenti tagli di chicane da parte dei piloti. I piloti stessi si dichiararono d'accordo con tale soluzione e Michael Schumacher difese questa decisione anche al termine della corsa, caratterizzata da vari ritiri dovuti, appunto, a queste barriere.\nPer l'appuntamento in terra italiana la Ferrari port\u00f2 varie novit\u00e0 tecniche, tra cui un nuovo cambio a 7 rapporti e vennero utilizzati per la sua costruzione materiali differenti. Tutte queste modifiche vennero, per\u00f2, applicate alla sola vettura di Schumacher, mentre quella di Eddie Irvine venne solo aggiornata nell'aerodinamica e nelle sospensioni.\nProve libere.\nRisultati.\nNella giornata del venerd\u00ec, si ebbe la seguente situazione:\nQualifiche.\nResoconto.\nI piloti della Williams dominano le qualifiche, con Hill che precede di tre decimi il compagno di squadra Villeneuve. Terzo \u00e8 Schumacher, seguito dalle due McLaren di H\u00e4kkinen e Coulthard; chiudono la top ten Alesi, Irvine, Berger e le due Jordan di Brundle e Barrichello.\nGara.\nResoconto.\nAl via n\u00e9 Hill n\u00e9 Villeneuve scattano bene; il canadese riesce comunque ad affiancare il compagno di squadra, che per\u00f2 lo spinge verso l'esterno, costringendolo a passare sull'erba. Ne approfitta Alesi che, partito benissimo dalla sesta posizione in griglia, infila l'inglese alla prima curva, portandosi in testa. La leadership del francese dura per\u00f2 solo mezzo giro, perch\u00e9 Hill lo sopravanza gi\u00e0 alla seconda curva di Lesmo; poco pi\u00f9 indietro H\u00e4kkinen sorpassa Villeneuve, portandosi in terza posizione.\nNel corso del secondo passaggio il canadese colpisce le barriere di pneumatici della seconda chicane, piegando una sospensione sulla sua vettura; alcune gomme rimbalzano in pista e Coulthard ne colpisce una, dovendosi ritirare con lo sterzo della sua McLaren rotto. Villeneuve prosegue, ma la sua gara \u00e8 compromessa e il canadese scivola lentamente indietro in classifica. Al quarto giro anche Alesi colpisce la pila di pneumatici della seconda chicane; il francese continua senza danni, ma H\u00e4kkinen colpisce una gomma rimbalzata in pista, dovendosi fermare ai box per cambiare il musetto della sua McLaren e tornando in gara nelle retrovie.\nDue tornate pi\u00f9 tardi anche Hill tocca le barriere di gomme, stavolta alla prima chicane; la Williams dell'inglese va in testacoda e Hill \u00e8 costretto al ritiro. Passa cos\u00ec in testa Alesi, seguito da Schumacher; il tedesco recupera velocemente lo svantaggio, cominciando poi a tallonare il rivale senza riuscire a superarlo, vista anche la migliore velocit\u00e0 di punta del pilota francese. La situazione rimane stabile fino al 30\u00ba passaggio, quando Alesi rifornisce; Schumacher spinge al massimo, facendo segnare il giro pi\u00f9 veloce in gara, e quando effettua il suo pit stop due tornate pi\u00f9 tardi esce dalla pit lane nettamente davanti alla Benetton del francese.\nIl tedesco si limita poi a gestire il vantaggio, conquistando la seconda vittoria consecutiva nonch\u00e9 la terza stagionale; Alesi si accontenta del secondo posto, precedendo sul traguardo H\u00e4kkinen (autore nel finale di una grande rimonta), Brundle, Barrichello e Diniz. Villeneuve, con la vettura danneggiata, viene doppiato e non riesce a far meglio del settimo posto, piazzamento che gli impedisce di approfittare del ritiro del compagno di squadra per ridurre lo svantaggio in campionato."}
{"id": "2364446", "revid": "1906976", "url": "https://it.wikipedia.org/wiki?curid=2364446", "title": "Gran Premio del Portogallo 1996", "text": "Il Gran Premio del Portogallo 1996 si \u00e8 svolto domenica 22 settembre 1996 sul Circuito di Estoril. La gara \u00e8 stata vinta da Jacques Villeneuve su Williams-Renault seguito da Damon Hill e da Michael Schumacher.\nQualifiche.\nCome al solito i piloti della Williams monopolizzano la prima fila; questa volta Hill ha la meglio sul compagno di squadra Villeneuve per appena nove millesimi dopo un serrato duello, interrotto a dieci minuti dalla fine da uno scroscio di pioggia. Terzo \u00e8 Alesi, che precede Schumacher, Berger ed Irvine; chiudono la top ten le due McLaren di H\u00e4kkinen e Coulthard e le due Jordan di Barrichello e Brundle.\nGara.\nAl via Hill scatta bene, mentre il suo compagno di squadra Villeneuve non ha un buono spunto e viene sopravanzato da Alesi e Schumacher. Il francese prova anche ad insidiare Hill alla frenata della prima curva, ma viene chiuso dall'inglese con una manovra decisa, dovendosi accontentare del secondo posto. Hill comincia subito a conquistare un discreto margine sugli inseguitori, mentre il suo compagno di squadra tallona Schumacher senza riuscire a superarlo. Al 16\u00ba giro il tedesco si ritrova rallentato dalla Minardi del doppiato Lavaggi nella veloce curva prima del rettilineo principale; Villeneuve lo attacca all'esterno e lo supera, con una manovra estremamente spettacolare. Poco dopo comincia la prima serie di rifornimenti, durante la quale il canadese ha la meglio su Alesi; il francese, partito per effettuare due pit stop (contro i tre previsti dagli avversari), perde una posizione anche nei confronti di Schumacher, trovandosi quarto.\nA questo punto Villeneuve comincia a recuperare terreno nei confronti di Hill, rallentato da alcuni doppiati e da un problema alla frizione; al termine della seconda serie di pit stop il canadese si trova ormai vicinissimo al rivale. La terza serie di rifornimenti si rivela decisiva, con Hill che viene sopravanzato dal compagno di squadra e si accontenta del secondo posto, davanti a Schumacher, Alesi, Irvine e Berger. La quarta vittoria stagionale permette a Villeneuve di mantenere aperta la lotta per il titolo mondiale, anche se le sue speranze di vittoria sono minime: con nove punti di svantaggio in classifica, infatti, per diventare campione il canadese dovrebbe vincere l'ultima gara in Giappone con Hill ritirato o fuori dai punti."}
{"id": "2364448", "revid": "44876", "url": "https://it.wikipedia.org/wiki?curid=2364448", "title": "Calcio Castelfiorentino", "text": "La Societ\u00e0 Sportiva Dilettantistica Calcio Castelfiorentino, nota semplicemente come Castelfiorentino \u00e8 la principale squadra calcistica di Castelfiorentino (FI).\nPur riportando come anno di nascita il 1925, la societ\u00e0 nella sua storia considera l'anno di nascita il 1919 quando si organizz\u00f2 la prima amichevole con il Mens Sana-Robur Siena.\nI colori sociali, nelle intenzioni della societ\u00e0 avrebbero dovuto essere il bianco e il rosso come nello stemma comunale, ma per esigenza si adott\u00f2 il giallobl\u00f9, tuttora nelle maglie castellane.\nNella sua storia vanta numerose partecipazioni al campionato di Serie D nei suoi pi\u00f9 svariati format e una al campionato di serie C.\nFamosa per essere stata la prima squadra calcistica di Luciano Spalletti giocatore.\nMilita nel girone A dell'Eccellenza Toscana.\nStoria.\nAnche se la data di fondazione ufficiale della Societ\u00e0 Sportiva Calcio Castelfiorentino risale al 1925, del calcio a Castelfiorentino si ha notizia fin dalla stagione 1913-14 allorch\u00e9, con l\u2019altisonante nome di Castelfiorentino Football Club, un gruppo di appassionati che faceva capo a Euro Salvadori, che nel 1915 lasci\u00f2 la presidenza a Mario Puccioni, organizz\u00f2 la prima partita, a carattere amichevole, con la pi\u00f9 titolata squadra della Mensana Robur di Siena, incontro che fin\u00ec con il risultato di 0-5. Non avendo a disposizione un completo ufficiale per la disputa dell\u2019incontro, furono i senesi a dare in prestito le maglie ai castellani: una tenuta rosa con bordi neri.\nLa prima maglia arriv\u00f2 nel primo dopo guerra, con i colori bianco e rosso come nello stemma del comune di Castelfiorentino. Si arriv\u00f2 agli odierni colori giallo-blu, per mancanza di maglie a disposizione, che da quel momento divennero per sempre quelli sociali.\nNel marzo del 1929 a Castelfiorentino si rinnova la passione per il calcio attraverso una partita contro la blasonata Fiorentina, allora in Divisione Nazionale. Il 19 marzo 1929 al campo \u201cMasetti\u201c, la compagine castellana ribalta il pronostico e batte per 3 a 2 i fiorentini. Sempre nel 1929 la squadra viene iscritta al campionato provinciale ULIC. Nel 1930 la squadra si posiziona addirittura al secondo posto.\nNel 1931 la squadra bissa il secondo posto dell\u2019anno precedente dopo essere stata prima per lungo tempo e avere ceduto solo all'Empoli. Nello stesso anno nasce \"L\u2019ordine di Membrino\", prima associazione di tifo organizzato a Castelfiorentino.\nL\u2019anno successivo fu ancora secondo posto in classifica, superati dal Montevarchi. Seguirono anni difficili, che, per mancanze organizzative (non c\u2019erano spogliatoi, palloni e campo degno), portarono a un allontanamento dal campionato. Solo nel 1939 il Castelfiorentino riusc\u00ec a iscriversi al torneo di seconda divisione.\nNel 1948-1949, il Castelfiorentino veniva iscritto alla Serie C, dopo la vittoria del campionato di Prima Divisione nel 1946-1947, che si giocava a livello regionale. Dopo che l'esumazione delle salme nei due cimiteri tedesco e americano fu completata si rese possibile la ricostruzione del campo sportivo, per il campionato di Promozione, inaugurato nel Dicembre 1950.\nEra il 1959 quando Quinto Bertoloni, di ritorno dalle esperienze professionistiche di Torino e Pro Patria, prese la guida tecnica della prima squadra. \nNel 1962-1963, guidato da Silvano Grassi, vince il Girone B del Campionato di Prima Categoria Toscana, perdendo per\u00f2 lo spareggio con il Piombino (Primo nel Girone A), ripetendosi sempre nello stesso girone nella stagione successiva 1963/1964 perdendo lo spareggio con il Quarrata (Primo nel girone A). Nella stagione 1967-1968 viene eletto presidente Lorenzo Pucci, l\u2019allenatore \u00e8 Celestino Russova. I giallobl\u00f9 disputano il campionato di prima categoria classificandosi al secondo posto dietro al San Miniato ed ottenendo cos\u00ec il salto in Promozione. Dopo vari salti di categoria negli anni, l'esperto allenatore viene richiamato sulla panchina giallobl\u00f9 nel campionato 1975-1976; la squadra si posiziona al secondo posto dopo un lungo testa a testa con la Sinalunghese, ottenendo di nuovo il salto in Promozione.\nNel 1994 nascono le \"Brigate Giallobl\u00f9\", che ancora oggi sostengono il Castelfiorentino e hanno strinto un gemellaggio con gli ultras della Massese.\nDopo molti salti di categoria tra Interregionale, Promozione ed Eccellenza, con alla guida allenatori come Paolo Indiani e Alessio Tendi, la stagione 1996-1997 \u00e8 quella della rinascita: viene eletto presidente Luigi Calvetti e alla guida della squadra arriva Ennio Pellegrini. La squadra ottiene il passaggio dall\u2019Eccellenza alla Serie D, dove permane anche nel 1997-1998. \nDal 2001-2002 milita nel Campionato di Eccellenza Toscana. \nSulla panchina giallobl\u00f9 si sono alternati negli anni allenatori come Lamberto Magrini, Giovanni Solinas, Marco Calonaci, Maurizio Antonucci, Sauro Fattori, Silvio Francesconi, Gabriele Lazzerini e Antonio Arcadio.\nNegli anni dal Castelfiorentino si sono create altre due societ\u00e0: La Polisportiva Membrino A.S.D. partecipante al campionato di Terza Categoria di Firenze e l'FBC Cambiano United A.S.D. che ha nel palmares un campionato di Terza Categoria, Una Coppa Provinciale di Terza Categoria e un Campionato di Seconda Categoria Toscana.\nNel 2017 lo Stadio Comunale di Castelfiorentino \u00e8 stato intitolato a Riccardo Neri, ex portiere delle giovanili giallobl\u00f9 scomparso tragicamente nel centro sportivo della Juventus a Vinovo annegando in un lago artificiale per l'irrigazione nel Dicembre 2006 insieme al compagno di squadra Alessio Ferramosca."}
{"id": "2364459", "revid": "120804435", "url": "https://it.wikipedia.org/wiki?curid=2364459", "title": "Gran Premio del Giappone 1996", "text": "Il Gran Premio del Giappone 1996 si \u00e8 svolto domenica 13 ottobre 1996 sul Circuito di Suzuka. La gara \u00e8 stata vinta da Damon Hill su Williams - Renault seguito da Michael Schumacher e da Mika H\u00e4kkinen. Il pilota inglese diventa campione del mondo 1996, ventotto anni dopo la vittoria di suo padre Graham Hill. Fu l'ultima gara per Giovanni Lavaggi, Pedro Lamy, e per Martin Brundle che, dopo la F1, diventer\u00e0 commentatore sportivo per la F1 su ITV, BBC e Sky Sports; \u00e8 stata anche l'ultima gara per i team Ligier \u00e9 Footwork che nel 1997 vedranno entrambi un cambio di propriet\u00e0 e prenderanno rispettivamente i nomi di Prost e Arrows (per quest'ultima si tratta di un ritorno al nome di origine). \nIn merito alle riprese televisive, \u00e8 stata l'ultima gara di Formula 1 trasmessa dalle reti Mediaset, in particolare da Italia 1: dal 1997 la Rai torner\u00e0 a ottenere i diritti per la trasmissione in chiaro (che rimarranno per ben 21 mondiali, dal 1997 al 2017).\nPrima della gara.\nHill e Villeneuve arrivano all'ultima gara separati da nove punti in classifica: il canadese ha ancora la possibilit\u00e0 di vincere il campionato, a patto di vincere la gara con Hill ritirato o fuori dai punti. All'inglese basta infatti un solo punto per diventare campione del mondo, ventotto anni dopo il padre Graham; se anche infatti Villeneuve lo appaiasse in testa alla classifica, l'inglese vincerebbe per il maggior numero di vittorie ottenute (sette contro le ipotetiche cinque del compagno di squadra).\nIl campionato costruttori, vinto dalla Williams gi\u00e0 a cinque gare dal termine della stagione, \u00e8 invece animato dalla lotta tra Benetton e Ferrari per la seconda posizione, con la scuderia di Briatore in vantaggio di un punto sui rivali.\nQualifiche.\nAnche nell'ultima gara della stagione i piloti della Williams dominano le qualifiche, infliggendo pesanti distacchi agli avversari; stavolta \u00e8 Villeneuve ad avere la meglio sul compagno di squadra Hill, battendolo per quattro decimi. Terzo \u00e8 Schumacher, pi\u00f9 lento di un secondo rispetto al tempo della pole position; seguono Berger, H\u00e4kkinen, Irvine, Frentzen, Coulthard, Alesi e Brundle, che chiude la top ten. In fondo al gruppo Lavaggi rimane fuori dal 107%, non qualificandosi per la gara.\nGara.\nLa prima procedura di partenza viene annullata perch\u00e9 la McLaren di Coulthard rimane sulla griglia di partenza; la gara viene quindi accorciata di un giro e le vetture effettuano un nuovo giro di ricognizione, con lo scozzese che si schiera a fondo gruppo. Al via Villeneuve parte molto male, scivolando in sesta posizione; davanti al canadese, oltre a Hill, si inseriscono Berger, H\u00e4kkinen, Schumacher e Irvine. Pi\u00f9 indietro, Alesi si ritira immediatamente, andando a sbattere contro le barriere dopo essere scivolato su un cordolo.\nNel corso del terzo passaggio Berger, partito con una strategia sulle tre soste e quindi pi\u00f9 scarico di carburante rispetto all'inglese, tenta un sorpasso piuttosto azzardato su Hill, con il solo risultato di tamponarlo; il pilota della Williams procede indisturbato, mentre l'austriaco \u00e8 costretto ai box per riparare la propria vettura. Nel frattempo Villeneuve rimane bloccato alle spalle di Irvine, superandolo solo al 12\u00ba giro; a questo punto il canadese comincia a far segnare una serie di giri pi\u00f9 veloci in gara, senza tuttavia guadagnare altre posizioni durante la prima serie di pit stop.\nLa seconda parte di gara non vede particolari scambi di posizione, con Hill che continua a condurre davanti a Schumacher, H\u00e4kkinen (superato dal pilota della Ferrari durante la prima serie di rifornimenti) e Villeneuve; proprio il canadese apre la seconda serie di pit stop, tornando ai box al 32\u00ba giro dopo aver sentito delle strane vibrazioni provenienti dal retrotreno della sua vettura. Il canadese riparte per\u00f2 regolarmente, facendo segnare anche il giro pi\u00f9 veloce in gara; tuttavia, nel corso della 37\u00aa tornata la ruota posteriore destra della sua Williams si stacca, costringendolo al ritiro.\nDamon Hill \u00e8 cos\u00ec ufficialmente campione del mondo; a questo punto l'inglese si limita ad amministrare il proprio vantaggio sugli inseguitori, vincendo con meno di due secondi di vantaggio sul tedesco. Quarto \u00e8 Berger, che negli ultimi giri tampona Irvine mettendolo fuori gara; chiudono la zona punti Brundle - all'ultima gara in carriera - e Frentzen. Per quanto concerne il mondiale costruttori, grazie alle buone prestazioni di fine annata la Ferrari riesce a superare di due lunghezze la Benetton e si aggiudica la piazza d'onore."}
{"id": "2364461", "revid": "28592", "url": "https://it.wikipedia.org/wiki?curid=2364461", "title": "Stuccatore", "text": ""}
{"id": "2364462", "revid": "1971044", "url": "https://it.wikipedia.org/wiki?curid=2364462", "title": "Lida Ferro", "text": "Biografia.\n\u00c8 conosciuta come interprete di sceneggiati televisivi e opere di teatro di prosa di produzione RAI degli anni sessanta.\nFiglia di un gioielliere, ha vissuto in Francia dal 1931 al 1937 frequentando a Parigi la scuola di teatro Paupelix.\nNel 1941 con il suo rientro in Italia inizi\u00f2 a lavorare come attrice generica nella compagnia di Giulio Donadio e, successivamente, in quella di Elsa Merlini.\nFra il 1945 ed il 1947 \u00e8 stata seconda attrice nelle compagnie Adani e Benassi, fino a giungere al ruolo di prima attrice al Piccolo Teatro di Genova nella commedia di Enrico Bassano \"Uno cantava per tutti\". Dopo aver formato una propria compagnia con Luigi Cimara e Luciano Alberici, ha fondato con Carlo Lari nel 1953 il teatro Sant'Erasmo a scena centrale.\nNel 1961 ha fondato la sezione teatro alla TSI Televisione della Svizzera Italiana.\nNel 1964 ha interpretato Luisa Conforto ne \"La paura numero uno \"di Eduardo De Filippo, diretta dallo stesso autore.\nSe molto prolifica \u00e8 stata la sua carriera in ambito teatrale e televisivo, al cinema, invece, si \u00e8 concessa molto pi\u00f9 di rado, partecipando, nella sua carriera, solo a qualche sporadica pellicola, non sempre di successo."}
{"id": "2364468", "revid": "76963", "url": "https://it.wikipedia.org/wiki?curid=2364468", "title": "Elena Anaya", "text": "Biografia.\nNata a Palencia, in Castiglia e Le\u00f3n, Anaya debutta al cinema con un piccolo ruolo nel film \"Adi\u00f2s Naboelk\" del 1995, a cui segue l'anno seguente \"Africa\", film in cui l'attrice ha una maggiore visibilit\u00e0. La fama internazionale per\u00f2 arriva soltanto nel 2001 grazie alla sua interpretazione nel film \"Luc\u00eda y el sexo\", per la quale viene candidata come migliore attrice non protagonista al premio Goya. Per la stessa interpretazione otterr\u00e0 il premio de la Uni\u00f3n de Actores.\nDopo \"Luc\u00eda y el sexo\", Elena Anaya recita, al fianco di Pen\u00e9lope Cruz, in \"Nessuna notizia da Dio\" e in \"Parla con lei\" di Pedro Almod\u00f3var. Nel 2004 recita nel ruolo di una vampira in \"Van Helsing\", in quello che probabilmente rimane il suo ruolo hollywoodiano pi\u00f9 celebre. Nel 2006 \u00e8 stata nominata come miglior attrice non protagonista ai Barcelona Film Award per il film horror \"Fragile - A Ghost Story\". L'attrice \u00e8 comparsa anche nel videoclip di Justin Timberlake \"SexyBack\" del 2006.\nNel 2011 recita al fianco di Antonio Banderas nel film \"La pelle che abito\" di Almod\u00f3var; grazie a questo ruolo riceve il premio Goya come migliore attrice protagonista per la prima volta e il premio Fotogrammi d'argento come migliore attrice protagonista per la seconda volta (l'anno precedente lo aveva vinto per il film \"Room in Rome\"). Nel 2020 recita in \"Rifkin's Festival\", film di Woody Allen.\nVita privata.\nDal 2008 al 2013 Elena ha avuto una relazione con la regista Beatriz Sanch\u00eds. Con la compagna Tina Afugu Cordero, ha avuto un figlio, nato a febbraio 2017.\nDoppiatrici italiane.\nNelle versioni in italiano delle opere in cui ha recitato, Elena Anaya \u00e8 stata doppiata da:"}
{"id": "2364473", "revid": "1543377", "url": "https://it.wikipedia.org/wiki?curid=2364473", "title": "Today's Empires, Tomorrow's Ashes", "text": "Today's Empires, Tomorrow's Ashes \u00e8 un album del gruppo hardcore punk canadese Propagandhi, pubblicato il 6 febbraio 2001 dalla Fat Wreck Chords e dalla G7 Welcoming Committee."}
{"id": "2364475", "revid": "1543377", "url": "https://it.wikipedia.org/wiki?curid=2364475", "title": "Demetrios Christodoulou", "text": "Biografia.\nChristodoulou nacque ad Atene e consegu\u00ec il suo dottorato all'Universit\u00e0 di Princeton sotto la direzione di John Archibald Wheeler. Insegn\u00f2 all'Universit\u00e0 di Syracuse, al Courant Institute e a Princeton, con lavori assegnati a Caltech e al CERN. Attualmente si trova alla facolt\u00e0 dell'ETH Zurich, in Svizzera.\nNel 1993, pubblic\u00f2 come coautore un libro insieme a Klainerman dove la difficile dimostrazione del \"risultato di stabilit\u00e0\" viene straordinariamente spiegato nei dettagli. In questo anno fu nominato membro del MacArthur. Benefici\u00f2 del B\u00f4cher Memorial Prize, il pi\u00f9 alto riconoscimento della Societ\u00e0 Matematica Americana, ed \u00e8 membro della Accademia Americana di Arti e Scienze, fra le numerose altre onorificenze. Nel 2007 pubblic\u00f2 un libro sulla formazione delle onde d'urto nei fluidi tridimensionali. Nel 2008 ebbe il premio Tomalla in gravitazione e cosmologia. Nel 2009 pubblic\u00f2 un libro dove viene dimostrato una conseguenza che completa il \"risultato di stabilit\u00e0\". Vale a dire che un flusso sufficientemente forte di onde gravitazionali in arrivo conducono alla formazione di un buco nero. \nNel 2011 ha ricevuto il premio Shaw per la Mathematica."}
{"id": "2364483", "revid": "827882", "url": "https://it.wikipedia.org/wiki?curid=2364483", "title": "Do They Know It's Hallowe'en", "text": "Do They Know It's Hallowe'en? \u00e8 una satira della canzone \"Do They Know It's Christmas?\", pubblicata l'11 ottobre 2005 su Vice Records da una serie di rock band sotto il nome \"North American Hallowe'en Prevention Initiative\" (NAHPI).\nSi tratta di una canzone benefit, e tutti gli incassi vengono devoluti all'UNICEF."}
{"id": "2364484", "revid": "125115423", "url": "https://it.wikipedia.org/wiki?curid=2364484", "title": "Tre Grazie (Raffaello)", "text": "Le Tre Grazie \u00e8 un dipinto a olio su tavola (17x17 cm) di Raffaello Sanzio, databile al 1503-1504 circa e conservato nel Museo Cond\u00e9 di Chantilly. Probabilmente faceva parte di un dittico con il \"Sogno del cavaliere\", oggi alla National Gallery di Londra.\nStoria.\nL'opera era, con il \"Sogno del cavaliere\", nella collezione Borghese a Roma, dove \u00e8 ricordato nel 1650 (Manili, \"Villa Borghese\") e nell'inventario dei beni del cardinale Scipione Borghese nel 1693. Fu acquistato nell'anno 1800 da Henri Reboul, sovrintendente della Repubblica Romana sotto Bonaparte, e portato in Francia nel 1803. Trasportato poi in Inghilterra, dopo aver fatto parte di varie collezioni private, venne infine acquistato dal duca d'Aumale nel 1885, che lo riport\u00f2 in Francia, presso la sede odierna.\nProposte di datazione recenti legano l'opera al 1503 o un periodo immediatamente successivo, quando l'artista si rec\u00f2 probabilmente a Roma per un breve soggiorno, in occasione della consacrazione di Giulio II a nuovo papa. Chastel pens\u00f2 a che il dittico potesse essere un'\"exhortatio ad iuvenem\" per un giovane rampollo di una casa aristocratica romana, magari Scipione di Tommaso Borghese, nato nel 1493.\nDescrizione e stile.\nL'opera \u00e8 evidentemente ispirata al gruppo forse ellenistico delle \"Tre Grazie\", noto da varie copie di epoca romana e da altre riproduzioni via affresco. Forse Raffaello lo vide a Roma, o forse nel piccolo gruppo presente a Siena, dal 1502, nella Libreria Piccolomini, o ancora tramite il rovescio di una medaglia di Niccol\u00f2 di Forzore Spinelli, in cui sono associate alla \"Castitas\", alla \"Pulchritudo\" e all'\"Amor\". In questo senso, se la tavola di Londra evocasse le virt\u00f9 maschili di giustizia, fortezza e temperanza, quella delle Grazie mostrerebbe le virt\u00f9 femminili di modestia, bellezza e amore.\nSe il \"Sogno del cavaliere\" si riferisse alla scelta dell'uomo tra la \"Virtus\" e la \"Voluptas\", le Grazie rappresenterebbero la ricompensa dell'uomo virtuoso, con i pomi delle Esperidi quali simbolo d'immortalit\u00e0.\nAnalisi scientifiche hanno mostrato un pentimento d'artista nella figura a sinistra. Il fascino dell'opera risiede nell'apparente spontaneit\u00e0 e semplicit\u00e0 della composizione, in realt\u00e0 giocata su un delicato equilibrio di linee e piani. Le due grazie nei lati, come da tradizione, sono rivolte verso lo spettatore, invece solo il dorso \u00e8 visibile nella grazia centrale. Tutte e tre possiedono una sfera in mano e solo quella sulla sinistra \u00e8 coperta da un velo."}
{"id": "2364487", "revid": "599013", "url": "https://it.wikipedia.org/wiki?curid=2364487", "title": "Ezio Bardelli", "text": "Caratteristiche tecniche.\nPortiere dotato di discrete doti tecniche e fisiche.\nCarriera.\nSoprannominato \"Fulmine\", \u00e8 cresciuto nel vivaio del Milan con cui debutt\u00f2 in Serie A il 9 ottobre 1949, in Pro Patria-Milan (2-4), e disputatando 25 incontri in massima serie dal 1949 al 1952; non scese tuttavia in campo nell'annata 1950-1951, anno del quarto scudetto rossonero.\nHa giocato in massima categoria anche con le maglie di , Catania e Sampdoria, collezionando complessivamente 179 presenze in Serie A e 47 in Serie B."}
{"id": "2364489", "revid": "339392", "url": "https://it.wikipedia.org/wiki?curid=2364489", "title": "Statuto di autonomia siciliano", "text": ""}
{"id": "2364493", "revid": "363629", "url": "https://it.wikipedia.org/wiki?curid=2364493", "title": "Opera d'arte", "text": "Un'opera d'arte \u00e8 una creazione artistica. Essa \u00e8 assemblata da professionisti di un'arte, o comunque comporta una funzione primariamente estetica. Un'opera d'arte pu\u00f2 essere fisica, in due o tre dimensioni, e ci\u00f2 vale per gli artefatti appartenenti alle arti visive o figurative, a pittura, scultura, architettura e fotografia. Nelle forme di arte scenica o teatrale, in musica, danza e cinema, l'opera d'arte \u00e8 il complesso della produzione di un particolare spettacolo, film, opera, balletto o concerto.\nLe tecniche di \"pattern recognition\" mediante rete neurale e autoapprendimento promettono un valido supporto nelle attribuzioni di autore, cos\u00ec come del contenuto delle opere d'arte, attraverso un confronto con lo storico. Tecniche come il riconoscimento delle immagini ed in particolare il riconoscimento facciale trovano un impiego efficace anche nella pi\u00f9 complessa analisi di immagini statiche in movimento ovvero miste (primo piano statico, secondo piano in movimento)."}
{"id": "2364496", "revid": "729019", "url": "https://it.wikipedia.org/wiki?curid=2364496", "title": "Crociata alessandrina", "text": "La crociata alessandrina fu una crociata organizzata nel 1365 da Pietro I di Lusignano, re di Cipro e di Gerusalemme.\nPremessa.\nPietro I di Lusingano allora, oltre alla titolarit\u00e0 del regno di Cipro aveva anche quella del Regno di Gerusalemme, puramente onorifica, visto che la citt\u00e0 santa era saldamente in mano musulmana. Convinto fin da giovanissimo della necessit\u00e0 di liberare Gerusalemme, riportandola sotto la sovranit\u00e0 cristiana, e frenato in questo dal padre Ugo IV, dopo la morte di quest'ultimo decise di dar corso al suo vecchio progetto. All'inizio del 1363, egli intraprese un viaggio in Europa, accompagnato dal suo cancelliere Philippe de M\u00e9zi\u00e8res e dal legato pontificio Pietro Tommaso, recandosi anche ad Avignone ove incontr\u00f2 papa Urbano V dal quale ottenne l'approvazione e l'appoggio per la nuova crociata. Egli incontr\u00f2 inoltre numerosi monarchi europei Giovanni il Buono, re di Francia e l'imperatore Carlo IV, fra i quali il Papa design\u00f2 a dirigere la crociata il re francese, il quale tuttavia mor\u00ec poco dopo (8 aprile 1364). Pietro prosegu\u00ec nei suoi sforzi e, sempre con l'appoggio del papa, riusc\u00ec a reclutare soldati in continente ed una flotta presso i veneziani.\nLa crociata contro Alessandria.\nPietro I si diresse con la flotta da Venezia a Rodi ove giunse all'inizio di settembre del 1365. Qui si unirono a lui numerosi appartenenti all'Ordine dei cavalieri ospitalieri. L'esercito di Pietro I fu il pi\u00f9 consistente dopo quello della terza crociata.\nLa destinazione della flotta con l'esercito in essa imbarcato fu tenuta segreta da Pietro I fino a quando le navi non ebbero lasciato le sponde rodensi: si trattava del porto egiziano di Alessandria.\nPochi giorni dopo lo sbarco, il 9 ottobre 1365, i crociati riuscirono a penetrare in Alessandria attraverso una breccia nel muro che cintava la citt\u00e0 e questa fu conquistata, saccheggiata e praticamente distrutta nei giorni successivi. La popolazione fu massacrata o deportata.\nL'attacco a Libano e Siria.\nDa Cipro ora Pietro I volle attaccare Beirut ma dovette rinunciarvi dietro le pressanti richieste dei veneziani, che gli offrirono persino un congruo indennizzo a patto che evitasse di attaccare la via commerciale che portava a Damasco. Nel gennaio del 1366 le truppe di Pietro I attaccarono e saccheggiarono le citt\u00e0 di Tripoli e Tartus, prima che i partecipanti europei alla crociata rientrassero in patria. Pietro I non cerc\u00f2 di tenere tuttavia le due citt\u00e0, poich\u00e9 esse erano prive di mura difensive.\nNel 1368 Pietro I cerc\u00f2 nuovamente di acquisire truppe in Europa, ma il tentativo non ebbe successo. Tutti questi attacchi inasprirono il sultano dell'Egitto, che per ritorsione rese difficile la vita ed i commerci ai cristiani, per cui, dietro pressioni di papa Urbano V e della Repubblica di Venezia, Pietro I cerc\u00f2 di concludere un trattato di pace con il sultano stesso."}
{"id": "2364499", "revid": "320578", "url": "https://it.wikipedia.org/wiki?curid=2364499", "title": "Erd\u00f6s P\u00e1l", "text": ""}
{"id": "2364509", "revid": "1555442", "url": "https://it.wikipedia.org/wiki?curid=2364509", "title": "Wheatbelt", "text": "Wheatbelt \u00e8 una delle nove regioni dell'Australia Occidentale, situata nella parte sud-occidentale dello Stato. Essa si estende su una superficie di 154.862 chilometri quadrati e ha una popolazione di circa 72.000 abitanti, dei quali solo 16.000 vivono nelle principali citt\u00e0 di Northam, Narrogin, Merredin e Moora.\nIl Wheatbelt \u00e8 suddiviso nelle seguenti Local Government Areas:\nL'economia del Wheatbelt \u00e8 molto varia. A ovest, il suo clima e la posizione geografica con 150 chilometri di costa che si affacciano sull'Oceano Indiano hanno permesso lo sviluppo di una fiorente industria legata al turismo, mentre ad est il clima \u00e8 arido e l'industria pi\u00f9 sviluppata \u00e8 quella estrattiva, con miniere di oro, nickel e minerali ferrosi. Il resto del territorio \u00e8 prevalentemente dedicato all'agricoltura: qui si raccolgono circa i due terzi di tutto il grano dell'Australia Occidentale (da cui il nome della regione: Wheatbelt significa infatti letteralmente \"cintura del grano\"), si produce circa la met\u00e0 della lana e la maggioranza della carne di agnello, delle arance e del miele."}
{"id": "2364511", "revid": "281702", "url": "https://it.wikipedia.org/wiki?curid=2364511", "title": "Xampp", "text": ""}
{"id": "2364529", "revid": "320578", "url": "https://it.wikipedia.org/wiki?curid=2364529", "title": "Shen Gua", "text": ""}
{"id": "2364535", "revid": "599013", "url": "https://it.wikipedia.org/wiki?curid=2364535", "title": "Franco Bassetti", "text": "Carriera.\nCresciuto nel Crema, si distinse in due campionati di Serie B col Brescia totalizzando 43 presenze e segnando 12 reti. Con Catania e Verona vinse due campionati cadetti con conseguenti promozioni in Serie A a cui contribu\u00ec realizzando rispettivamente 11 e 9 reti, e disput\u00f2 i due successivi campionati di massima serie, i primi nella storia di entrambe le formazioni.\nIn carriera ha totalizzato complessivamente 40 presenze e 8 reti in Serie A e 133 presenze e 42 reti in Serie B."}
{"id": "2364538", "revid": "1543377", "url": "https://it.wikipedia.org/wiki?curid=2364538", "title": "Municipalit\u00e0 locale di Witzenberg", "text": "Witzenberg \u00e8 una municipalit\u00e0 locale (in inglese Witzenberg Local Municipality) appartenente alla municipalit\u00e0 distrettuale di Cape Winelands della Provincia del Capo Occidentale in Sudafrica. \nIn base al censimento del 2001 la sua popolazione \u00e8 di 83.567 abitanti.\nLa sede amministrativa e legislativa \u00e8 la citt\u00e0 di Ceres e il suo territorio si estende su una superficie di ed \u00e8 suddiviso in 11 circoscrizioni elettorali (\"wards\"). Il suo codice di distretto \u00e8 WC022.\nGeografia fisica.\nConfini.\nLa municipalit\u00e0 locale di Witzenberg confina a nord e a ovest con quella di Cederberg (West Coast e con il District Management Areas WCDMA01, a est con il District Management Areas WCDMA02, a est e a sud con quella di Breede Valley, e a ovest con quelle di Bergrivier (West Coast) e Drakenstein."}
{"id": "2364552", "revid": "2133535", "url": "https://it.wikipedia.org/wiki?curid=2364552", "title": "Duomo di Casertavecchia", "text": "Il duomo di San Michele Arcangelo \u00e8 il principale luogo di culto cattolico di Casertavecchia, fino al 1841 cattedrale della diocesi di Caserta.\nStoria.\nLa chiesa, dedicata a San Michele Arcangelo, sorge in un borgo medioevale di origine longobarda posto sulla cima di un colle, a 401 metri sulle pendici dei Monti Tifatini. L'abitato costituisce una frazione collinare posta a circa 10 chilometri dal capoluogo ed \u00e8 oggi denominato \"Caserta vecchia\" o Casertavecchia ma nel Medioevo semplicemente \"Caserta\" (originariamente \"Casa Hirta\") prima che la denominazione passasse al centro in pianura (prima chiamato Torre, poi Caserta nuova ed infine Caserta).\nCasertavecchia fu importante centro fortificato, sede di una contea longobarda, poi normanna, e sede di diocesi, dopo la distruzione, nell'alto medioevo, dell'antica sede episcopale di Calatia (nei pressi dell'attuale Maddaloni).\nDocumentato come \"castrum\" gi\u00e0 intorno all'861, divenne possesso del normanno Riccardo di Aversa nel 1062. Ebbe cos\u00ec inizio il periodo della dominazione normanna che vide lo sviluppo urbano dell'abitato, la creazione della diocesi ed il sorgere della cattedrale.\nLa chiesa episcopale venne costruita a partire dal 1113 per volont\u00e0 del vescovo Rainulfo come precisa l'iscrizione sul portale laterale destro della facciata: \nLa fondazione forse avvenne sui resti di una precedente chiesa longobarda, visto che gi\u00e0 in una bolla del 1113 (bolla di Senne), che enumera le chiese della diocesi affidata al vescovo Rainulfo, si ricorda anche quella di \"S. Michaelis Archangeli, quae est Sedes tua Episcopalis\". Si \u00e8 pensato, quindi, che fosse qui gi\u00e0 esistente una piccola chiesa in cui si venerava il santo.\nLa costruzione continu\u00f2 quindi con il successore Nicola e fu terminata nel 1153, sotto il vescovo Giovanni, quando fu consacrata al culto, come si legge sulla iscrizione nell'architrave del portale centrale che cita anche il nome dell'architetto Erugo, che segu\u00ec i lavori, quantomeno nell'ultima fase.\nLa chiesa ebbe comunque un secondo momento costruttivo con notevoli modifiche ed accrescimenti anche durante il XIII secolo (transetto, cupola, campanile) con caratteri pi\u00f9 vicini allo stile gotico.\nIl periodo tra il XIII ed il XIV secolo rappresent\u00f2 il periodo di maggior importanza per il centro di \"Casertavecchia\" (allora \"Caserta\") centro difensivo importante sia per i normanni che per gli Svevi.\nNel XVI secolo, addossata sul lato sinistro della cattedrale fu costruita una cappella quadrata, coperta da una cupoletta simile a quella della chiesa stessa.\nAlla fine del Seicento furono effettuati lavori interni che trasformarono l'originario aspetto romanico in quello di una chiesa barocca. Fu aggiunto un soffitto piano ligneo, decorato da una cornice ornamentale e dipinti; le pareti furono decorate con stucchi, distruggendo probabilmente affreschi medievali, ed alle pareti delle navate laterali furono addossati vari altari.\nDopo una lunga decadenza iniziata nel XV secolo, con la costruzione a partire dal 1752 della Reggia dei sovrani Borboni, la \"Caserta nuova\", sorta, intorno ad un centro abitato gi\u00e0 esistente, in funzione della residenza reale, diventa il nuovo centro di riferimento del territorio circostante, per cui nel 1841 con bolla apostolica di papa Gregorio XVI, venne trasferita la diocesi e la chiesa perse il titolo di cattedrale e divenne una parrocchia servita, in un primo periodo, dai padri Alcantarini.\nNel 1926 un radicale restauro di Gino Chierici riport\u00f2 la chiesa all'originario aspetto romanico.\nDescrizione.\nLa chiesa rappresenta un episodio esemplare del periodo romanico in Campania in quanto presenta contemporaneamente influssi provenienti dalla Sicilia con altri provenienti dal romanico e dalla tradizione paleocristiana.\nTroviamo cos\u00ec caratteri e soprattutto elementi decorativi derivati dal complesso stile architettonico presente nel romanico di Sicilia in cui convivevano elementi normanni con altri arabi e bizantini e i cui influssi arrivarono in Campania tramite Amalfi.\nAltri elementi, per esempio i caratteri del corredo scultoreo, risultano invece provenienti da nord o dal romanico pugliese.\nLo schema costruttivo sembra invece derivato da un ambito pi\u00f9 locale ed in particolare da Montecassino, allora all'apice del suo ruolo di centro spirituale e culturale che diffuse nell'area sud di Roma una tipologia corrispondente a quello della tradizione basilicale paleocristiana.\nL'edificio \u00e8 costruito in \"tufo grigio campano\", un'ignimbrite simile al piperno, lasciato a faccia a vista. Facilmente lavorabile, si presenta nella variet\u00e0 utilizzata a Casertavecchia con un prevalente colore grigio utilizzato, tra il XII ed il XVI secolo, anche a Capua e Salerno.\nEsterno.\nLa facciata, posta ad occidente come da tradizione, \u00e8 a salienti e riflette l'interno a tre navate; \u00e8 caratterizzata da tre portali in marmo bianco di Luni (che contrasta con la muratura tufacea color grigio-ocra) con ornati vegetali che riprendono iconografie antiche..\nSculture zoomorfe sostengono gli architravi e fuoriescono, a mensola, dalla muratura. Il timpano \u00e8 caratterizzato da una serie di archetti ciechi intrecciati a formare ogive poggianti su sei colonnine di marmo. Una cornice ad archetti pensili corre su tutte le facciate.\nIl prospetto meridionale \u00e8 decorato con losanghe marmoree, mentre il lato opposto \u00e8 caratterizzato da forme ellittiche.\nInterno.\nL'interno della chiesa presenta una pianta a croce commissa in cui la navata centrale, coperta a capriate, \u00e8 delimitata da 18 colonne di spoglio, quasi tutte di marmo cipollino, sovrastate da archi a tutto sesto. I capitelli, tutti diversi l'uno dall'altro (per lo pi\u00f9 corinzi ed in diverso stato di conservazione) provengono evidentemente da antichi edifici di et\u00e0 romana di et\u00e0 imperiale (forse un vicino tempio di Giove Tifatino), a parte tre capitelli di epoca medievale. Essi sono sormontati da una sorta di pulvino di semplice forma parallelepipeda con funzione di compensare la diversa altezza delle colonne, ma comunque lascito culturale paleocristiano e bizantino.\nNella prima fase costruttiva la cattedrale presentava una pianta piuttosto semplice a tre navate e con presbiterio a tre absidi allineate, in diretta comunicazione con le navate, senza transetto. \nUno schema di origine paleocristiana molto diffuso anche in aree vicine (cattedrale di Alife) e del tutto simile a quello della vicina Abbazia di Sant'Angelo in Formis, per la quale \u00e8 documentata la derivazione dall'Abbazia di Montecassino essendo stata fondata dall'abate Desiderio alcuni decenni prima della cattedrale di Casertavecchia.\nUna seconda fase costruttiva, posteriore al 1207, determin\u00f2 l'ampliamento e la trasformazione della parte presbiteriale, con la realizzazione di un transetto a tre absidi, coperto con volte a crociera caratterizzate da robusti costoloni, e una cupola con un alto tamburo. Dalla navata si accede al transetto attraverso un arco a sesto acuto.\nCupola.\nLa cupola, nascosta da un tiburio ottagonale, risale anch'essa all'intervento voluto dal vescovo Stabile (1207-1216) e presenta all'esterno influssi siciliani che la accomunano alla coeva cattedrale di Salerno.\nSono presenti analogie con chiese di Ravello della fine del XII secolo (San Giovanni del Toro e Santa Maria a Gradillo) anche se la cupola di Caserta supera per imponenza quelle pi\u00f9 o meno coeve della costiera amalfitana.\nCampanile.\nLateralmente alla chiesa, a destra della facciata, \u00e8 presente un grande campanile, terminato nel 1234, al tempo di Federico II, dal vescovo Andrea, come si pu\u00f2 leggere in un'iscrizione posta sull'alta torre.\nIl campanile, di 32 metri, simile a quello della cattedrale di Aversa, manifesta anche influssi gotici, quanto meno nel grande arcone ogivale che al piano terra permette il sottopasso di una strada diretta verso il castello, ma presenta anch'esso il motivo degli archetti incrociati, al primo ordine sopra l'arco. Sovrapposto a questo troviamo due piani a bifore ed un insolito coronamento con una cella campanaria ottagonale e torrette cilindriche agli angoli.\nComplessit\u00e0 stilistica.\nGli influssi arabi giunti probabilmente con il tramite dell'architettura siciliana ed amalfitana si possono riconoscere negli archi a ferro di cavallo delle finestre del transetto e negli archetti incrociati che, soprattutto nel tiburio, posti su due ordini sovrapposti, trasformano la massa volumetrica con accenti linearistici e cromatici, anche a causa delle tarsie policrome che praticamente ricoprono in tamburo.\nL'influsso lombardo, forse mediato dal romanico pugliese viene individuato nell'impianto della facciata della chiesa con tre portali e una navata centrale che si eleva sulle minori per circa otto metri, oltre che nelle serie degli archetti pensili che percorrono i vari prospetti.\nOpere d'arte.\nSulla facciata sono presenti mensole aggettanti sulle quali sono rappresentati, in marmo chiaro che contrasta con la pietra color grigio-ocra della muratura, forme zoomorfe, tra cui dei leoni. Tali mensole figurate sono presenti nel romanico pugliese (Bari, Ruvo di Puglia).\nSull'altare \u00e8 presente un crocifisso ligneo di autore ignoto.\nNella piccola cappella trecentesca sono rimasti integri gli affreschi e in una nicchia nel muro perimetrale della chiesa la scultura policroma di \"Maria Santissima Regina\". \nLe rimanenti murature, invece, sono oggi nude e prive di decorazioni in quanto in et\u00e0 barocca furono distrutti gli affreschi medievali per far posto a stucchi a loro volta rimossi nel XX secolo.\nTra la navata e il transetto \u00e8 integro anche un affresco del Quattrocento di influenza senese che rappresenta la \"Vergine col Bambino\".\nIl transetto ospita due sepolture trecentesche ispirate ai modelli di Tino da Camaino, nel transetto destro del vescovo Giacomo Martono, in quello sinistro del conte Francesco I della Ratta.\nAll'inizio del Seicento risale il pulpito, realizzato per\u00f2 reimpiegando parti dei due amboni medievali risalenti al periodo del vescovo Stabile (inizio XIII secolo).\nOrgano.\nL'organo del duomo \u00e8 stato costruito nel 2005 dalla ditta Consoli per volere del parroco pro-tempore mons. Pietro De Felice. Lo strumento \u00e8 costituito da una consolle elettronica con due tastiere e pedaliera e da un corpo di canne situato nell'abside, alle spalle dell'altare maggiore, con mostra composta da canne di principale. I registri reali sono cinque e sono comandati dalla prima tastiera."}
{"id": "2364555", "revid": "287204", "url": "https://it.wikipedia.org/wiki?curid=2364555", "title": "Backside air", "text": "Il backside air \u00e8 un grab trick nato dallo skateboard e riportato in seguito in altri sport o discipline come lo snowboard.\nAl contrario di altri air tricks che in skate hanno come impostazione iniziale la base di un \"ollie\" (soprattutto in minipipe), la particolarit\u00e0 di esecuzione di questo oldschool trick consiste nell'afferrare in grab la tavola compiendo una manovra aerea in backside sfruttando al massimo la velocit\u00e0 durante il percorrimento della transizione."}
{"id": "2364559", "revid": "599", "url": "https://it.wikipedia.org/wiki?curid=2364559", "title": "Joseph Bernard Kruskal", "text": ""}
{"id": "2364564", "revid": "580", "url": "https://it.wikipedia.org/wiki?curid=2364564", "title": "Renato Cattaneo", "text": ""}
{"id": "2364565", "revid": "599", "url": "https://it.wikipedia.org/wiki?curid=2364565", "title": "Joseph Bernard Kruskal Jr.", "text": ""}
{"id": "2364584", "revid": "599013", "url": "https://it.wikipedia.org/wiki?curid=2364584", "title": "Edel", "text": ""}
{"id": "2364585", "revid": "297059", "url": "https://it.wikipedia.org/wiki?curid=2364585", "title": "Cancro al fegato", "text": ""}
{"id": "2364586", "revid": "339392", "url": "https://it.wikipedia.org/wiki?curid=2364586", "title": "Edel Records", "text": ""}
{"id": "2364588", "revid": "1543377", "url": "https://it.wikipedia.org/wiki?curid=2364588", "title": "Diocesi di Betlemme", "text": "La diocesi di Betlemme (in latino: \"Dioecesis Bethleemitana\") \u00e8 una sede soppressa e sede titolare della Chiesa cattolica.\nStoria.\nLa sede di Betlemme.\nIl 7 giugno 1099 Betlemme fu conquistata dai crociati, che costruirono un nuovo monastero con chiostro per gli agostiniani a nord della Basilica della Nativit\u00e0, a sud eressero una torre di difesa e ad ovest l'episcopio. Il clero ortodosso, unico fino a quel momento a officiare nella basilica, fu scacciato dalla propria sede e sostituito da religiosi latini.\nIl giorno di Natale del 1100 Baldovino I fu incoronato a Betlemme primo Re di Gerusalemme. All'inizio la basilica fu affidata ad un capitolo di canonici regolari di Sant'Agostino, governato da un priore.\nSu richiesta del re e del patriarca Gibelino, qualche anno dopo papa Pasquale II eresse la cittadina a vescovado latino: tra il 1109 e il 1110 fu nominato primo vescovo Asch\u00e9tin o Anselin, membro del capitolo del Santo Sepolcro di Gerusalemme. La diocesi era direttamente sottoposta al patriarca di Gerusalemme. Prima di allora Betlemme non era mai stata sede episcopale; per questo motivo, nel rispetto delle tradizioni ecclesiastiche orientali, la Santa Sede trasfer\u00ec a Betlemme il titolo episcopale dall'antica sede di Ascalone.\nNel 1187 Saladino riconquist\u00f2 Betlemme togliendola ai crociati; il clero latino fu costretto a partire permettendo a quello greco-ortodosso di tornare. Verso la met\u00e0 del 1191 il vescovo Randolph (Raoul II) fu fatto prigioniero dal Saladino e mor\u00ec in prigione l'anno successivo. Nel 1192 il sultano acconsent\u00ec al ristabilimento del culto latino con la presenza di due preti e due diaconi latini; tuttavia, l'economia di Betlemme soffr\u00ec della drastica riduzione dei pellegrini dall'Europa.\nNel 1229 Betlemme - insieme a Gerusalemme, Nazaret e Sidone - torn\u00f2 per breve tempo al Regno di Gerusalemme in forza di un trattato tra l'imperatore Federico II e il sultano ayyubide al-Malik al-Kamil, in cambio di dieci anni di tregua tra Ayyubidi e Crociati. Betlemme fu riconquistata dai musulmani nel 1244, dopo la scadenza del trattato nel 1239.\nNel 1250, con l'avvento al potere dei Mamelucchi sotto Baybars, la tolleranza verso i cristiani declin\u00f2; il clero lasci\u00f2 la citt\u00e0 le cui mura furono demolite nel 1263. Il clero latino torn\u00f2 a Betlemme nel secolo successivo e si stabil\u00ec nel monastero adiacente alla Basilica della Nativit\u00e0. I greci-ortodossi ebbero il controllo della basilica e condivisero il controllo della \"Grotta del Latte\" con i latini e gli armeni.\nA seguito della caduta di San Giovanni d'Acri e la fine degli Stati crociati in Medio Oriente (1291), tutti i vescovi latini rifugiati in questa citt\u00e0, compreso quello di Betlemme, dovettero ritornare in Europa.\nIl trasferimento in Francia.\nTra i diversi possedimenti europei di propriet\u00e0 del vescovo di Betlemme, c'erano anche dei beni attorno a Clamecy, in Borgogna, nella contea di Nevers. Infatti, nel 1168 il crociato Guglielmo IV, conte di Nevers, che moriva a Betlemme, lasci\u00f2 per testamento ai vescovi di Betlemme questi beni, per servire loro come luogo di rifugio, se Betlemme fosse caduta in mano musulmana. Nel 1224 il vescovo Rainiero, durante un viaggio in Francia, prese possesso dei beni con ll consenso della contessa Mahaut di Nevers.\nI vescovi di Betlemme non sempre risiedettero a Clamecy, per la loro particolare situazione giuridica. Molti di loro divennero coadiutori di altri vescovi del regno oppure vicari generali. Svolsero quest'ultima funzione i vescovi Wulfran d'Abbeville per l'arcidiocesi di Rouen, Aimard de La Roche per la diocesi di Ginevra, Bertrand Albergey per la diocesi di Mende. Molti tra i vescovi del XV secolo furono vescovi coadiutori: Buisson a Autun, Pilory ad Amiens, Albergey a Clermont, L\u00e9onard a Liegi, Philibert de Beaujeu a Auxerre.\nL'ultimo vescovo di Betlemme a mettere piede in Terra santa fu probabilmente Guillaume (\u2020 1346 o 1347), che spese molte energie per raccogliere fondi per il restauro della basilica della Nativit\u00e0 di Betlemme; secondo Riant, potrebbe aver raggiunto la sua sede in Oriente dove sarebbe morto.\nIl re di Francia Carlo VI, il 9 febbraio 1413, concesse ai vescovi di Betlemme gli stessi diritti e le medesime prerogative di cui godevano gli altri vescovi francesi, ma il clero francese vi si opposero e i detenitori del titolo di vescovo di Betlemme erano sempre considerati vescovi \"in partibus infidelium\". Essi venivano nominati dal re e canonicamente istituiti dal papa, come succedeva, in conformit\u00e0 con la Prammatica Sanzione di Bourges del 1438 e con la successiva Concordato di Bologna del 1516 per i vescovi e i superiori religiosi.\nI vescovi di Betlemme stabilirono definitivamente la loro residenza a Clamecy. Esercitavano su un piccolissimo territorio, costituito dal sobborgo di Panthenor in Clamecy, da un ospizio (\"h\u00f4pital\" o \"maison-Dieu\") e da una cappella dedicata a \"Notre-Dame\", tutte le funzioni episcopali proprie, nonostante il fatto che il vescovo di Auxerre negava rotondamente il loro diritto di agire cos\u00ec, per esempio quando la questione \u00e8 stata discussa all'Assemblea generale del clero di Francia del 27 agosto 1770 e quando il \"Parlement\" ha espresso un giudizio contrario il 22 febbraio 1674. Infatti non di rado, nell'esercizio dei loro pretesi diritti, entravano in conflitto con i vescovi delle diocesi limitrofe, in particolare con quello di Auxerre, che gli contestava la loro giurisdizione spirituale e soprattutto i benefici e le rendite di cui erano detentori. Questa situazione di conflitto dur\u00f2 fino alla fine del Settecento, cio\u00e8 fino alla Rivoluzione francese e la perdita del possedimento a Clamecy.\nDurante l'episcopato di Arnaud de Limone (1436-1457) la cappella di \"Notre-Dame\" fu restaurata e dotata di un capitolo di canonici.\nIn seguito al concordato del 1516, che dava al re il diritto di presentare alla Santa Sede i vescovi e i superiori religiosi, il re concesse ai duchi di Nevers, fatta salva l'approvazione del re, di potere esercitare questo diritto nei riguardi dei vescovi di Betlemme.\nCos\u00ec, con il breve \"Apostolatus officium\" del 17 agosto 1524, papa Clemente VII confer\u00ec, a richiesta di una contessa di Nevers, al monaco Philibert de Beaujeu \"l'episcopato \"in partibus\" di Betlemme, al quale \u00e8 unita, allegata e incorporata la chiesa chiamata Nostra Signora di Betl\u00e9em-lez-Clamecy, immediatamente soggetta alla Santa Sede\" e gli ordin\u00f2 di recarsi \"alla predetta chiesa di Betlemme e di risiedervi personalmente e di non potere esercitare i riti pontificali fuori della propria citt\u00e0 e diocesi\". Similmente nel 1560 papa Pio V, nel conferire l'investitura canonica a un vescovo eletto, gli diceva che l'ospizio \"Santa Maria di Betlemme\" presso la cittadina di Clamecy era unito perpetuamente alla Chiesa di Betlemme \"in partibus infidelium\".\nNella seconda met\u00e0 del XVI secolo, tutti i vescovi nominati dai duchi di Nevers non vennero confermati dalla Santa Sede e dunque non ricevettero la consacrazione episcopale, limitandosi ad amministrare i beni della mensa episcopale. Di fatto la sede betlemmita rest\u00f2 vacante per tutto questo periodo.\nLa sede episcopale di Betlemme, considerata come suffraganea dell'arcidiocesi di Sens, classificazione che non impediva una classificazione del vescovo come vescovo \"in partibus\" senza giurisdizione episcopale nemmeno nel territorio dove aveva preso asilo, fu soppressa in seguito al concordato con la bolla \"Qui Christi Domini\" di papa Pio VII del 29 novembre 1801.\nLa sede titolare.\nCon lo scisma d'Occidente (dal 1378), i papi di Roma iniziarono a nominare dei vescovi di Betlemme in competizione con quelli francesi, nominati dai papi di Avignone. I vescovi \"italiani\" tuttavia non poterono mai prendere possesso della loro sede francese e si dovettero accontentare di incamerare le rendite dei benefici che i vescovi betlemmiti possedevano in Italia.\nUna volta ricomposto lo scisma (1417), la serie dei vescovi \"in partibus\" italiani non fu soppressa, come avvenne per tutte le altre sedi con la doppia (e in alcuni casi tripla) obbedienza, ma continu\u00f2 fino alla fine del XVI secolo.\nDopo la soppressione della diocesi di Betlemme a Clamecy, il 3 luglio 1840, con il breve \"In amplissimo\" di papa Gregorio XVI, agli abati di San Maurizio d'Agauno in Svizzera fu concesso di portare in perpetuo il titolo di vescovi di Betlemme: quando il papa nominava l'abate, contestualmente lo eleggeva anche vescovo titolare di Betlemme. Cos\u00ec \u00e8 stato fino al 1970, quando il papa nomin\u00f2 Henri Salina, C.R.A., abate senza carattere episcopale e il titolo rimase all'abate emerito Lois-S\u00e9verin Haller, fino alla sua morte, avvenuta nel 1987; quando poi il papa concesse a Salina la dignit\u00e0 episcopale nel 1991, non gli assegn\u00f2 la sede di Betlemme, ma quella di Monte di Mauritania. Gli ultimi due abati, Joseph Roduit e l'attuale, Jean C\u00e9sar Scarcella, non hanno carattere episcopale.\nPerci\u00f2, il titolo non \u00e8 stato pi\u00f9 assegnato ed \u00e8 vacante dal 17 luglio 1987."}
{"id": "2364589", "revid": "104485", "url": "https://it.wikipedia.org/wiki?curid=2364589", "title": "Altopiano del Tibet", "text": "L'altopiano del Tibet (\u0f56\u0f7c\u0f51\u0f0b\u0f66\u0f0b\u0f58\u0f50\u0f7c\u0f0b) \u00e8 un vasto ed elevato altopiano dell'Asia orientale che copre la maggior parte della regione autonoma del Tibet e della provincia del Qinghai in Cina e parte del Ladakh, nel Kashmir indiano.\nDescrizione.\nCon una superficie che si estende per di lunghezza e per di larghezza, ad un'altitudine media di oltre m s.l.m., talvolta chiamato \"il tetto del mondo\", \u00e8 l'altopiano pi\u00f9 alto e pi\u00f9 vasto del mondo, con una superficie di 1,2 milioni di chilometri quadrati (circa due volte la dimensione del Texas o della Francia, pi\u00f9 di quattro volte l'Italia).\nL'altopiano tibetano \u00e8 circondato da alte catene montuose: \u00e8 delimitato a nord-ovest dai monti Kunlun che lo separano dal bacino del Tarim, e a nord-est dalla catena dei Qilian Shan che lo separa dal Corridoio di Hexi e dal deserto del Gobi. I suoi confini meridionali sono disegnati dalla valle del fiume Brahmaputra (\"Y\u01cel\u01d4 Z\u00e0ngb\u00f9 Ji\u0101ng\") che corre lungo la base dell'Himalaya. A occidente l'altopiano \u00e8 abbracciato dalla robusta catena del Karakoram nel Kashmir settentrionale. A est e sud-est l'altopiano cede il passo alle gole boscose dei fiumi Salween, Mekong, Fiume Azzurro, alle regioni occidentali del Sichuan e sud-occidentali del Qinghai.\nIdrografia.\nI pi\u00f9 importanti fiumi che scorrono nelle regioni circostanti hanno origine dal plateau, in particolare dalla provincia cinese di Qinghai e dalla zona del Monte Kailash e del Lago Manasarovar. \nI pi\u00f9 importanti sono:\nClima.\nIl clima \u00e8 assai rigido e ventoso e possono manifestarsi temperature notturne anche inferiori ai -30 \u00b0C.\nI monsoni dall'India e dal Nepal, notevolmente ridotti dalla catena himalayana portano alcune leggere precipitazioni in particolare nella parte sud-occidentale tra met\u00e0 giugno e met\u00e0 settembre. Il clima \u00e8 molto secco per tutto il resto dell'anno. Le temperature pi\u00f9 basse sono tra i mesi di dicembre e febbraio. D'inverno le precipitazioni nevose sono scarse nella valle e abbondanti nella catena himalayana. I passi del sud rimangono spesso chiusi per la neve durante l'inverno.\nA Lhasa, la terza citt\u00e0 pi\u00f9 in alto della terra, (dopo El Alto, a 4100 metri e La Rinconada (Per\u00f9) con i suoi 5100 metri) le temperature massime vanno da qualche grado sopra lo zero d'inverno ai 25\u00a0\u00b0C d'estate, mentre le minime vanno dai -15\u00a0\u00b0C ai +10\u00a0\u00b0C.\nAmbiente.\nIl territorio \u00e8 pressoch\u00e9 sgombro di vegetazione ad alto fusto, mentre sono diffusi i pascoli, le steppe e la vegetazione d'alta quota come muschi e licheni.\nStoria.\nEsistono poche testimonianze sulle origini del Tibet, si sa per\u00f2 che inizialmente era popolato da pastori nomadi provenienti dall'Asia centrale. La storia del paese prima del VII secolo si affida alla tradizione orale del suo popolo, visto che non era ancora stata introdotta la scrittura, e si fonde spesso con elementi mitologici.\nEconomia.\nIl territorio vive prevalentemente di agricoltura e allevamento (tipico \u00e8 l'allevamento di yak). Negli ultimi decenni si \u00e8 affacciato anche il turismo.\nVia della Seta.\nA nord del Tibet, oltre i Monti Kunlun, ai bordi del bacino del Tarim, passavano dei rami settentrionale dell'antica Via della Seta."}
{"id": "2364591", "revid": "123371902", "url": "https://it.wikipedia.org/wiki?curid=2364591", "title": "Fernando Carrillo", "text": " Ha partecipato a numerose telenovelas in diversi Paesi del Sudamerica.\nBiografia.\n\u00c8 stato sposato con l'attrice Catherine Fulop, sua connazionale, e insieme hanno interpretato la coppia protagonista di diverse telenovele tra cui \"Marilena\", ben nota anche in Italia negli anni novanta, \"Pasionaria\", \"Cara Bonita\" e \"La ragazza del circo\". \nLa coppia si \u00e8 separata dopo alcuni anni. Ha sposato con rito civile Maria Gabriela Rodrighez a gennaio 2021."}
{"id": "2364598", "revid": "247933", "url": "https://it.wikipedia.org/wiki?curid=2364598", "title": "Altopiano tibetano", "text": ""}
{"id": "2364599", "revid": "267975", "url": "https://it.wikipedia.org/wiki?curid=2364599", "title": "Vescovo Titolare di Betlemme", "text": ""}
{"id": "2364601", "revid": "267975", "url": "https://it.wikipedia.org/wiki?curid=2364601", "title": "Vescovo titolare di Betlemme", "text": ""}
{"id": "2364604", "revid": "267975", "url": "https://it.wikipedia.org/wiki?curid=2364604", "title": "Vescovo di Betlemme", "text": ""}
{"id": "2364609", "revid": "43426712", "url": "https://it.wikipedia.org/wiki?curid=2364609", "title": "Pieve di Canzo", "text": ""}
{"id": "2364612", "revid": "1793900", "url": "https://it.wikipedia.org/wiki?curid=2364612", "title": "Lingue kru", "text": "Le lingue kru sono una classe linguistica della famiglia niger-kordofaniana e sono diffuse in un'area che si estende dal sud-est della Liberia all'est della Costa d'Avorio. Il nome \"Kru\" \u00e8 di etimo ignoto e secondo Westermann (1952) '\u00e8 in uso presso gli Europei per identificare alcune trib\u00f9 che parlano alcuni dialetti appartenenti alla stessa famiglia e i dialetti stessi'; Marchese (1989) fa notare che il termine potrebbe derivare dal fatto che molte di queste persone furono reclutate come equipaggio (in inglese 'crew') dai navigatori europei.\nLe lingue kru sono famose per il loro sistema tonale, il pi\u00f9 complesso di tutta l'Africa dopo le lingue omotiche.\nClassificazioni.\nMarchese.\nLa classificazione delle lingue kru proposta da Marchese (1989) \u00e8 la seguente:\nMolte di queste lingue sono gruppi dialettali e sono talvolta considerate lingue uniche.\nEthnologue.\nLa classificazione proposta da Ethnologue (16\u00aa ed.) \u00e8 la seguente\n[tra parentesi quadre il codice di classificazione internazionale linguistico]"}
{"id": "2364613", "revid": "709565", "url": "https://it.wikipedia.org/wiki?curid=2364613", "title": "BAFTA ai migliori costumi", "text": "Il BAFTA ai migliori costumi \u00e8 un premio annuale, promosso dal BAFTA a partire dal 1965, inizialmente suddiviso in costumi in un film a colori e in bianco e nero, e dal 1969 presente in un'unica sezione."}
{"id": "2364617", "revid": "277947", "url": "https://it.wikipedia.org/wiki?curid=2364617", "title": "Johnann Kaspar Kerll", "text": ""}
{"id": "2364618", "revid": "83531", "url": "https://it.wikipedia.org/wiki?curid=2364618", "title": "Johann Kaspar Kerll", "text": "Biografia.\nFiglio di Caspar Kerll e di Catharina Hendel, la passione per la musica gli venne trasmessa dal padre organista. Kerll mostr\u00f2 eccellenti doti musicali sin da piccolo, dato che all'et\u00e0 di quindici anni era gi\u00e0 un buon compositore.\nSi trasfer\u00ec precocemente in Austria, a Vienna, dove studi\u00f2 musica sotto la guida del maestro della cappella di corte Valentini.\nDopo una sua conversione al cattolicesimo, si spost\u00f2 a Roma, dove prosegu\u00ec gli studi con Giacomo Carissimi e Girolamo Frescobaldi.\nPer qualche anno altern\u00f2 la residenza fra Vienna e Monaco di Baviera, dove rappresent\u00f2 un buon numero di opere.\nProprio a Monaco si spos\u00f2 con Anna Catharina Egermayer, nel 1657; la coppia ebbe otto figli, ma solamente uno di loro, il pi\u00f9 piccolo, segu\u00ec la carriera di musicista. Sempre nel 1657 l'opera \"Oronte\" ebbe la prima assoluta a Monaco di Baviera, nel 1661 \"Erinto\" e nel 1667 \"Le pretensioni del sole\".\nA questo periodo bavarese, risalgono alcune delle opere pi\u00f9 apprezzate, quali la collezione di musica vocale \"Delectus sacrarum cantionum\" e la \"Messa pro defunctis\".\nNel 1679 realizz\u00f2 una collezione di musica liturgica per organo, intitolata \"Modulatio organica\".\nRest\u00f2 a Vienna per oltre un decennio, sopravvivendo anche all'assalto delle truppe turche, nel 1683, che lui commemor\u00f2 con la \"Messa in fletu solatium\".\nCompose soprattutto polifonie sacre vocali, ma fu anche conosciuto ed apprezzato come compositore per organo e come musicista. \nFu molto apprezzato anche come maestro, e tra i suoi allievi annoveriamo Agostino Steffani.\nPer quanto riguarda la sua influenza, sicuramente sia Johann Sebastian Bach sia Georg Friedrich H\u00e4ndel studiarono i lavori di Kerll, e Bach addirittura riarrangi\u00f2 alcune opere quali la \"Messa superba\"."}
{"id": "2364619", "revid": "287204", "url": "https://it.wikipedia.org/wiki?curid=2364619", "title": "Qilian Shan", "text": "I monti Qilian, in cinese \u7941\u9023\u5c71\u5c71: (pinyin) \"Qilian Shan\" o (romanizzazione Wade-Giles) \"Ch'i-lien Shan\", noti anche come Nan Shan, sono un'impervia catena montuosa situata al confine tra le province di Qinghai e Gansu (Cina centro-occidentale).\nI ghiacciai presenti nell'area ricoprono una superficie di circa 1970 km\u00b2 e contengono circa 95 km\u00b3 di ghiaccio. Questa vasta riserva di ghiaccio costituisce la pi\u00f9 importante riserva idrica per impiego agricolo e industriale e utilizzo pubblico per il corridoio di Hexi (Gansu) a nord e per il bacino del Qaidam a sud. Tali monti si innalzano fino a 5800 m, e la maggior parte delle vette supera i 4000 m. La neve ricopre le cime dei monti, e branchi di bestiame domestico pascolano nelle valli ben irrigate. \nBaluardo insormontabile e privo di passi, la catena montuosa forma il confine meridionale del corridoio di Hexi, storico passaggio tra la Cina orientale e l'Asia centrale."}
{"id": "2364620", "revid": "125863773", "url": "https://it.wikipedia.org/wiki?curid=2364620", "title": "Festivalbar 1979", "text": "Il sedicesimo Festivalbar si svolse nell'estate del 1979.\nVenne condotto dal patron Vittorio Salvetti.\nIl vincitore fu Alan Sorrenti con \"Tu sei l'unica donna per me\" e per il \"DiscoVerde\" Euro Cristiani con \"L'amore \u00e8 quando non c'\u00e8 pi\u00f9\".\nPremio rivelazione a Rettore con \"Splendido splendente\".\nAl termine della registrazione del Festivalbar da parte della RAI, i Rockets tennero un concerto."}
{"id": "2364628", "revid": "287204", "url": "https://it.wikipedia.org/wiki?curid=2364628", "title": "Slam (robotica)", "text": ""}
{"id": "2364633", "revid": "125323325", "url": "https://it.wikipedia.org/wiki?curid=2364633", "title": "Catherine Fulop", "text": "\u00c8 stata protagonista di diverse telenovele famose come: \"Mi amada Beatriz\", \"La ragazza del circo\", \"Marilena\", \"Pasionaria\", \"Gloria, sola contro il mondo\" e pi\u00f9 recentemente co-protagonista di \"Rebelde Way\" . \u00c8 stata inoltre giurata per tre edizioni di \"Talento argentino\" e conduttrice per sei anni di \"Catherine 100%\".\nDotata di grande bellezza sia di volto che di fisico, \u00e8 considerata una sex symbol in Argentina.\nBiografia.\nInfanzia e adolescenza.\nFiglia dell'ungherese Jorge Fulop e della venezuelana Cleopatra Garc\u00eda; \u00e8 la penultima di sette figli (sei femmine e un maschio). Ha studiato teatro insieme a Amalia P\u00e9rez D\u00edaz, Julio Ch\u00e1vez e con Augusto Fern\u00e1ndez. Ha preso lezioni di canto con Rodolfo Vals e Clara Teran e di ballo con Alejandro Simoes e Gustavo Bertuol.\nTrascorre la sua infanzia in Venezuela, precisamente a Caracas. Ha frequentato un collegio di suore fino all'et\u00e0 di 17 anni e poi l'Universit\u00e0 fino ai 20.\nMiss Venezuela e i primi successi.\nNel 1986 ha partecipato a Miss Venezuela come rappresentante del Dipartimento di Vargas, dove \u00e8 stata eletta \"Miss Fotogenia\"; classificandosi al terzo posto. Precedentemente gli era stato proposto ruoli in pubblicit\u00e0 e altri concorsi ma, essendo minorenne, i suoi genitori rifiutarono. Grazie a questo concorso ha potuto recitare in un'opera di teatro, dove ha incontrato un produttore televisivo che gli ha dato la possibilit\u00e0 di studiare recitazione nei suoi studi per quattro mesi insieme alla P\u00e9rez D\u00edaz; ottenendo in seguito un ruolo in 10 puntate della serie venezuelana \"Roberta\". Rappresent\u00f2 il Venezuela al concorso di Miss America Latina dove si classific\u00f2 terza finalista sempre nel 1986.\nSuccessivamente ha svolto alcuni ruoli da protagonista in serie televisive nelle prime serate dei canali venezuelani RCTV e Venevisi\u00f3n. Primo fra tutti \u00e8 stato il personaggio di Beatriz de la Caridad Casta\u00f1ed nella telenovela \"Mi amada Beatriz\" (dove appariva come Katherine Fulop), seguita da \"La ragazza del circo\" e \"Marilena\"; quest'ultima girata nel 1988. Entrambe queste due ultime telenovele sono state trasmesse anche in Italia da Rete 4 e da altri paesi e vedono, nel cast principale, oltre che la Fulop anche il suo primo marito Fernando Carrillo. Per il ruolo di Abiga\u00edl - nome originale di Marilena - ha ricevuto una candidatura ai TP de Oro del 1988. Con questo ruolo ha raggiunto notoriet\u00e0 in Europa, Stati Uniti d'America e America Latina e, in Spagna e Italia furono creati il fan club ufficiale dell'attrice.\nNei primi anni novanta \u00e8 nel cast di \"Pasionaria\" e \"Gloria, sola contro il mondo\" (trasmessa in Italia dal terzo canale Mediaset e da Lady Channel). Nel 1992 conduce in Spagna, insieme al duo comico Martes y 13, il programma di TVE \"Vi\u00e9ndonos\" fino all'anno successivo. In seguito, viaggia a Miami per condurre \"Estrella inocente\". Nel 1993 prende parte a \"Lasciati amare\" insieme a Carlos Mata. Questa \u00e8 la prima telenovela con Catherine in Argentina. Pochi mesi dopo divorzi\u00f2 da Carrillo. Nello stesso anno viene descritta dalla rivista spagnola \"Hola\" come una delle dieci donne pi\u00f9 eleganti e belle del jet set europeo alla pari di Claudia Schiffer e Linda Evangelista.\nL'anno successivo d\u00e0 la voce ad un personaggio del videogioco \"Marbella antivicio\". In questo periodo ha preso parte anche ad alcuni programmi italiani e spagnoli come ospite, per esempio in \"Bellezze al bagno\", \"\u00a1Hola Raffaella!\" dove ha potuto anche esibirsi come cantante. Inoltre ha ricevuto vari premi a Caracas per la sua interpretazione nelle telenovele. Si \u00e8 trasferita definitivamente in Argentina nel 1995, precisamente a San Isidro insieme alla sua famiglia. In questo periodo si prese un periodo di pausa dalle scene poich\u00e9 nacque la sua prima figlia, Oriana. Ritorna sulle scene nel 1997 in programmi argentini come \"Archivo negro\" e \"Chica cosmica\". Tra il 1999 e il 2000 \u00e8 una conduttrice inviata per il canale cileno Televisi\u00f3n Nacional de Chile nel programma \"Coraz\u00f3n partido\".\nAnni duemila.\nIn questi anni \u00e8 protagonista di diverse telenovele e serie televisive. Nel 2000 \u00e8 in \"Ilusiones\" dove interpreta Caridad Guanarito per 138 episodi e partecipa ad un episodio di \"Tiempo final\" nel capitolo \"Hombre ara\u00f1a\" della prima stagione. Nello stesso anno \u00e8 amministratrice di un centro medico, ma poco dopo ritorna alla recitazione.\nViene scelta come protagonista nella telenovela \"Rebelde Way\" nel ruolo di Sonia Rey, madre di Marizza. Il personaggio viene ripreso sia nella prima stagione del 2002 sia nella seconda del 2003. Dal 2002 conduce \"Catherine 100%\" su Fox Sports America Latina fino al 2008. In quegli anni debutta anche al cinema: nel 2005 nel film \"Mercenarios\" insieme a Ova Sabatini e Andrea Campbell, nel 2007 in \"Marigold\" e nel 2010 in \"Solos en la ciudad\".\nDal 2004 al 2005 ottiene alcune partecipazioni speciali in \"De la cama al living\", \"La ni\u00f1era\", \"\u00bfQui\u00e9n es el jefe?\" e infine \"Una familia especial\". Nell'anno 2006 doveva prendere parte alla serie umoristica \"Los ex\" e alla telenovela argentina \"Alma pirata\" ma, nel primo il progetto non fu portato a termine, nel secondo caso la Fulop non partecip\u00f2 al programma per motivi sconosciuti. Nello stesso anno Adri\u00e1n Suar gli propose un ruolo in \"Amas de casa desesperadas\" ma l'attrice rifiut\u00f2 in quanto aveva altre proposte di lavoro.\nMentre continua il suo programma \"Catherine 100%\", nel 2007 \u00e8 una concorrente della versione argentina di \"Ballando con le stelle\", \"Bailando por un Sue\u00f1o\". Dal 2008 al 2011 \u00e8 nella giuria di \"Talento argentino\" insieme a Maximiliano Guerra e Kike Teruel. Nel febbraio 2009 \u00e8 nella giuria del Festival di Vi\u00f1a del Mar in Cile nel quale viene eletta regina di quella edizione.\nAnni duemiladieci.\nNel 2010 \u00e8 in un cameo nella serie venezuelana \"La mujer perfecta\", ritornando momentaneamente in Venezuela. Nello stesso anno \u00e8 nuovamente giudice della seconda edizione di \"Talento argentino\" e dichiara di non voler partecipare a nessuna opera teatrale o serie televisiva perch\u00e9 vuole dedicarsi alla sua famiglia. L'anno successivo \u00e8 J\u00e9ssica \"Jessi\" Dur\u00e1n Vald\u00e9s nella prima stagione di \"Los \u00fanicos\".\nSuccessivamente, sostituisce Florencia Pe\u00f1a nella telenovela uruguaiana \"Porque te quiero as\u00ed\" e quindi, nel 2012, diventa protagonista con il ruolo di Alejandra Guzman. Successivamente fa nuovamente un cameo in \"La pelu\" e in \"Sos mi hombre\".\nNel 2012 doveva condurre il programma \"Todo por Amor\" su Telefe ma, a riprese gi\u00e0 iniziate e con alcune pubblicit\u00e0 gi\u00e0 apparse nel canale, fu cancellato. Secondo il sito Ciudad.com, il direttore del canale Tom\u00e1s Yankelevich non era soddisfatto dei materiali che gli erano arrivati, preferendo mantenere il rating con alcune ripetizioni di serie televisive. La Fulop dichiar\u00f2 di essere triste per questa decisione, ma riusc\u00ec a comprendere la decisione del canale. Nonostante questo, gli fu proposta la conduzione di \"\u00bfQui\u00e9n quiere casarse con mi hijo?\" per lo stesso canale, che non raggiungendo lo share sperato fu cambiato di giorno e orario.\nAttualmente sta registrando una nuova serie dal titolo \"La magia del amor\".\nAttrice teatrale.\nOltre che attrice di televisione e di cinema, la Cathy - soprannome dato dai media - \u00e8 anche un'attrice teatrale. Ha debuttato nel 1987, dopo che \u00e8 stata notata da alcuni produttori televisivi nel concorso Miss Venezuela, con l'opera \"El amor y el inter\u00e9s\". Negli anni successivi invece ha preso parte negli spettacoli \"Ensayo de amor\" e \"El cuarto y el tiempo\". Tutti questi ruoli sono stati minori.\nTra il 2001 e il 2002 \u00e8 nel cast principale dell'opera teatrale \"Extra\u00f1a pareja femenina\", insieme a Patricia Palmer. La recitazione della Fulop fu giudicata come: \"[la Fulop] al suo debutto teatrale si sentiva molto comoda sopra lo scenario, con una buona proiezione della voce e un'adeguata scioltezza corporale. [...] La sua prestazione \u00e8 molto verosimile e non c'\u00e8 disimpegno\", scrive Susana Freire del giornale La Naci\u00f3n. Nel 2004 partecipa a \"El show de las divorciadas\", insieme a Ana Acosta, Anita Mart\u00ednez, Cecilia Milone e Julia Zenko fino al 2007.\nNel 2007 invece \u00e8 protagonista in compagnia di Victor Laplace della rappresentazione \"Educando a Rita\". Sia l'opera che la Fulop furono apprezzati dalla critica di quotidiani come La Prensa, La Naci\u00f3n e Clar\u00edn.\nVita privata.\n\u00c8 stata sposata con Fernando Carrillo, attore venezuelano con cui ha diviso il ruolo di protagonista nelle telenovelas \"Marilena\", \"Pasionaria\", \"La ragazza del circo\" e \"Cara Bonita\". Hanno divorziato nel 1994, e Catherine nelle interviste lasci\u00f2 intendere presunte tendenze omosessuali dell'ex marito. I due si sono rincontrati nel set della serie \"La magia del amor\".\nNel 1998 si \u00e8 sposata con Osvaldo Sabatini, fratello di Gabriela Sabatini, da cui ha avuto due figlie: Oriana Gabriela nata nel 1996 e Tiziana Beatriz avuta nel 1999..\nFotografia.\nCatherine ha preso varie lezioni di fotografia per quasi tre anni con Lucrecia Urbano. Inoltre studi\u00f2 photoshop e ritocco digitale.\nCathy ha sviluppato la passione per la fotografia, che l'ha portata a creare la sua prima mostra dedicata alla donna, organizzata nel Palais de Glace di Buenos Aires con fotografie scattate dalla stessa Fulop. Ella si \u00e8 ispirata ad Macacha G\u00fcemes, Azucena Villaflor, Alicia Moreau de Justo ed altre personalit\u00e0 argentine. Nel 2011 \u00e8 stata chiamata dalla marca di cosmetivi \"Poise\" per la campagna pubblicitaria \"Maduritud\" dove ha potuto riprendere volti di donne dai 40 ai 65 anni.\nIn occasione di un'altra mostra, Fulop ha potuto fotografare soggetti come Ana Torrej\u00f3n, Martiniano Molina e Pepe Cibri\u00e1n. L'iniziativa \u00e8 stata data tra la Fondazione Flexer e Fontenla.\nInsieme a Magui Aicega, la Fulop ha aiutato, con le sue fotografie, a creare un calendario di Fundalam, l'istituzione che promuove l'allattamento materno ed ha scattato foto a Araceli Gonz\u00e1lez, Patricia Sosa, Ver\u00f3nica Lozano oltre che altri personaggi del mondo dello spettacolo.\nAttivit\u00e0 benefiche.\nCatherine Fulop fa parte dell'associazione senza scopo di lucro chiamata \"Asociaci\u00f3n Nacional Argentina de S\u00edndrome de Apert\" (o anche A.N.A.S. Apert Argentina), che aiuta e informa chiunque abbia la Sindrome di Apert.\nDa oltre quindici anni fa parte della fondazione Fundalam."}
{"id": "2364634", "revid": "256896", "url": "https://it.wikipedia.org/wiki?curid=2364634", "title": "Passo di Niemet", "text": "Il passo di Niemet (2.280 - detto anche Passo d'Emet) \u00e8 un valico alpino posto lungo il confine tra l'Italia e la Svizzera. Collega Madesimo in provincia di Sondrio con Ferrera (frazione Innerferrera) nel Cantone dei Grigioni.\nCaratteristiche.\nDal punto di vista orografico si trova nelle Alpi del Platta, sottosezione delle Alpi Retiche occidentali tra il Pizzo Suretta ed il Piz Timun.\nDal versante italiano poco sotto il valico si trova il rifugio Giovanni Bertacchi (2.175\u00a0m)."}
{"id": "2364635", "revid": "247933", "url": "https://it.wikipedia.org/wiki?curid=2364635", "title": "Monti Qilian", "text": ""}
{"id": "2364639", "revid": "357738", "url": "https://it.wikipedia.org/wiki?curid=2364639", "title": "Processo cartilagineo mandibolare", "text": ""}
{"id": "2364641", "revid": "1609015", "url": "https://it.wikipedia.org/wiki?curid=2364641", "title": "Madonna col Bambino (disambigua)", "text": "La Madonna col Bambino \u2013 titolo di numerose opere d'arte, ispirate alle figure della Madonna e di Ges\u00f9 bambino."}
{"id": "2364645", "revid": "1718925", "url": "https://it.wikipedia.org/wiki?curid=2364645", "title": "Famiglia reale", "text": "La famiglia reale \u00e8 la famiglia estesa di un re o di una regina regnante. Il termine famiglia imperiale, invece, descrive la famiglia di un imperatore o di un'imperatrice, mentre i termini \"famiglia ducale\", \"famiglia granducale\" o \"famiglia principesca\" si riferiscono ai parenti di un duca regnante, di un granduca o di un principe. Si ritiene inoltre corretto usare il termine di \"famiglia reale\" anche in relazione ai sovrani deposti e alle loro discendenze.\nComposizione di una famiglia reale.\nUna famiglia reale di solito include il coniuge del monarca regnante, il coniuge superstite di un defunto sovrano precedente, figli, nipoti, fratelli, sorelle, zii, cugini del monarca regnante, nonch\u00e9 i loro coniugi. Quando un sovrano abdica, la famiglia reale include anche il sovrano abdicatario. Spesso c'\u00e8 una distinzione fra le persone di sangue reale e quelli che si sposano con persone di sangue reale. Secondo la maggior parte delle nazioni in cui la famiglia reale \u00e8 regnante, solo le persone della prima categoria sono potenziali eredi al trono.\nL'esatta funzione di una famiglia reale varia a seconda che lo stato in cui regna sia una monarchia assoluta, una monarchia costituzionale, o un ibrido. In alcune monarchie, come ad esempio l'Arabia Saudita o il Kuwait, o in sistemi politici in cui il sovrano esercita di fatto il potere esecutivo, come ad esempio in Giordania, non \u00e8 raro che i membri della famiglia reale detengano importanti incarichi di governo o comandi militari. Nella maggior parte delle monarchie costituzionali, invece, i membri di una famiglia reale svolgono determinate funzioni pubbliche, sociali e cerimoniali, ma si astengono da qualsiasi coinvolgimento nella politica o nel governo del paese.\nLa specifica composizione della famiglia reale varia da paese a paese, cos\u00ec come i titoli spettanti ai membri della famiglia. La composizione della famiglia pu\u00f2 essere regolata da una legge di stato (ad esempio in Spagna, Paesi Bassi e Giappone), dalla tradizione (ad esempio nel Regno Unito), o da leggi interne alla casa stessa (ad esempio in Liechtenstein). I matrimoni dei membri della famiglia reale, specialmente dei principi ereditari, spesso sono soggetti a leggi e regolamenti.\nIn una monarchia costituzionale, quando il sovrano muore, esiste sempre uno specifico ordine di successione al trono fra i membri della famiglia reale."}
{"id": "2364651", "revid": "125863766", "url": "https://it.wikipedia.org/wiki?curid=2364651", "title": "Festivalbar 1980", "text": "Il diciassettesimo Festivalbar si svolse nell'estate del 1980. \nVenne condotto dal patron Vittorio Salvetti.\nI vincitori furono Miguel Bos\u00e9 con \"Olympic games\" ex aequo con Rettore con \"Kobra\".\nDiscoVerde: Alex Damiani con \"Cambier\u00f2, cambierai\"."}
{"id": "2364661", "revid": "277167", "url": "https://it.wikipedia.org/wiki?curid=2364661", "title": "Plinto a bicchiere", "text": ""}
{"id": "2364665", "revid": "287204", "url": "https://it.wikipedia.org/wiki?curid=2364665", "title": "Lega Nazionale A 1957-1958 (hockey su ghiaccio)", "text": "La stagione 1957-1958 del campionato svizzero di hockey su ghiaccio ha visto campione l'HC Davos.\nSpareggio (LNA-LNB).\nLo SC Bern sconfigge l'HC La Chaux-de-Fonds 11-4 e viene promosso in prima divisione."}
{"id": "2364667", "revid": "287204", "url": "https://it.wikipedia.org/wiki?curid=2364667", "title": "Infrazione", "text": ""}
{"id": "2364672", "revid": "729019", "url": "https://it.wikipedia.org/wiki?curid=2364672", "title": "Stazione di Genova Piazza Manin", "text": "La stazione di Genova Piazza Manin \u00e8 una stazione ferroviaria della ferrovia Genova-Casella, gestita dall'Azienda Mobilit\u00e0 e Trasporti di Genova (AMT). Si trova in piazza Manin, a Genova.\n\u00c8 il capolinea sud della ferrovia Genova-Casella.\nLa stazione \u00e8 situata a un'altitudine di 93,1 metri sul livello del mare.\nStoria.\nLa stazione fu costruita tra il 1921 e il 1929 e fu inaugurata il 1\u00ba settembre 1929.\nImpianti.\nLa stazione \u00e8 dotata di tre binari di testa, due dei quali sono utilizzati per il servizio viaggiatori. Sono inoltre presenti un tronco, un ulteriore binario a losanga a lato dell'officina e la diramazione per l'officina.\nServizi.\nLa stazione dispone di:"}
{"id": "2364678", "revid": "110157", "url": "https://it.wikipedia.org/wiki?curid=2364678", "title": "Potemkin City Limits", "text": "Potemkin City Limits \u00e8 un album del gruppo hardcore punk canadese Propagandhi, pubblicato il 18 ottobre 2005 da Fat Wreck Chords e G7 Welcoming Committee. Il titolo dell'album \u00e8 un'allusione ai villaggi Pot\u00ebmkin.\nGrazie alla canzone \"A Speculative Fiction\" il gruppo ha vinto il premio della Societ\u00e0 Canadese Compositori, Autori e Produttori (SOCAN) per la composizione musicale."}
{"id": "2364684", "revid": "110157", "url": "https://it.wikipedia.org/wiki?curid=2364684", "title": "Szigetbecse", "text": "Szigetbecse \u00e8 un comune dell'Ungheria di 1.314 abitanti (dati 2001) situato nella provincia di Pest, nell'Ungheria settentrionale."}
{"id": "2364688", "revid": "767487", "url": "https://it.wikipedia.org/wiki?curid=2364688", "title": "Szigetcs\u00e9p", "text": "Szigetcs\u00e9p \u00e8 un comune dell'Ungheria di 2.348 abitanti (dati 2001) situato nella provincia di Pest, nell'Ungheria settentrionale."}
{"id": "2364689", "revid": "83531", "url": "https://it.wikipedia.org/wiki?curid=2364689", "title": "Valle San Giacomo", "text": "La Valle San Giacomo (o anche Vallone San Giacomo) si trova sul versante orientale dell'edificio vulcanico dell'Etna, all'interno dell'area protetta del Parco dell'Etna, nel comune di Zafferana Etnea (CT).\nEssa dista tre chilometri dal centro abitato di Zafferana Etnea, ed \u00e8 situata ad una quota compresa tra 730 e 1200 m s.l.m., disposta tra due costoni, il \"Cugno di Mezzo\" e il \"Monte Fior di Cosimo\", e affiancata da un'altra vallata minore, \"Vallone Cavasecca\", che confluisce in essa. Ha una caratteristica forma a \u201cV\u201d e pareti ripide che diventano impraticabili verso l'alto.\nLa Valle San Giacomo rappresenta un prezioso gioiello ambientale e idrogeologico, essendo caratterizzata da una interessante biodiversit\u00e0 di specie vegetali, generalmente proprie di habitat molto differenti tra loro; convivono, infatti, nel paesaggio della valle, boschi di leccio, castagno, roverella ed esemplari di faggio, carpino nero, orniello, acero campestre, pioppo tremulo, ginestra, agrifoglio, erica arborea e quercia da sughero, quest'ultima estremamente rara sull'Etna.\nSul ripido costone di Cugno di Mezzo, che divide la Valle San Giacomo dal Vallone Cavasecca, si inerpica la \"Scalazza\", antica mulattiera lastricata in basalto con ampi gradoni e cento tornanti, che copre un dislivello di circa 500 metri, utilizzata gi\u00e0 nel 1800 come via di comunicazione tra l'abitato e le aree agricole di contrada Cassone. La Scalazza \u00e8 attualmente percorribile, e rappresenta uno dei pi\u00f9 frequentati itinerari naturali del comune di Zafferana Etnea.\nNella Valle San Giacomo si raccolgono le acque provenienti dai costoni rocciosi che la circondano e dal Vallone Cavasecca, alimentando, durante la stagione invernale, il torrente omonimo, Torrente San Giacomo, che raggiunto il centro abitato muta il nome in Torrente Salaro.\nLa valle possiede anche una straordinaria importanza storico-antropologica. Essa fu infatti sede del \"Priorato di San Giacomo\", piccolo ritiro di monaci benedettini insediatisi in questo luogo intorno al XII secolo, dando alla valle il toponimo di Valle San Giacomo. Annessa al priorato si trovava, infatti, una piccola chiesa dedicata a san Giacomo maggiore apostolo, meta di pellegrini provenienti da varie parti della Sicilia nel giorno della festa (25 luglio). Attorno al monastero si form\u00f2 il primo nucleo abitato di Zafferana, composto da case rurali di contadini e pastori. Il priorato e la chiesa furono rasi al suolo dal terremoto del 1693 e sulle sue rovine fu costruita una villa padronale."}
{"id": "2364692", "revid": "287204", "url": "https://it.wikipedia.org/wiki?curid=2364692", "title": "Lega Nazionale A 1958-1959 (hockey su ghiaccio)", "text": "La stagione 1958-1959 del campionato svizzero di hockey su ghiaccio ha visto campione lo SC Bern.\nSpareggio (LNA-LNB).\nL'EHC Arosa sconfigge l'HC La Chaux-de-Fonds 4-2 e rimane in prima divisione."}
{"id": "2364693", "revid": "110157", "url": "https://it.wikipedia.org/wiki?curid=2364693", "title": "Szigetmonostor", "text": "Szigetmonostor \u00e8 un comune dell'Ungheria di 2.004 abitanti (dati 2004) situato nella provincia di Pest, nell'Ungheria settentrionale."}
{"id": "2364694", "revid": "109358388", "url": "https://it.wikipedia.org/wiki?curid=2364694", "title": "Don't Bore Us, Get to the Chorus! - Roxette's Greatest Video Hits", "text": "Don't Bore Us, Get to the Chorus! - Roxette's Greatest Video Hits \u00e8 un video del duo pop rock svedese Roxette, pubblicato nel 1995 dalla Picture Music International.\nDescrizione.\n\"Don't Bore Us, Get to the Chorus! - Roxette's Greatest Video Hits\" \u00e8 un video rilasciato in VHS, Laserdisc e Video CD, e contiene 20 videoclip, realizzati tra il 1989 e il 1995.\nLa maggior parte dei video sono stati gi\u00e0 pubblicati nel 1989, in \"Look Sharp Live\" (\"The Look\", \"Dressed for Success\", \"Listen to your Heart\" e \"Dangerous\"), nel 1991, in \"The Videos\" (\"It Must Have Been Love\", \"Joyride\", \"Fading Like a Flower (Every Time You Leave)\", \"The Big L\". e \"Spending My Time\"), e nel 1992, in \"Live Ism\" (Church of your Heart e (Do You Get) Excited? e How Do You Do!).\nLa versione video di \"Almost Unreal\" non ha nessun riferimento al film \"Super Mario Bros.\".\nI videoclip di \"Queen of Rain\", \"Fingertips'93\", \"Fireworks\" e \"Run to You\", che vengono pubblicati per la prima volta in un video compilation del gruppo, non hanno nessun riscontro, come i videoclip di \"Church of Your Heart\" e \"(Do You Get) Excited?\", con la raccolta \"Don't Bore Us - Get To The Chorus!\"."}
{"id": "2364696", "revid": "110157", "url": "https://it.wikipedia.org/wiki?curid=2364696", "title": "Txz", "text": "Il txz \u00e8 un'estensione sintetica, formata da tre caratteri come nello standard DOS, per identificare un insieme di file archiviati con tar e in seguito compressi con xz.\nIl formato usa l'algoritmo Lempel-Ziv-Markov (LZMA) al posto dei classici \"bzip2\" (il cui formato \".tbz\" \u00e8 usato ad esempio in BSD) e \"DEFLATE\" (usato dal programma \"gzip\" il cui formato \".tgz\" era utilizzato precedentemente da Slackware).\nIl formato \"txz\" \u00e8 stato recentemente adottato per i pacchetti della distribuzione Slackware Linux da Patrick J. Volkerding l'8 maggio 2009.\nLo stesso Volkerding sostiene che dai loro test \u00e8 emerso che tale algoritmo ha una compressione migliore di bzip2, mentre per quanto riguarda i tempi di estrazione \u00e8 tre volte pi\u00f9 veloce del bzip2 e compete con l'algoritmo DEFLATE di gzip."}
{"id": "2364701", "revid": "110157", "url": "https://it.wikipedia.org/wiki?curid=2364701", "title": "Szigetszentm\u00e1rton", "text": "Szigetszentm\u00e1rton \u00e8 un comune dell'Ungheria di 1.880 abitanti (dati 2001) situato nella provincia di Pest, nell'Ungheria settentrionale."}
{"id": "2364702", "revid": "486946", "url": "https://it.wikipedia.org/wiki?curid=2364702", "title": "Castelfiorentino Calcio", "text": ""}
{"id": "2364704", "revid": "767487", "url": "https://it.wikipedia.org/wiki?curid=2364704", "title": "American Hardcore (film)", "text": "American Hardcore \u00e8 un documentario musicale del 2006 diretto da Paul Rachman e scritto da Steven Blush. Si basa sul libro \"\", scritto da Blush. Il film \u00e8 uscito il 22 settembre 2006 con una distribuzione limitata e mostra alcuni dei pionieri della scena hardcore punk statunitense tra cui Bad Brains, Black Flag, D.O.A., Minor Threat, Minutemen, SS Decontrol e altri. L'edizione per il mercato home video \u00e8 stata pubblicata su DVD dalla Sony Pictures Home Entertainment il 20 febbraio 2007.\nTrama.\nIl documentario segue la nascita e la evoluzione dell'hardcore punk tra il 1979 e il 1986 (sebbene la locandina riporti 1980-1986). Il film comprende anche molti video registrati live durante i concerti dell'epoca e interviste esclusive con i componenti di band come Black Flag, Minor Threat, Bad Brains e molte altre.\nIl film si concentra sulle scene regionali dell'hardcore statunitense, con particolare attenzione alle scene di Los Angeles, New York, Washington e Boston. Le altre scene sono solo menzionate o ignorate del tutto, incluse quelle di Chicago, Seattle, Minneapolis-St. Paul, Vancouver e Montr\u00e9al.\nProduzione.\nIl film \u00e8 stato montato in cinque anni con molti clip video spesso spedite dalle stesse band. Tuttavia una parte del materiale video, compreso l'ultimo concerto dei Negative FX, \u00e8 stato ripreso dallo stesso regista Paul Rachman negli anni '80."}
{"id": "2364707", "revid": "767487", "url": "https://it.wikipedia.org/wiki?curid=2364707", "title": "Sziget\u00fajfalu", "text": "Sziget\u00fajfalu \u00e8 un comune dell'Ungheria di 2.086 abitanti (dati 2001) situato nella provincia di Pest, nell'Ungheria settentrionale."}
{"id": "2364724", "revid": "287204", "url": "https://it.wikipedia.org/wiki?curid=2364724", "title": "Callionymus lyra", "text": "Il dragoncello (Callionymus lyra) \u00e8 un pesce di mare della famiglia Callionymidae.\nDistribuzione e habitat.\nSi incontra nel mar Mediterraneo, nel mar Nero e nell'Oceano Atlantico orientale tra le isole Canarie e la Norvegia ed Islanda. Nella Manica e nel mar del Nord \u00e8 comunissimo mentre \u00e8 raro nei mari italiani ed assente nel mar Adriatico.\nVive su fondi sabbiosi e fangosi tra 5 e 100 metri di profondit\u00e0.\nDescrizione.\nHa il corpo affusolato ed allungato, con bocca piccola sita all'apice di un muso abbastanza lungo (molto pi\u00f9 lungo nel maschio). Gli occhi sono sporgenti sul profilo superiore della testa. L'opercolo branchiale ha una forte spina con 3 punte rivolte in alto ed una rivolta in basso. Le pinne dorsali sono due, la prima breve e molto alta e filiforme (nel maschio) o pi\u00f9 bassa della seconda (femmine), che \u00e8 rettangolare. La pinna caudale \u00e8 ampia e spatolata, la pinna anale \u00e8 opposta alla seconda dorsale e pi\u00f9 bassa. Pinne pettorali e pinne ventrali ampie.\nl colore di fondo \u00e8 bruno, pi\u00f9 scuro nelle femmine, che hanno macchie pi\u00f9 scure sui lati e puntini bianchi su tutto il corpo mentre nei maschi tutto il corpo \u00e8 coperto di vistose linee blu e da macchie gialle. La seconda pinna dorsale nel maschio porta da 3 a 5 linee azzurre parallele. Nella femmina la prima pinna dorsale non \u00e8 nera.\nIl maschio adulto raggiunge 30\u00a0cm, le femmine non pi\u00f9 di 25.\nAlimentazione.\nSi ciba di invertebrati bentonici come molluschi, crostacei e policheti.\nRiproduzione.\nAvviene tra gennaio e agosto. Prima della deposizione delle uova la coppia compie un complicato rituale di corteggiamento che consiste in una vera e propria danza dopo di che l'emissione dei gameti avviene con il maschio e la femmina appoggiati ventre a ventre.\nPericoli.\nLe spine opercolari sono velenose e causano ferite molto dolorose che si cicatrizzano molto lentamente.\nPesca.\nSi cattura occasionalmente con sciabiche o tramagli ma non ha valore alimentare o commerciale."}
{"id": "2364727", "revid": "767487", "url": "https://it.wikipedia.org/wiki?curid=2364727", "title": "Aleksandr Konstantinovi\u010d Voronskij", "text": "Biografia.\nEsponente teorico e militante attivo del Partito comunista, fu direttore della rivista letteraria \"Krasnaja nov\"' (\"Terra vergine rossa\") dal 1921 al 1927 e assieme agli scrittori Gor'kij, Sejfullina e Veresaev costitu\u00ec un gruppo detto del \"Valico\".\nAppartenente alla corrente di sinistra del Partito comunista, dal 1929 cominci\u00f2 ad essere perseguitato: arrestato a Mosca nel 1935, mor\u00ec in carcere due anni dopo.\nAutore di notevoli studi, di saggi critici, tra cui una raccolta di \"Ritratti letterari\" sulla letteratura proletaria, di romanzi e racconti autobiografici."}
{"id": "2364729", "revid": "192034", "url": "https://it.wikipedia.org/wiki?curid=2364729", "title": "Air Track", "text": ""}
{"id": "2364731", "revid": "117044741", "url": "https://it.wikipedia.org/wiki?curid=2364731", "title": "Domingos de Oliveira", "text": "Laureato in ingegneria presso l'ENE, non esercit\u00f2 mai la professione; esord\u00ec con il teatro a livello dilettantistico ma quasi contemporaneamente inizi\u00f2 a scrivere per il cinema. Il suo primo lungometraggio, intitolato \"Todas as mulheres do mundo\" (\"Tutte le donne del mondo\"), nel quale diresse l'ex moglie Leila Diniz, vide la luce nel 1966, quando gi\u00e0 aveva messo la firma su pi\u00f9 di 20 opere teatrali. Per stile, ironia, atmosfere presenti nei suoi film viene considerato da molti come il Woody Allen brasiliano.\nCondusse un programma su Canal Brasil, \"Todos os homens do mundo\", nel quale Priscilla Rozenbaum, sua seconda moglie, intervistava i protagonisti maschili del cinema, del teatro, della letteratura e della televisione; Domingos de Oliveira interveniva poi con riflessioni e approfondimenti sugli intervistati.\nEra padre dell'attrice e scrittrice Maria Mariana.\nBiografia.\nDebutt\u00f2 come attore con \"Siamo tutti all'asilo\" del 1963. L'anno successivo diresse un'altra piece di sua creazione, \"La storia di tanti amori\". Nel cinema si impose con film quali \"Tutte le donne del mondo\" (1967), in cui lanci\u00f2 la sua ex moglie Leila Diniz, ed \"Edu\u00ec\u00ec, cuore d'oro\" (1968). Nel 1972 fu scelto da Sarah Maldoror per il ruolo da protagonista in \"Sambizanga.\"\nPer diverso tempo si dedic\u00f2 alla televisione. Nei primi anni ottanta, Domingos de Oliveira si dimostr\u00f2 uno dei principali registi teatrali carioca, tornando cos\u00ec all'attivit\u00e0 nella quale aveva mosso i primi passi negli anni sessanta. Diresse attori come Henriette Morineau in \"Insegnami a vivere\", di Colin Higgins, 1981, Jorge D\u00f3ria in \"Amore disgraziato\", Felipe Wagner e Tonia Carrero in \"A Volta por Cima\", 1982, Mar\u00edlia P\u00eara in \"Adorabile J\u00falia\" di Maugham. \nNel 1980, ricevette il Premio Mambembe come migliore autore con \"Questioni di Famiglia\". Il testo mirava a realizzare una \"radiografia\" dell'anima piccolo borghese nella quotidianit\u00e0 di una famiglia tradizionale all'inizio degli anni cinquanta, esempio di mentalit\u00e0 di una classe sociale resasi responsabile, in vari periodi, della direzione presa dalla storia brasiliana. Il critico Yan Michalski cos\u00ec analizz\u00f2 l'opera collegando piccoli e banali avvenimenti familiari: \"La piccolezza degli episodi procura una certa sensazione di saturazione (...). Allo stesso tempo, per\u00f2, \u00e8 proprio nella manipolazione di tali piccolezze che risiede la qualit\u00e0 dell'opera. Con grande sensibilit\u00e0, Domingos trasforma ogni innocuo incidente del passato in un vero e proprio (mini)dramma, che ferisce i suoi protagonisti. Ma simultaneamente, ogni piccolo dramma \u00e8 semenza per una (mini)commedia. Con un umorismo tipicamente cechoviano l'autore unisce l'estrema simpatia per i suoi personaggi con l'esposizione in termini umoristici dei loro aspetti pi\u00f9 ridicoli\".\nNel 1983 scrisse il poliziesco \"Lo scintillio della goccia di sangue\", con il quale vinse i premi per la regia e per la scenografia con Juarez Puig. Secondo il critico Macksen Luiz, il maggior merito dell'opera \u00e8 l'attenzione ai particolari: \"C'\u00e8 una cura dei dettagli addirittura commovente, come nel caso del personaggio che sfoglia il \"Correio da Manh\u00e3\" o il lutto con cui \u00e8 vestito il commissario per la morte della sposa (...). Questa cura si trasferisce al lavoro degli attori (...)\".\nRicevette il premio Moli\u00e8re per la regia delle pi\u00e8ces \"Conversazioni intime\", \"Scuola di donne\" e \"Irresistibile avventura\", realizzate nel 1984 In quest'ultima, Domingos raccolse quattro opere brevi di Federico Garc\u00eda Lorca, Artur Azevedo, Tennessee Williams e Anton \u010cechov e riusc\u00ec, secondo il critico Macksen Luiz, a \"mantenere vivi i sentimenti e l'intelligenza per creare il vero gioco del teatro\".\nNel 1985 diresse il testo di un autore debuttante (\"La fonte dell'eterna giovinezza\" di Thiago Santiago), e \"Sull'amore\", una nuova raccolta di testi. Nel 1992 propose \"Confessioni di un adolescente\", che sbanc\u00f2 i botteghini e fu all'origine di un format che riprese l'anno seguente, \"Confessioni di donne di 30 anni\".\nNella seconda met\u00e0 degli anni novanta assunse la direzione del Teatro Planetario, dove mand\u00f2 in scena sei spettacoli fino al 2000. Risalgono a quest'epoca le sequenze di cabaret filosofico, caratterizzate dalla presenza di musica, humour e critica in spettacoli che prevedono il dialogo diretto con il pubblico.\nAffetto in vecchiaia dalla malattia di Parkinson, mor\u00ec per un malore nel marzo del 2019."}
{"id": "2364732", "revid": "1851848", "url": "https://it.wikipedia.org/wiki?curid=2364732", "title": "Renato Cattaneo (1923)", "text": "Carriera.\nLa maggior parte della carriera la svolse fra e Catania, con cui conquist\u00f2 una promozione in Serie A nella stagione 1953-1954. Gioc\u00f2 due stagioni di Serie B con la Cremonese collezionando 70 presenze e realizzando 30 reti.\n\u00c8 morto nel 2017."}
{"id": "2364735", "revid": "370187", "url": "https://it.wikipedia.org/wiki?curid=2364735", "title": "Associazione Calcio Napoli 1936-1937", "text": "Questa voce raccoglie le informazioni riguardanti lAssociazione Calcio Napoli nelle competizioni ufficiali della stagione 1936-1937.\nStagione.\nLa stagione 1936-1937 del Napoli \u00e8 la 8\u00aa stagione in Serie A e la 11\u00aa complessiva in massima serie.\nLa stagione parte in maniera poco felice, quattro pareggi e due sconfitte nelle prime 6 giornate, che portano la squadra nelle parti basse della classifica, seguite da una prima vittoria, il primo novembre 1936, contro il Novara, per 4-0. Termina il girone d'andata al dodicesimo posto, con tre punti di vantaggio sulle squadre fanalino di coda; nel girone di ritorno eguaglia il numero di punti raccolti, terminando tredicesimo, senza vincere due partite di seguito ma riuscendo a battere in casa l'Ambrosiana per 2-1, il 27 dicembre 1936.\nOrganigramma societario.\nArea direttiva\nArea tecnica"}
{"id": "2364736", "revid": "6923", "url": "https://it.wikipedia.org/wiki?curid=2364736", "title": "Locomotiva FS D.461", "text": "La D.461 \u00e8 una locomotiva Diesel elettrica prototipo di elevata potenza, costruita nel 1961 dalla FIAT Sezione Materiale Ferroviario per le Ferrovie dello Stato concepita per viaggiare in testa a pesanti treni merci e viaggiatori. Entr\u00f2 in servizio nel febbraio 1961 con l'immatricolazione FIAT E10011 e venne acquistata dalle FS nell'aprile 1964 ricevendo contestualmente la classificazione D.461.1001. \u00c8 stata l'unica locomotiva Diesel italiana con rodiggio Co'Co', da cui deriva il soprannome \u00abCoc\u00f2\u00bb assegnatole dal personale di macchina del deposito di Torino Smistamento.\nStoria.\nDiversamente da quanto avvenne per le automotrici e gli autotreni destinati alle reti ferroviarie straniere, la FIAT dovette registrare un certo numero di insuccessi nella vendita all'estero delle proprie locomotive Diesel, motivati principalmente dal fatto che, trattandosi di reti molto diverse da quelle italiane, le richieste di offerta differivano sensibilmente dalla base di esperienza acquisita con le realizzazioni per le Ferrovie dello Stato, le cui referenze risultavano spesso insufficienti&lt;ref name=\"TreniFiat/114\"&gt;.&lt;/ref&gt;.\nPer far fronte a questa situazione, verso la fine degli anni cinquanta il presidente della FIAT Vittorio Valletta mise a disposizione della Sezione Materiale Ferroviario alcune centinaia di milioni di lire per la progettazione e la realizzazione di una locomotiva Diesel-elettrica che potesse servire come referenza per questi casi, che avrebbe dovuto situarsi nel campo delle potenze allora definite elevate (oltre 2.000\u00a0CV \u2013 circa 1.470\u00a0kW) e avere la possibilit\u00e0 di circolare sulle reti ferroviarie ad armamento leggero, il che implicava il ritorno allo studio del carrello a tre assi ipotizzato per le D.341, con la possibilit\u00e0 di sperimentarlo finalmente in pratica&lt;ref name=\"TreniFiat/114-115\"&gt;.&lt;/ref&gt;.\nPer ricavare il maggior numero di elementi in grado di rispondere alle pi\u00f9 disparate richieste di offerta prevedibili, il progetto della locomotiva Diesel-elettrica FIAT E\u00a010011 fu impostato con una potenza di 2.400 CV (circa 1.765\u00a0kW), una velocit\u00e0 massima di 150\u00a0km/h, una massa assiale non superiore a 15\u00a0t e la massima attenzione al miglioramento del comportamento dinamico del veicolo&lt;ref name=\"TreniFiat/115\"&gt;.&lt;/ref&gt;.\nLa locomotiva concepita con le suddette caratteristiche fu equipaggiata con una coppia di motori Diesel veloci (1.500 giri al minuto) Mercedes-Benz 820Db da 1.200\u00a0CV (circa 883\u00a0kW), costruiti su licenza dalla FIAT Grandi Motori, e un equipaggiamento elettrico Alsthom, scelto per abbinare a FIAT un nome di prestigio e una diffusa esperienza commerciale nel campo della trazione ferroviaria.\nLa prima corsa di prova effettuata il 18 febbraio 1961, fu seguita da una serie di verifiche su linee dal profilo molto vario dove la locomotiva pot\u00e9 raggiungere le velocit\u00e0 ammesse per i mezzi leggeri&lt;ref name=\"TreniFiat/116\"&gt;.&lt;/ref&gt;.\nLa locomotiva mosse i primi passi nel febbraio 1961, verniciata con una sgargiante livrea \"giallo canarino\" con due baffi verdi sul frontale e contraddistinta dalla sigla FIAT E\u00a010011. Dopo un breve periodo di prova venne accasata, pur rimanendo di propriet\u00e0 FIAT, presso il deposito locomotive di Torino Smistamento e venne utilizzata sia per una serie di esperimenti che in servizio presso le FS. Il suo campo d'azione principale era la linea Torino\u2013Milano, sulla quale veniva assegnata al traino di due coppie di direttissimi e per breve tempo fu utilizzata per treni straordinari per Bologna e per una coppia di diretti Torino\u2013Limone Piemonte. In questo periodo la E\u00a010011 raggiunse pi\u00f9 volte la velocit\u00e0 di 160\u00a0km/h, record italiano per le locomotive Diesel. Nella primavera del 1961 ebbe anche un ruolo importante durante la conversione dalla trazione a corrente alternata trifase alla trazione a corrente continua sulla Torino-Modane, dove fu spesso in testa a pesanti treni su una linea poco adatta alle sue caratteristiche.\nPur rimasta un esemplare unico venne acquisita dalle FS il 21 aprile 1964 e assegnata ufficialmente al Deposito Locomotive di Torino Smistamento, svolgendo da allora servizi pi\u00f9 modesti sulla Torino-Chivasso-Casale Monferrato e, successivamente, sulla Torino-Chivasso-Aosta, dove fu presa in consegna dal Genio Ferrovieri. Su queste linee, pi\u00f9 adatte alle sue caratteristiche, fu spesso impiegata in doppia trazione con una D.343.\nIn questo periodo cominciarono a manifestarsi difetti che causarono grossi problemi al personale FIAT e FS, che si trov\u00f2 di fronte a notevoli difficolt\u00e0 durante le riparazioni per la mancanza di ricambi, essendo la macchina un esemplare unico e per di pi\u00f9 equipaggiato con pezzi di provenienza straniera (parte elettrica Alsthom e motori Diesel costruiti su licenza Mercedes-Benz).\nNel marzo 1966 la D.461, dipinta da poco nei colori FS, venne inviata in sussidio sulla Bolzano\u2013Brennero, recentemente convertita dalla trazione a corrente alternata trifase alla trazione a corrente continua. Durante questa trasferta si verific\u00f2 la rottura di una biella di uno dei motori Diesel nella stazione di Fortezza, primo inconveniente grave che costrinse la macchina ad un lungo periodo di inattivit\u00e0, seguito il 24 aprile 1968 da un altrettanto grave guasto ad un motore che blocc\u00f2 a Torino Porta Susa la locomotiva in testa ad un treno per Casale Monferrato.\nNel 1972 effettu\u00f2 prove di trazione in testa al Rapido R\u00a0353/6 Torino-Ventimiglia, che per la presenza della trazione elettrica trifase su parte del percorso era in genere affidato ad una coppia di D.343 in doppia trazione, ma l'esperimento fall\u00ec perch\u00e9 il suo rapporto di trasmissione si dimostr\u00f2 incompatibile con le elevate pendenze che caratterizzano la linea tra Ceva e Savona.\nNel 1974 la D.461 fu sottoposta alla prima grande riparazione ciclica, che comport\u00f2 la revisione della cassa a Torino con l'aggiunta del faro centrale e della tromba, fino ad allora mancanti, e l'invio dei carrelli e dei motori Diesel alle Officine Grandi Riparazioni di Rimini, che li restituirono a partire dalla met\u00e0 del 1976. Nel frattempo venne deciso di riaffidare la macchina al Genio Ferrovieri per l'esercizio sulla Torino\u2013Aosta, in modo da limitare i costi per l'abilitazione alla guida del personale FS. La locomotiva venne riassemblata e riverniciata a Torino dove ricominci\u00f2 a viaggiare autonomamente il 5 maggio 1977 sul piazzale TD (Trazione Diesel) del Deposito Locomotive di Torino Smistamento. \nLa corsa di prova fu fissata per il 9 maggio successivo con la D.461.1001, in doppia trazione con la D.345.1048 che fungeva da riserva, in testa al diretto 2135 Torino\u2013Chivasso\u2013Aosta. Il treno part\u00ec da Torino Porta Nuova alle ore 10.05, ma dopo un percorso di soli due chilometri, in corrispondenza del Quadrivio Zappata, si ruppe una biella del motore numero 2, sfondando il monoblocco in due punti.\nLa D.461 fu scartata dalla testa del treno a Chivasso e poi ricondotta al deposito di Torino Smistamento dove fu accantonata in attesa di decisione da parte del Servizio Materiale e Trazione, che trasmise l'ordine di radiazione il 22 aprile 1978, dopo un anno di attesa e una ridda di voci contrastanti.\nQuesta macchina rispose solo in parte all'obiettivo dell'esportazione per cui era nata, ma fu ricca di ricadute su tutta la successiva produzione di locomotive e carrelli FIAT, divenendo la chiave dei successi ottenuti dal 1970 in avanti. L'esperienza acquisita con questa locomotiva fu subito utilizzata in collaborazione con Alsthom per una lunga trattativa con l'industria e le ferrovie polacche, non riuscendo a esportare locomotive complete, ma trasferendo sul prototipo di locomotiva a rodiggio Co'Co' costruito in Polonia, e sulla numerosa serie che ne deriv\u00f2, parecchie ispirazioni a particolari della E\u00a010011, nonch\u00e9 la generatrice principale Alsthom e il motore Diesel FIAT Grandi Motori del nuovissimo tipo 210, gi\u00e0 previsto per le locomotive Diesel-elettriche in corso di studio per le Ferrovie dello Stato.\nDal lavoro svolto sulla E\u00a010011 deriv\u00f2 una notevole apertura di idee che consent\u00ec, tra il 1961 e il 1967, un'intensa attivit\u00e0 di progettazione di locomotive rivolte a soddisfare particolari necessit\u00e0, di fornire alla consociata argentina FIAT Concord un complesso di progetti fortemente unificati tra loro e di collaborare con le Ferrovie dello Stato e le altre industrie italiane alla realizzazione di altre locomotive Diesel-elettriche per completare il programma di sostituzione della trazione a vapore.\nLa locomotiva, destinata alla demolizione, fu successivamente acquisita dal Museo Ferroviario Piemontese che la ricover\u00f2 inizialmente sul piazzale della stazione dismessa di Torino Porta Milano. Nel 2009, su commissione dello stesso museo, fu restaurata esteticamente dalle officine Magliola di Santhi\u00e0 e trasferita presso la sede espositiva di Savigliano.\nCaratteristiche.\nLe principali caratteristiche della locomotiva diesel a trasmissione elettrica D.461.1001 erano le seguenti:\nNel 1966 la potenza di taratura fu ridotta a 736\u00a0kW (1\u00a0000\u00a0CV) e la velocit\u00e0 massima limitata a per evitare sollecitazioni eccessive all'armamento a causa dell'elevato passo rigido del carrello."}
{"id": "2364737", "revid": "200568", "url": "https://it.wikipedia.org/wiki?curid=2364737", "title": "Super rugby", "text": ""}
{"id": "2364738", "revid": "1442080", "url": "https://it.wikipedia.org/wiki?curid=2364738", "title": "Callionymus maculatus", "text": "Il dragoncello macchiato (Callionymus maculatus) \u00e8 un pesce di mare della famiglia Callionymidae.\nDistribuzione e habitat.\n\u00c8 presente nel mar Mediterraneo e nell'Oceano Atlantico orientale tra la Norvegia e l'Africa tropicale. Nei mari italiani \u00e8 abbastanza comune.\nVive in profondit\u00e0 tra 90 e 600 metri, su fondali fangosi.\nDescrizione.\nHa un aspetto simile al dragoncello, con muso pi\u00f9 corto. La spina dell'opercolo ha tre spine rivolte in alto ed una in basso, diretta in avanti.\nLa livrea del maschio \u00e8 beige con 4 file orizzontali di macchie scure poste sull'ampia seconda pinna dorsale; la prima \u00e8 pi\u00f9 corta ed \u00e8 molto pi\u00f9 bassa di quella del Callionymus lyra maschio; il tutto \u00e8 accompagnato da file di punti blu elettrico. La colorazione della femmina \u00e8 simile a quella della femmina del dragoncello, la prima pinna dorsale \u00e8 nera, pi\u00f9 bassa della seconda, che porta due file orizzontali di punti neri.\nIl maschio \u00e8 pu\u00f2 raggiungere 16 cm, la femmina 11.\nAlimentazione.\nSi ciba di piccoli invertebrati bentonici.\nRiproduzione.\nSi riproduce tra gennaio e maggio.\nPericoli.\nLe spine opercolari sono velenose e causano ferite molto dolorose che si cicatrizzano molto lentamente.\nPesca.\nOccasionale con reti a strascico.\nSpecie simili.\nIl dragoncello fasciato (Callionymus fasciatus) non \u00e8 riconosciuto da tutti gli ittiologi come specie separata, si distingue dal dragoncello macchiato per le linee di punti scuri sulla seconda pinna dorsale che sono obliqui anzich\u00e9 orizzontali, per avere 5-7 macchie scure a sella sul dorso e per le dimensioni minor (fino a 8 cm le femine ed a 12 i maschi). L'aspetto delle femmine non \u00e8 ben noto. Vive su fondi sabbiosi tra 20 e 60 m ed \u00e8 riportato per il mar Ligure ed il mar Nero."}
{"id": "2364739", "revid": "339392", "url": "https://it.wikipedia.org/wiki?curid=2364739", "title": "Rito d'iniziazione", "text": ""}
{"id": "2364740", "revid": "281901", "url": "https://it.wikipedia.org/wiki?curid=2364740", "title": "Dragoncello macchiato", "text": ""}
{"id": "2364741", "revid": "281901", "url": "https://it.wikipedia.org/wiki?curid=2364741", "title": "Dragoncello fasciato", "text": ""}
{"id": "2364743", "revid": "281901", "url": "https://it.wikipedia.org/wiki?curid=2364743", "title": "Callionymus fasciatus", "text": ""}
{"id": "2364744", "revid": "599013", "url": "https://it.wikipedia.org/wiki?curid=2364744", "title": "Imre Peterdi", "text": "Fino al 2009 ha sempre giocato nel campionato ungherese, se si eccettua una parentesi durata mezza stagione nel campionato polacco con la maglia del Naprz\u00f3d Jan\u00f3w nel 2007-2008. Ha vinto per due volte il titolo (2000 e 2002), in entrambi i casi con il Dunaferr SE Dunaujvaros, cui si aggiungono altri due titoli vinti dalla squadra quando lui militava nelle giovanili (1996 e 1998).\nHa anche disputato con le squadre in cui ha militato a tutte le edizioni dell'Interliga, non riuscendo per\u00f2 mai ad aggiudicarsela.\nNel 2009 si \u00e8 accasato all'Alba Volan HC di Sz\u00e9kesfeh\u00e9rv\u00e1r, compagine ungherese che milita per\u00f2 nel massimo campionato austriaco dal 2007.\nMilita nella nazionale magiara dal 2002. Ha disputato i mondiali di I divisione nel 2002, 2003, 2004, 2005, 2006, 2007 e 2008 (questi ultimi chiusi con la vittoria nel gruppo B e la conseguente promozione) e i mondiali di gruppo \u00e9lite del 2009 (chiusi all'ultimo posto, ma con Peterdi miglior realizzatore della squadra con due gol)."}
{"id": "2364750", "revid": "287204", "url": "https://it.wikipedia.org/wiki?curid=2364750", "title": "Callionymus pusillus", "text": "Il dragoncello turchese (Callionymus pusillus) \u00e8 un pesce di mare della famiglia Callionymidae.\nDistribuzione e habitat.\n\u00c8 diffuso in tutto il mar Mediterraneo e nel mar Nero mentre in Atlantico si trova solo nel golfo di Cadice.\nFrequenta fondi a sabbia fine nei pressi delle spiagge,a profondit\u00e0 minime, solo raramente superiori a 5 metri.\nDescrizione.\nQuesta specie ha il muso corto (simile a quello del dragoncello minore ma gli occhi pi\u00f9 piccoli. Come in quasi tutti i dragoncelli il dimorfismo sessuale \u00e8 evidente. Il maschio \u00e8 tipico per le pinne di forme particolari, soprattutto la seconda pinna dorsale \u00e8 molto ampia e dotata di lunghi raggi filiformi mentre la prima dorsale non \u00e8 allungata.\nLa livrea del maschio \u00e8 grigio sabbia con numerosi punti, linee e macchiette blu elettrico e nere e 12-15 linee verticali blu (talvolta di colore chiaro). La pinna anale ha un bordo nero. La femmina \u00e8 grigio sabbia con prima pinna dorsale nera e bande bianche e giallognole sui fianchi.\nNon supera i 15\u00a0cm.\nRiproduzione.\nSi riproduce in estate, l'accoppiamento \u00e8 preceduto da violenti combattimenti tra i maschi e da una \"danza nuziale\" molto elaborata.\nBiologia.\nSi infossa nella sabbia al minimo disturbo.\nAcquariofilia.\n\u00c8 ricercato per gli acquari mediterranei."}
{"id": "2364756", "revid": "281901", "url": "https://it.wikipedia.org/wiki?curid=2364756", "title": "Dragoncello turchese", "text": ""}
{"id": "2364757", "revid": "281901", "url": "https://it.wikipedia.org/wiki?curid=2364757", "title": "Callionymus festivus", "text": ""}
{"id": "2364758", "revid": "281901", "url": "https://it.wikipedia.org/wiki?curid=2364758", "title": "Dragoncello minore", "text": ""}
{"id": "2364760", "revid": "281901", "url": "https://it.wikipedia.org/wiki?curid=2364760", "title": "Callionymus belenus", "text": ""}
{"id": "2364761", "revid": "599013", "url": "https://it.wikipedia.org/wiki?curid=2364761", "title": "Andrea Bianchi (calciatore 1970)", "text": "Carriera.\nCresciuto nelle giovanili della , senza tuttavia arrivare alla prima squadra, nella stagione 1989-1990, la sua prima da professionista, ha giocato in Serie A con la maglia dell'Udinese, collezionando 5 presenze.\nHa inoltre totalizzato 60 presenze e 2 reti in Serie B con Cosenza, Fidelis Andria e Palermo prima di proseguire la carriera nelle serie minori."}
{"id": "2364763", "revid": "287204", "url": "https://it.wikipedia.org/wiki?curid=2364763", "title": "Andrea Bianchi", "text": ""}
{"id": "2364764", "revid": "638792", "url": "https://it.wikipedia.org/wiki?curid=2364764", "title": "Episodi di Dream Team", "text": "Questa \u00e8 una lista degli episodi della serie anime \"Dream Team\". Tutti i titoli originali degli episodi, cos\u00ec come il titolo originale della serie, hanno un punto esclamativo alla fine."}
{"id": "2364767", "revid": "547034", "url": "https://it.wikipedia.org/wiki?curid=2364767", "title": "Callionymus risso", "text": "Il dragoncello minore (Callionymus risso) \u00e8 un pesce di mare della famiglia Callionymidae.\nDistribuzione e habitat.\n\u00c8 una specie tipica del mar Mediterraneo e del mar Nero. In Oceano Atlantico si incontra, raramente, solo lungo le coste portoghesi. Nei nostri mari \u00e8 comune.\nVive su fondi mobili tra i 1 ed i 150 metri di profondit\u00e0.\nDescrizione.\nSimile alla femmina degli altri Callionymidae, ha il muso pi\u00f9 corto e gli occhi pi\u00f9 grandi degli altri membri della famiglia. La spina opercolare ha solo 3 spine rivolte in alto. Il dimorfismo sessuale \u00e8 meno spiccato: il maschio ha sulla prima pinna dorsale, che non \u00e8 allungata, una macchia ocellare nera ed azzurra ed ha una striscia di macchie sulla parte laterale del ventre, formata da punti neri e blu elettrico alternati; la femmina ha la prima pinna dorsale nera e macchiette scure irregolarmente diffuse nell'area ventrale.\nNon supera 8\u00a0cm di lunghezza.\nRiproduzione.\nAvviene in estate."}
{"id": "2364769", "revid": "326822", "url": "https://it.wikipedia.org/wiki?curid=2364769", "title": "Episodi di Whistle!", "text": ""}
{"id": "2364770", "revid": "767487", "url": "https://it.wikipedia.org/wiki?curid=2364770", "title": "O Dreamland", "text": "O Dreamland \u00e8 un cortometraggio documentario del 1953, prodotto e diretto da Lindsay Anderson.\nSi tratta del breve ritratto, privo di commento, di una giornata di svago della \"working class\" tra le attrazioni del parco di divertimenti \"Dreamland\" di Margate, nel Kent, sede delle pi\u00f9 antiche montagne russe del Regno Unito.\nRealizzato da Anderson insieme al cameraman e aiuto regista John Fletcher nel 1953, fu proiettato al pubblico per la prima volta solo nel 1956, dal 5 all'8 febbraio al National Film Theatre insieme al cortometraggio \"Momma Don't Allow\" di Karel Reisz e Tony Richardson ed al mediometraggio \"Together\" di Lorenza Mazzetti, il programma speciale che segn\u00f2 l'inizio del movimento cinematografico britannico del Free Cinema."}
{"id": "2364777", "revid": "1543377", "url": "https://it.wikipedia.org/wiki?curid=2364777", "title": "Termodinamica dei buchi neri", "text": "La termodinamica dei buchi neri \u00e8 l'area di studio che cerca di riconciliare le leggi della termodinamica con l'esistenza dell'orizzonte degli eventi dei buchi neri. Cos\u00ec come lo studio della meccanica statistica della radiazione di corpo nero condusse alla teoria della meccanica quantistica, lo studio della meccanica statistica dei buchi neri ha avuto un profondo impatto sulla comprensione della gravit\u00e0 quantistica, portando alla formulazione del principio olografico. \nEntropia del buco nero.\nSe i buchi neri non avessero entropia, sarebbe possibile violare il secondo principio della termodinamica, semplicemente gettando una sostanza con entropia non nulla dentro il buco nero. Una volta superato l'orizzonte degli eventi, infatti, tutte le informazioni sulla sostanza (a parte la sua massa, per il teorema no-hair) diventano inaccessibili. Occorre quindi ammettere che i buchi neri abbiano un'entropia, che nel nostro esempio deve aumentare per compensare quella dell'oggetto inghiottito.\nPartendo da teoremi dimostrati da Stephen Hawking, Jacob Bekenstein congettur\u00f2 che l'entropia del buco nero fosse proporzionale all'area del suo orizzonte degli eventi diviso per l'area di Planck. Pi\u00f9 tardi, Hawking mostr\u00f2 che i buchi neri emettono radiazione termica corrispondente a una certa temperatura (temperatura di Hawking). Usando la relazione della termodinamica tra energia, temperatura ed entropia, Hawking conferm\u00f2 la congettura di Bekenstein, fissando la costante di proporzionalit\u00e0 a 1/4:\ndove formula_2 \u00e8 l'area dell'orizzonte degli eventi, \"formula_3\" \u00e8 la costante di Boltzmann, e formula_4 \u00e8 la lunghezza di Planck. Oggi la grandezza cos\u00ec definita \u00e8 chiamata entropia di Bekenstein-Hawking. Questa \u00e8 anche l'entropia massima che pu\u00f2 essere confinata in un volume di spazio che contiene una data quantit\u00e0 di energia (\"limite di Bekenstein\").\nLe leggi della termodinamica dei buchi neri.\nEsistono quattro \"'leggi della termodinamica dei buchi neri\", analoghe alle leggi della termodinamica classica, scoperte da Brandon Carter, Stephen Hawking e James Bardeen.\nNel seguito, le grandezze fisiche sono espresse in unit\u00e0 geometrizzate.\nLegge zero.\nLa legge zero \u00e8 analoga al principio zero della termodinamica, che asserisce che un corpo in equilibrio termico ha temperatura uniforme. Essa suggerisce che la gravit\u00e0 di superficie, in questo contesto, sia analoga alla temperatura.\nPrima legge.\ndove formula_6 \u00e8 la massa, formula_7 \u00e8 la gravit\u00e0 di superficie, formula_8 \u00e8 l'area dell'orizzonte, formula_9 \u00e8 la velocit\u00e0 angolare, formula_10 \u00e8 il momento angolare, formula_11 \u00e8 il potenziale elettrostatico e formula_12 \u00e8 la carica elettrica.\nIl primo membro, \"dM\", \u00e8 il cambiamento di massa/energia, ed \u00e8 uguale alla somma delle variazioni dovute a diversi effetti, contenuti nel secondo membro. Il primo addendo pu\u00f2 avere un'interpretazione classica, anche se non evidente, come vedremo a breve; il secondo \u00e8 dovuto alla rotazione e il terzo all'eventuale carica elettrica.\nLa legge si pu\u00f2 considerare analoga al primo principio della termodinamica, formulato come\nformula_13\ndove \"E\" \u00e8 l'energia, \"T\" la temperatura, \"S\" l'entropia e \"W\" il lavoro svolto dal sistema. In effetti, se un oggetto in rotazione ed elettricamente carico varia il suo momento angolare e la sua carica, compie un lavoro\nformula_14.\nIl termine in formula_15 risulta quindi analogo a formula_16. Ci\u00f2 \u00e8 in accordo con l'interpretazione della legge zero, secondo cui formula_7 \u00e8 analoga a formula_18. Inoltre, come si \u00e8 visto in precedenza, formula_19.\nSeconda legge.\nIl secondo principio della termodinamica afferma che l'entropia di un sistema chiuso non pu\u00f2 mai diminuire. Se il sistema comprende un buco nero, occorre includere la sua entropia nel calcolo di quella totale, altrimenti - come si \u00e8 visto in precedenza - si avrebbe una palese violazione del principio.\nL'aumento dell'entropia del buco nero corrisponde ad un aumento dell'area dell'orizzonte degli eventi: generalmente, quindi, si ha\nformula_21.\nTerza legge.\nLa legge \u00e8 analoga al terzo principio della termodinamica, che stabilisce l'impossibilit\u00e0 di raggiungere la temperatura dello zero assoluto in un processo fisico."}
{"id": "2364778", "revid": "1687355", "url": "https://it.wikipedia.org/wiki?curid=2364778", "title": "Yanina Wickmayer", "text": "\u00c8 stata la tennista numero uno belga per circa un anno e mezzo, in seguito al ritiro di Justine Henin e Kim Clijsters. In carriera ha vinto 5 titoli WTA in singolare, pi\u00f9 un'ulteriore vittoria nel circuito WTA 125s, e nel 2009 ha raggiunto la semifinale all'US Open, ad oggi suo miglior risultato in una prova del Grande Slam. Ad aprile dell'anno successivo ha raggiunto il suo best ranking a livello mondiale, ovvero il dodicesimo posto.\nBiografia.\nFiglia di Marc Wickmayer e Daniella Dannevoye, inizia a giocare a tennis all'et\u00e0 di 9 anni, in seguito alla prematura scomparsa della madre per cancro.\nPer superare quel difficile periodo, il padre organizza infatti un viaggio negli Stati Uniti all'accademia tennistica di Saddlebrook, in Florida, allo scopo di offrire alla figlia un po' di svago e distrazione, e fu li che quello che era iniziato come un gioco diventer\u00e0 qualcosa di molto pi\u00f9 importante nella sua vita: pur avendo iniziato a giocare ad un'et\u00e0 relativamente avanzata per questo sport, Yanina dimostra ben presto di essere molto dotata per il tennis, e chiunque la vedeva in azione sul campo faticava a credere che avesse appena iniziato a giocare.\nLa ricerca della perfezione e la motivazione hanno infatti contraddistinto Yanina fin dalla prima infanzia: prima di iniziare a giocare a tennis praticava il Taekwondo, sport che si adattava perfettamente alla sua personalit\u00e0 e che richiede enorme disciplina ed autocontrollo.\nDopo aver partecipato ad uno stage tennistico al tennis club Zevenbergen, Yanina decide di lasciare il Taekwondo per dedicarsi esclusivamente al tennis.\nIl padre, vedendo le grandi potenzialit\u00e0 della figlia ed il suo amore per il tennis, decide quindi di ritornare a Saddlebrook e di stabilirvisi, permettendo quindi alla figlia di allenarsi quanto pi\u00f9 desiderasse, ritornando in Belgio due volte l'anno per far visita ai nonni ma anche per poter partecipare ai principali tornei del circuito junior.\nLe viene offerta anche la possibilit\u00e0 di frequentare la Bollettieri Academy, ma rifiuta per non avere addosso troppe pressioni all'et\u00e0 di soli dieci anni.\nDue anni dopo Yanina lascia la Florida per far ritorno in Belgio, dove Ivo Van Aken, allora direttore tecnico della Vlaamse Tennisvereninging (l'associazione tennistica fiamminga) le offre un posto nella divisione giovanile, rimanendovi per due anni prima di ingaggiare un allenatore personale.\nNel 2003 inizia a giocare nel circuito giovanile ITF, conquistando il suo primo titolo in agosto in doppio a Clermont-Ferrand, affiancata da Tatiana Cutrona.\nNel 2004 inizia a giocare come professionista, vincendo in doppio altri tre titoli nel 2004, uno nel 2005 ed uno nel 2006.\nNel 2006 inizia la salita della classifica WTA, con primo successo in singolare a febbraio, in Bolivia, e raggiunger\u00e0 la finale ad Edimburgo dopo aver superato le qualificazioni.\nVince quindi il suo primo titolo ITF a Koksijde, in Belgio, e dopo aver trascorso la fine dell'anno in Sud America per raccoglier punti, chiude il 2006 entrando nelle prime 500 del mondo.\nDopo un inizio dell'anno piuttosto lento, nell'aprile 2007 fa la sua prima apparizione in Fed Cup contro Venus Williams, perdendo 6-1 6-2.\nYanina gioca di nuovo in Fed Cup a luglio, contro la Cina, battendo Yan Zi 7-5 7-6, e chiuder\u00e0 l'anno intorno al numero 175 del ranking mondiale dopo aver vinto il suo primo torneo da 25.000\u00a0$ ed una serie di successi nei tornei asiatici.\nNel 2008, a Birmingham, raggiunge la sua prima finale in un torneo WTA ed in autunno decide di ingaggiare Glen Schaap come coach, ma dopo una breve collaborazione capisce che non \u00e8 la persona giusta per guidarla e sceglie quindi di farsi seguire da Carlos Rodriguez, coach di Justine Henin.\nAnche la collaborazione con Rodriguez per\u00f2 non dura a lungo: Rodriguez non \u00e8 disposto ad accompagnarla durante i suoi viaggi, ma soprattutto Yanina non accetta i cambiamenti che Rodriguez cerca di imporre al suo gioco, specialmente nel servizio.\nNell'aprile 2009 Yanina riprende quindi a viaggiare con il padre, venendo occasionalmente seguita dalla sua precedente allenatrice Ann Devries, la quale non prover\u00e0 a fare della Wickmayer una giocatrice diversa.\nImmediatamente arrivano i primi importanti successi: vince il titolo ad Estoril, raggiunge il secondo turno del Roland Garros e la finale a Rosmalen, entrando quindi tra le prime 50 del mondo, raggiunge la semifinale degli US Open e conquista il suo secondo titolo WTA a Linz, chiudendo il 2009 al 16\u00ba posto del ranking WTA e diventando la tennista n\u00ba2 del Belgio, preceduta da Kim Clijsters.\nInizia il 2010 vincendo il torneo di Auckland, dove batte in finale Flavia Pennetta, allora n\u00ba12 WTA; raggiunge gli ottavi di finale degli Australian Open, il terzo turno del Roland Garros e Wimbledon ed il quarto agli US Open, e vince il suo secondo titolo WTA dell'anno a Torhout, il terzo in carriera; chiude l'anno al 23\u00ba posto del ranking.\nNel 2011 raggiunge di nuovo la finale ad Auckland ma non riesce a difendere il titolo, cedendo lo scettro in finale all'ungherese Gr\u00e9ta Arn; raggiunge poi la semifinale di Indian Wells, dove perde contro Marion Bartoli.\nNel 2012 inizia l'anno al 26\u00ba posto della classifica, durante il quale raggiunge le finali di Hobart e Bad Gastein, senza per\u00f2 aggiudicarsi alcun titolo e chiudendo al 23\u00ba posto in classifica.\nInizia il 2013 perdendo in finale ad Auckland contro la nr. 4 del mondo Agnieszka Radwa\u0144ska. La settimana successiva la Wickmayer perde gi\u00e0 al primo turno del torneo di Sydney contro la kazaka Galina Voskoboeva proveniente dalle qualificazioni. Agli Australian Open esce di scena al terzo turno contro Marija Kirilenko. Al Roland Garros esce al primo turno contro la qualificata Anna Karolina Schmiedlova.\nVita privata.\nNel 2017 ha sposato il calciatore olandese J\u00e9r\u00f4me Van der Zijl."}
{"id": "2364789", "revid": "212348", "url": "https://it.wikipedia.org/wiki?curid=2364789", "title": "Joseph Henry Blackburne", "text": ""}
{"id": "2364791", "revid": "1747171", "url": "https://it.wikipedia.org/wiki?curid=2364791", "title": "Tito Lessi", "text": "Biografia.\nStudi\u00f2 all'Accademia delle Belle Arti di Firenze con il Pollastrini e il Ciseri, che l'avviarono alla pittura di genere e storica.\nNella teoria accademica la pittura storica era considerata il campo pi\u00f9 elevato dell'arte. Questo status derivava oltre che dalle intenzioni, anche dal fatto che era considerata la pi\u00f9 difficile espressione della pittura, poich\u00e9 richiedeva una abilit\u00e0 particolare soprattutto nella composizione iconografica del soggetto e della sua espressivit\u00e0.\nNel 1884, invitato dal gallerista Sedelmeyer, si trasfer\u00ec a Parigi, dove visse fino al 1896. Appartiene a questo periodo il dipinto \"Galileo e Viviani\", che, esposto nel 1893 nel Salone dei Champs \u00c9lys\u00e9es, fu premiato con la medaglia d'oro (altri importanti riconoscimenti ottenne a Monaco di Baviera e a Lipsia). Torn\u00f2 a Firenze nel 1896 e continu\u00f2 a dipingere i suoi soggetti, a volte anche ripetendoli in pi\u00f9 copie, che in gran parte emigrarono in Francia e Germania, dove godeva di notevole reputazione.\nPer l'editore Alinari di Firenze realizz\u00f2 l'illustrazione di cento tavole della prestigiosa edizione del Decamerone di Giovanni Boccaccio (1313-1375).\nTra le sue opere vanno ricordate:"}
{"id": "2364797", "revid": "1253814", "url": "https://it.wikipedia.org/wiki?curid=2364797", "title": "Michael Kelly (tenore)", "text": "Biografia.\nIl padre Thomas era un mercante di vino ed un maestro di danza, e mantenne una posizione sociale piuttosto importante. Michael Kelly ricevette sin da piccolo una buona educazione musicale, riguardante soprattutto il canto e le tastiere. Si trasfer\u00ec precocemente in Italia, dove nel 1779, a Napoli, studi\u00f2 musica e canto sotto la guida di Giuseppe Aprile, invece a Bologna fu allievo di Passerini e di Nicol\u00f2 Peretti.\nA Napoli, grazie alla protezione di Sir WIlliam Hamilton, riusc\u00ec ad introdursi nel Conservatorio Santa Maria di Loreto per perfezionarsi e sviluppare le sue potenzialit\u00e0. In seguito si spost\u00f2 a Palermo dove effettu\u00f2 intense sedute di addestramento che lo forgiarono come tenore.\nGiuseppe Aprile lo educ\u00f2 grazie ai lavori del Metastasio e di altri poeti italiani e da quel momento Kelly fu pronto per esibirsi in giro per l'Europa.\nCinque anni dopo ricevette l'invito di recarsi a Vienna, dove per tre anni rimase sotto contratto per il teatro di corte. Successivamente si trasfer\u00ec a Monaco di Baviera. Alla corte viennese ebbe l'occasione di conoscere Antonio Salieri e di frequentare e stringere amicizia con Mozart. Al Burgtheater nel 1784 interpret\u00f2 Gafforio nella prima assoluta di \"Il re Teodoro in Venezia\" di Domenico Cimarosa alla presenza di Mozart; nel 1785 cant\u00f2 nella prima assoluta de \"L'incontro inaspettato\" di Vincenzo Righini; sempre nello stesso anno interpret\u00f2 Rosmondo nella prima assoluta di \"Gli sposi malcontenti\" di Stephen Storace con Nancy Storace, Caterina Cavalieri e Francesco Benucci; nel 1786 fu Don Basilio/Don Curzio nella prima assoluta di Le nozze di Figaro con la Storace e Dorotea Bussani. Dopo la trionfale tourn\u00e9e estiva del 1788, svolta in Inghilterra, Kelly decise di non ritornare a Vienna. \nNel 1793 divenne direttore di recitazione del \"Kings Theatre\", ed era molto richiesto ai concerti. Compose una sessantina di opere teatrali e un buon numero di canzoni in inglese e in francese. Un\u00ec il suo lavoro professionale con la direzione di un negozio di musica e di un negozio di vini. \nKelly fu legato professionalmente e sentimentalmente al soprano ed attrice inglese Anna Maria Crouch. \nNel 1826 rese pubbliche le sue memorie."}
{"id": "2364817", "revid": "278239", "url": "https://it.wikipedia.org/wiki?curid=2364817", "title": "Suspence", "text": ""}
{"id": "2364818", "revid": "767487", "url": "https://it.wikipedia.org/wiki?curid=2364818", "title": "Operalia", "text": "Operalia, The World Opera Competition \u00e8 una competizione canora annuale per giovani cantanti d'opera. Fondata nel 1993 dal tenore Pl\u00e1cido Domingo, ha contribuito a lanciare a livello internazionale alcuni importanti nomi come Joseph Calleja, Giuseppe Filianoti, Rolando Villaz\u00f3n, Jos\u00e9 Cura, Joyce Didonato, Simone Alberghini, Elizabeth Futral, e Ana Mar\u00eda Mart\u00ednez.\nStoria.\nOperalia ha sede a Parigi, ma le competizioni hanno luogo ogni anno in una citt\u00e0 diversa. Fra le citt\u00e0 sede della manifestazione vi sono state Parigi che l'ha ospitata all'Op\u00e9ra Garnier ed al Th\u00e9\u00e2tre du Ch\u00e2telet, Citt\u00e0 del Messico, Madrid, Bordeaux, Tokyo, Amburgo, Porto Rico, Los Angeles, Washington, Austria, Germania e Svizzera, Valencia e Qu\u00e9bec. Nel 2013 la manifestazione \u00e8 ospitata a Verona in concomitanza con il festival del centenario dell'Arena di Verona e il bicentenario verdiano e wagneriano.\nLa competizione \u00e8 aperta a tutti i cantanti lirici di et\u00e0 compresa fra 18 e 30 anni, che hanno gi\u00e0 cantato in teatri importanti a livello internazionale. Sono ammessi cantanti appartenenti ad entrambi i sessi ed a tutti i registri vocali. I partecipanti vengono selezionati, tramite audizioni, da una giuria nominata da Operalia. Tre giudici esaminano i nastri delle registrazioni presentate dai candidati e valutano i concorrenti per stilare una graduatoria di ammissione al concorso. I primi 40 cantanti vengono poi ammessi alla competizione vera e propria, rispetto ai circa 1.000 che si presentano ogni anno.\nIl concorso \u00e8 presieduto, tutti gli anni, da Pl\u00e1cido Domingo, anche se egli non partecipa alla giuria. La giuria \u00e8 composta da 10 direttori d'orchestra provenienti da importanti teatri d'opera internazionali. I concorrenti debbono preparare 4 arie d'opera da eseguire in ciascuna delle quattro serate preliminari del primo turno di eliminazione del concorso. Nella prima serata il cantante sceglie l'aria con la quale desidera esordire ed i giudici decidono poi le arie da eseguire nelle successive tre serate. \nI cantanti possono anche competere nel concorso abbinato per arie di zarzuela. Se decidono per questa eventualit\u00e0, canteranno un'aria di zarzuela per ogni serata, in aggiunta al pezzo per il concorso operistico. Dei 40 concorrenti, la met\u00e0 viene eliminata nella prima selezione di quattro serate. Nella seconda parte del concorso, i 20 cantanti superstiti cantano un nuovo pezzo ed alla fine soltanto 10 di essi vengono promossi alla fase successiva. Allo stesso modo, verranno poi eliminati altri 5 cantanti ed i rimanenti parteciperanno alla fase finale. Nei primi tre turni eliminatori, i cantanti vengono accompagnati al pianoforte, mentre nella serata finale canteranno con l'accompagnamento di un'orchestra sinfonica diretta da Pl\u00e1cido Domingo.\nNonostante alla finale partecipino soltanto 5 cantanti, la manifestazione mette in palio ben 10 premi per un ammontare totale di oltre 175.000 dollari. Nella competizione principale, vengono premiati i cantanti dal primo ad terzo posto sia per le voci maschili che per quelle femminili, per un totale di sei premi. Per la competizione della zarzuela, vengono premiati i primi classificati fra le voci maschili e femminili. Un cantante pu\u00f2 vincere pi\u00f9 di un premio. Pi\u00f9 importante del premio in denaro, \u00e8 la notoriet\u00e0 che ne scaturisce per la continuazione dell'attivit\u00e0 nei teatri di tutto il mondo. I direttori d'orchestra presenti non si lasciano sfuggire l'occasione di ingaggiare questi nuovi cantanti per le prossime stagioni dei loro teatri."}
{"id": "2364820", "revid": "287204", "url": "https://it.wikipedia.org/wiki?curid=2364820", "title": "Ray Dragon", "text": "Biografia.\nNato a Detroit, si laurea presso la Michigan State University in ingegneria informatica e nelle arti dello spettacolo. Con un passato da ginnasta, \u00e8 anche un appassionato di danza, passione che lo porta ad esibirsi come ballerino sui palcoscenici teatrali e in alcuni film. Si \u00e8 esibito al Metropolitan Opera in una rappresentazione del \"Benvenuto Cellini\" ed \u00e8 apparso nel film di Todd Haynes \"Poison\".\nIl suo debutto nell'intrattenimento a luci rosse avviene nel 1990, quando il fidanzato dell'epoca invia alcune sue foto ai Colt Studios. Viene notato da Jim French, fotografo e fondatore della societ\u00e0, che lo fa diventare nel giro di breve tempo uno degli uomini immagine della Colt. Appare su numerose pubblicazioni della Colt, che comprendono immagini di nudo frontale e filmati con scene da solista. Per\u00f2 verso la met\u00e0 degli anni novanta lascia l'industria pornografica per concentrarsi sull'attivit\u00e0 di stilista.\nStilista.\nFonda un omonimo marchio, con soli 1.500 dollari, trovando inizialmente un mercato di nicchia presso la comunit\u00e0 gay. Successivamente crea diverse collezioni prevalentemente sportive, considerate omoerotiche per il suo modo di accentuare il corpo maschile. Il suo marchio diviene noto a livello internazionale per aver introdotto nel settore della moda maschile i tessuti stretch. La linea diviene un successo che ha fatto nascere negozi a Manhattan, Los Angeles, Fire Island e Parigi.\nGuadagna popolarit\u00e0 e suoi lavori appaiono su riviste come \"Vanity Fair\", \"Cosmopolitan\", \"Rolling Stone\", \"The Advocate\" e molte altre, tra cui riviste di fitness e per cura del corpo. Tra i suoi lavori pi\u00f9 noti vi \u00e8 la linea di costumi da bagno Swimsuit Collection.\nLe creazioni di Dragon sono state utilizzate a Broadway nei musical \"Rent\" e \"Chicago\", inoltre ha fornito i costumi per diverse compagnie di balletto e per pattinatori su ghiaccio. Come fotografo ha realizzato il libro fotografico di 80 pagine \"Real Men\", in cui sono raccolti i suoi scatti di uomini nudi o seminudi.\nRitorno alla pornografia.\nDopo oltre dieci anni di lavoro come stilista, nel 2001 torna a lavorare nella pornografia gay, con il film della Titan Media \"Gorge\". Questo \u00e8 da considerarsi come un debutto nella pornografia, visto che per la prima volta si cimenta con veri e propri rapporti sessuali sullo schermo. Negli anni seguenti partecipa a diversi film hard, principalmente come attivo, con l'immagine di daddy villoso e barbuto.\nHa fondato una propria casa di produzione, chiamata Dragon Media, i cui lavori sono stati spesso candidati ai GayVN Awards. Dragon lavora anche come regista, produttore, montatore e cameraman, ha lavorato per la Lucas Entertainment, come secondo cameraman di \"Dangerous Liaisons\" di Michael Lucas.\nNel 2007 viene introdotto nella \"Hall of Fame\", per il suo contributo al settore della pornografia gay."}
{"id": "2364821", "revid": "71433", "url": "https://it.wikipedia.org/wiki?curid=2364821", "title": "Raymond Dragon", "text": ""}
{"id": "2364826", "revid": "1700659", "url": "https://it.wikipedia.org/wiki?curid=2364826", "title": "Gary Russell (giocatore di football americano)", "text": "Nella NFL.\nStagione 2007\nPresco dai rookie non selezionati dai Pittsburgh Steelers. \u00c8 sceso in campo per la prima volta in una partita ufficiale il 2 dicembre contro i Cincinnati Bengals Ha giocato 3 partite di cui nessuna da titolare facendo 7 corse per 21 yard ed un tackle da solo.\nStagione 2008\nHa giocato 12 partite di cui nessuna da titolare facendo 28 corse per 77 yard con 3 touchdown\"record personale\", una ricezione perdendo 2 yard, 16 ritorni per 371 yard su kickoff ed 9 tackle\"record personale\" di cui 6 da solo. A fine stagione ha vinto il Super Bowl XLIII facendo pure un touchdown nella finale.\nStagione 2009\nL'8 maggio ha firmato con gli Oakland Raiders per poi esser svincolato il 5 settembre nel taglio iniziale della nuova stagione regolare. Il 7 ottobre dopo esser stato nei Cincinnati Bengals ha rifirmato con i \"Raiders\". Ha fatto il suo debutto da titolare il 18 ottobre contro i Philadelphia Eagles. Ha giocato 12 partite di cui 3 da titolare facendo 3 corse per nessuna iarda, 12 ricezioni per 96 yard\"record personale\", 18 ritorni su kick off per 330 yard con un fumble che \u00e8 uscito dal campo di gioco, ha fatto 7 tackle di cui 5 da solo. Ha anche forzato un fumble recuperandolo.\nStagione 2010\n\u00c8 diventato \"restricted free agent\"."}
{"id": "2364831", "revid": "28592", "url": "https://it.wikipedia.org/wiki?curid=2364831", "title": "Repubbliche sovietiche", "text": ""}
{"id": "2364833", "revid": "104458", "url": "https://it.wikipedia.org/wiki?curid=2364833", "title": "Piz Calderas", "text": "Il Piz Calderas (3.397\u00a0) \u00e8 una montagna delle Alpi dell'Albula nelle Alpi Retiche occidentali.\nDescrizione.\nSi trova nello svizzero Canton Grigioni tra i comuni di Surses e Bever. A sud della montagna si trova il ghiacciaio \"Vadret Calderas\" mentre a nord il \"Vadret d'Err\".\nIl \"Rifugio J\u00fcrg Jenatsch\" (2.625\u00a0m) \u00e8 il punto di partenza per diverse vie di salita."}
{"id": "2364835", "revid": "228587", "url": "https://it.wikipedia.org/wiki?curid=2364835", "title": "Nuoto agli XI Giochi del Mediterraneo", "text": "Il nuoto ai Giochi del Mediterraneo 1991 ha visto lo svolgimento di 31 gare, 16 maschili e 15 femminili."}
{"id": "2364844", "revid": "47767", "url": "https://it.wikipedia.org/wiki?curid=2364844", "title": "Accademia delle scienze di Mosca", "text": ""}
{"id": "2364845", "revid": "767487", "url": "https://it.wikipedia.org/wiki?curid=2364845", "title": "Vacanze a modo nostro", "text": "Vacanze a modo nostro (\"Camp Nowhere\") \u00e8 un film del 1994 diretto da Jonathan Prince, scritto da Andrew Kurtzman ed Eliot Wald, e in cui recitano Jonathan Jackson, Christopher Lloyd, Melody Kay, Andrew Keegan, e Marne Patterson. Nel film \u00e8 presente anche Jessica Alba nel suo primo ruolo da attrice.\nTrama.\nMorris \"Mud\" Himmel ha un problema. I suoi genitori vogliono disperatamente mandarlo ad un campeggio estivo, cosa che il ragazzino odia e per questo farebbe di tutto per uscirne fuori. Parlando coi suoi amici, capisce che anche ognuno di loro deve affrontare lo stesso problema: trascorrere l'estate in un noioso campeggio. Assieme ai suoi amici, organizza un piano per ingannare tutti i genitori facendo loro credere di frequentare un campeggio, ma in realt\u00e0 Mud ne realizza uno a sua arte, che in effetti sarebbe una sorta di \"paradiso senza genitori\". Ricattando l'insegnante di drammatizzazione Dennis Van Welker affinch\u00e9 li aiuti, affittano un terreno con una cabina e un lago. La prima notte l\u00ec i ragazzini richiedono il denaro pagato dai genitori per iscriverli al campeggio. Il giorno successivo lo spendono quasi tutto in cose atte al loro divertimento. Presto per\u00f2 si stancano di questo \"campeggio\" e sentono di dover chiamare i genitori e tornare a casa. Mud, che invece non \u00e8 d'accordo, decide di andare da Dennis per un aiuto e, corrompendolo con altro denaro, organizza assieme a lui un gioco per i ragazzini. Presto i genitori vogliono far visita ai ragazzi. Mud sa di dover elaborare un piano e con gli amici nasconde la cabina praticamente ristrutturandola e pitturandola, ma il piano, fino a quel momento geniale, non va a buon fine perch\u00e9 vengono scoperti mentre festeggiano convinti di avercela fatta. La polizia viene chiamata e Mud trova Dennis, il quale si sta lavando le mani da ogni problema scappando. Quando Mud viene interrogato dalla polizia gli viene chiesto dove si trovi Dennis, ma essendo un vero amico Mud non lo rivela; subito dopo Dennis ritorna indietro sui suoi passi. Dopo un'implorazione da parte dei ragazzi, i quali si assumono la colpa di tutto per difendere Dennis, che anzich\u00e9 scappare aveva deciso di fermarsi per difenderli, questi viene lasciato andare e grazie a lui i ragazzini hanno fatto una grande esperienza nella loro vita."}
{"id": "2364846", "revid": "838137", "url": "https://it.wikipedia.org/wiki?curid=2364846", "title": "Salvatore Giovanni Battista Bolognesi", "text": "Biografia.\nNato a Venezia il 30 gennaio 1814, fu ordinato sacerdote il 17 dicembre 1836.\nGi\u00e0 preposito della Confederazione dell'oratorio di San Filippo Neri di Venezia, il 27 ottobre 1871 fu nominato vescovo di Belluno e Feltre; ricevette l'ordinazione episcopale nella chiesa di Santa Maria della Fava di Venezia il 10 dicembre dello stesso anno per l'imposizione delle mani del cardinale patriarca di Venezia Giuseppe Luigi Trevisanato, coconsacranti il vescovo di Treviso Federico Maria Zinelli e il vescovo di Ceneda Corradino Maria Cavriani.\nMor\u00ec in vescovado a Belluno il 29 gennaio 1899; il rito esequiale si tenne nella cattedrale di Belluno.\nRiposa nella cattedrale di Belluno.\nGenealogia episcopale.\nLa genealogia episcopale \u00e8:"}
{"id": "2364848", "revid": "287204", "url": "https://it.wikipedia.org/wiki?curid=2364848", "title": "Reinhard Keiser", "text": "Biografia.\nReinhard Keiser era il figlio di Gottfried Keiser e di Agnes Dorothee Keiser. Gottfried Keiser era attivo dal 1671 come organista a Teuchern, ma abbandon\u00f2 tra il 1674 e il 1675 il suo posto di lavoro \nper una destinazione sconosciuta, cos\u00ec che Reinhard crebbe da solo con sua madre. \nReinhard Keiser dal 13 luglio 1685 studi\u00f2 musica alla \"Thomas School\" di Lipsia, sotto la guida di Johann Schelle. Otto anni dopo fu in grado di rappresentare una sua opera, intitolata \"Basilius\" presso la corte di \"Braunschweig\", dove qualche storico della musica ritiene che possa aver studiato con Johann Kusser. I due musicisti si trasferirono assieme nella citt\u00e0 di Amburgo.\nKeiser divenne uno dei pi\u00f9 stimati esponenti teatrali della citt\u00e0 tedesca e realizz\u00f2 un numero elevato di opere (116), delle quali almeno una settantina riscossero un buon successo; le tematiche principali delle opere erano per lo pi\u00f9 storiche e mitologiche, come ad esempio l'Ulysses, del 1722. Nel 1700 assunse il ruolo di \"Kapellmeister\" ducale e diresse importanti concerti con solisti. \nIl 3 gennaio 1712 spos\u00f2 la famosa cantante Barbara Oldenburg, figlia del musicista Hieronymus Oldenburg. Dall'estate 1719 al novembre 1720, soggiorn\u00f2 a Stoccarda, dove partecip\u00f2 a numerosi eventi musicali.\nSuccessivamente si spost\u00f2 a Ludwigsburg e a Copenaghen, dove ricevette l'incarico di \"Royal Danish Kapellmeister\" e port\u00f2 a Copenaghen l'opera \"Ulisse\". \nNel 1728 divenne cantore alla cattedrale di Amburgo e si dedic\u00f2 per il resto della sua vita prevalentemente alla musica sacra.\nHa composto anche passioni, mottetti, cantate, oratorii.\nReinhard Keiser \u00e8 considerato uno dei pi\u00f9 importanti compositori operistici tedeschi del barocco. Durante la sua carriera, la citt\u00e0 anseatica divenne il centro della cultura lirica tedesca e attir\u00f2 numerosi visitatori amanti dell'arte. Oltre alla cura della tradizione musicale locale, si seguirono con interesse gli sviluppi dell'opera in Italia e in Francia, per non perdere la saldatura con le tendenze contemporanee. \nAnche il librettista dell\"'Hamburger Oper\" prese come modello i libretti italiani di successo.\nLe influenze italiane risultarono particolarmente evidenti nella composizione delle parti vocali, in cui Keizer dimostr\u00f2 una fiorente immaginazione melodica; invece l'influenza francese riguard\u00f2 soprattutto le scene di cori, i balletti e la sofisticata strumentazione."}
{"id": "2364850", "revid": "439715", "url": "https://it.wikipedia.org/wiki?curid=2364850", "title": "Giuseppe Marcenaro", "text": "Biografia.\nGiornalista professionista dal 1970, collabora con \"La Stampa\", \"Il Secolo XIX\", \"Il Venerd\u00ec di Repubblica\", \"Il Foglio\". Suoi articoli sono apparsi su giornali e riviste: \"Capital\", \"FMR\", \"La Repubblica\", \"Il Lavoro\", \"Il Giorno\", \"L'Europeo\", \"Epoca\", \"Leggere\", \"Il Caff\u00e8\", \"Nuova Antologia\", \"L'Espresso\", \"Meridiani\", \"Nuova Storia Contemporanea\".\nDal 1975 al 1984 - ovvero per tutta la durata della pubblicazione - ha diretto la rivista di letteratura, storia e filosofia \"Pietre\".\nTiene corsi e seminari in universit\u00e0 italiane e straniere.\nTesti di poesia, sotto il titolo \"Giovanni Parodi, o un altro\", ha pubblicato nell'Almanacco dello Specchio, n.10, Mondadori, e sulla rivista \"Nuova Corrente\". Ha inoltre pubblicato le raccolte: \"Il superfluo\",1978; \"L'amico invisibile\", 1989; \"Gusci abitati\", 1996.\nCome critico di fotografia si \u00e8 occupato di Photo-MailArt e pubblicato per SAGEP \"Il silenzio del negativo: Filippo Del Campana Guazzesi, fotografo in San Miniato\" e \"Fotografia come letteratura\" (Bruno Mondadori Editore, 2004 e 2008).\nAutore di diverse biografie fra cui quella di Eugenio Montale e quella di Giovanni Ansaldo, ritratto ne \"Il giornalista di Ciano. Diari 1935-1943\", edito da Il Mulino, Bologna, 2000.\nHa organizzato con il pittore, regista e attore Pietro Boragina mostre tra arte e letteratura fra cui \"Viaggio in Italia. Un corteo magico dal Cinquecento al Novecento\", 2001, Palazzo Ducale di Genova) e a Milano (su Montale, 1996).\nSaggistica.\nCon testi introduttivi e saggi ha curato l'edizione di:"}
{"id": "2364859", "revid": "76963", "url": "https://it.wikipedia.org/wiki?curid=2364859", "title": "Bruce Thomas", "text": "\u00c8 noto per aver interpretato Steven Trager nella serie TV \"Kyle XY\".\nOltre ad aver preso parte a diversi film e serie TV. Nel 1998, interpreta il ruolo di Bruce Thorpe nel film erotico \"I segreti di una cameriera\". L'attore ha raffigurato il personaggio di Batman in una serie di spot per la General Motors, che \u00e8 stata trasmessa per tutto il 2001 e il 2002.\nOltre ad aver recitato in \"Kyle XY\" ha recitato anche come uno dei protagonisti del film \"Babysitter Wanted\". In quel film recita la parte del cattivo, ma alla fine viene ucciso.\nNel 2011 recita una piccola parte, nel ruolo di allenatore di baseball, nel film \"Libera uscita\" diretto da Peter e Bobby Farrelly; nel 2013 prende parte al film \"Pericolo in classe\", di Doug Campbell."}
{"id": "2364861", "revid": "104458", "url": "https://it.wikipedia.org/wiki?curid=2364861", "title": "Piz d'Err", "text": "Il Piz d'Err (3.378\u00a0) \u00e8 una montagna delle Alpi dell'Albula nelle Alpi Retiche occidentali.\nDescrizione.\nSi trova nello svizzero Canton Grigioni poco a nord del pi\u00f9 alto Piz Calderas. Si pu\u00f2 salire sulla vetta partendo dal \"Rifugio J\u00fcrg Jenatsch\" (2.625\u00a0m)."}
{"id": "2364865", "revid": "1305772", "url": "https://it.wikipedia.org/wiki?curid=2364865", "title": "Sonoelettrochimica", "text": "La sonoelettrochimica (in inglese \"sonoelectrochemistry\") si occupa di studiare come si possono combinare una cella elettrochimica e l'utilizzo degli ultrasuoni al fine di produrre polveri metalliche fini, al limite nanopolveri metalliche.\nUna polvere metallica si pu\u00f2 ottenere, tra i vari metodi possibili, alternando una elettrodeposizione metallica al catodo di una cella elettrochimica con uno scuotimento successivo del catodo stesso. Infatti agendo opportunamente su parametri quali intensit\u00e0 di corrente, durata dell'impulso di corrente, materiale usato per il catodo, composizione, concentrazione e temperatura del bagno elettrochimico, si pu\u00f2 influire sulla nucleazione del metallo al catodo, al fine di controllare la crescita del grano, e successivamente, agendo per scuotimento sul catodo, si pu\u00f2 meccanicamente provocare il distacco del grano dall'elettrodo su cui si \u00e8 formato. La via che studia la \"sonoelettrochimica\" e quella dell'utilizzo di \"impulsi ultrasonori\", generati sul catodo di deposizione, come metodo di scuotimento. Il distacco delle particelle metalliche presenti sulla superficie del catodo avviene perch\u00e9, in seguito all'impulso ultrasonoro trasmesso dall'elettrodo sull'elettrolita, in prossimit\u00e0 della superficie del catodo, nell'elettrolita, si vengono a formare delle piccolissime bolle che rapidamente ritornano verso il catodo ed implodono sulla sua superficie, creando onde di pressione in grado di agire in maniera erosiva sulla superficie dell'elettrodo stesso (analogamente all'erosione da cavitazione, che pu\u00f2 verificarsi sulle palette di una girante di una pompa per liquidi oppure sulle palette di un'elica per motori nautici). Questa azione erosiva \u00e8 sufficiente a staccare i piccoli grani metallici formati sul catodo a seguito di un impulso di corrente. La difficolt\u00e0 principale nella corsa alla miniaturizzazione delle polveri metalliche deriva dal fatto che le particelle pi\u00f9 sono piccole e pi\u00f9 sono reattive con l'ambiente che le circonda e quindi diventano altamente instabili."}
{"id": "2364869", "revid": "599013", "url": "https://it.wikipedia.org/wiki?curid=2364869", "title": "Lorenzo Neal", "text": "Carriera professionistica.\nAl debutto come rookie nella stagione 1993 con i \"Saints\" gioca 2 partite tutte da titolare facendo 21 corse per 175 yard\"record personale\" con un touchdown ed un fumble perso.\nNel 2\u00ba anno \"stagione 1994\" ha giocato 16 partite di cui 7 da titolare facendo 30 corse per 90 yard con un touchdown e un fumble perso, 2 ricezioni per 9 yard ed un ritorno su kickoff per 17 yard.\nNel 3\u00ba anno \"stagione 1995\" ha giocato 16 partite di cui 5 da titolare facendo 5 corse per 3 yard con 2 fumble di cui uno perso, 12 ricezioni per 123 yard con un touchdown ed 2 ritorni su kick off per 28 yard.\nNel 4\u00ba anno \"stagione 1996\" ha giocato 16 partite di cui 11 da titolare facendo 21 corse per 58 yard con un touchdown, 31 ricezioni per 194 yard\"record personale\" con un touchdown e un fumble perso. Inoltre ha recuperato 2 fumble.\nNel 5\u00ba anno \"stagione 1997\" passa ai \"Jets\" dove gioca 16 partite di cui 3 da titolare facendo 10 corse per 28 yard, 8 ricezioni per 40 yard con un touchdown ed 2 ritorni su kick off per 22 yard.\nNel 6\u00ba anno \"stagione 1998\" passa ai \"Buccaneers\" dove gioca 16 partite di cui 1 da titolare facendo 5 corse per 25 yard ed 5 ricezioni per 14 yard con un touchdown.\nNel 7\u00ba anno \"stagione 1999\" passa ai \"Titans\" dove gioca 16 partite di cui 14 da titolare facendo 2 corse per una iarda con un touchdown, 7 ricezioni per 27 yard con 2 touchdown ed 2 ritorni su kick off per 15 yard.\nNell'8\u00ba anno \"stagione 2000\" ha giocato 16 partite di cui 6 da titolare facendo una corsa perdendo 2 yard, 9 ricezioni per 31 yard con 2 touchdown ed un ritorno su kick off per 15 yard.\nNel 9\u00ba anno \"stagione 2001\" passa ai \"Bengals\"' dove gioca 16 partite di cui 10 da titolare facendo 5 corse per 10 yard, 19 ricezioni per 101 yard con un touchdown ed 2 tackle da solo.\nNel 10\u00ba anno \"stagione 2002\" ha giocato 16 partite di cui 8 da titolare facendo 9 corse per 31 yard, 21 ricezioni per 133 yard con un touchdown, 5 ritorni su kick off per 52 yard\"record personale\" ed 5 tackle\"record personale\" da solo.\nNell'11\u00ba anno \"stagione 2003\" passa ai \"Chargers\" dove gioca 16 partite di cui 15 da titolare facendo 18 corse per 40 yard con un touchdown, 16 ricezioni per 62 yard, un ritorno su kick off per una iarda ed un fumble recuperato.\nNel 12\u00ba anno \"stagione 2004\" ha giocato 16 partite di cui 10 da titolare facendo 16 corse per 53 yard con un fumble perso, 13 ricezioni per 66 yard, un ritorno su kick off per 12 yard.\nNel 13\u00ba anno \"stagione 2005\" ha giocato 16 partite di cui 15 da titolare facendo 29 corse per 98 yard, 24 ricezioni per 145 yard con un touchdown, un tackle da solo e un fumble recuperato.\nNel 14\u00ba anno \"stagione 2006\" ha giocato 16 partite di cui 11 da titolare facendo 29 corse per 140 yard con un touchdown e un fumble, 17 ricezioni per 83 yard, 3 ritorni su kick off per 11 yard, un tackle da solo. In totale 2 fumble di cui uno recuperato e uno uscito fuori dal campo di gioco.\nNel 15\u00ba anno \"stagione 2007\" ha giocato 13 partite di cui 8 da titolare facendo 13 corse per 32 yard, 8 ricezioni per 23 yard con un touchdown e un fumble che poi \u00e8 uscito fuori dal campo di gioco ed un ritorno su kick off per 4 yard.\nNel 16\u00ba anno \"stagione 2008\" passa ai \"Ravens\" dove gioca 16 partite di cui 5 da titolare facendo 12 corse per 25 yard, 7 ricezioni per 35 yard ed un ritorno su kick off per 2 yard.\nL'8 maggio 2009 ha firmato con i \"Raiders\". Per poi esser messo sulla lista infortunati il 19 agosto a causa di uno strappo al legamento del ginocchio ed \u00e8 stato sostituito da Rashad Baker. Il 26 dello stesso mese \u00e8 stato svincolato."}
{"id": "2364870", "revid": "122020925", "url": "https://it.wikipedia.org/wiki?curid=2364870", "title": "Festivalbar 1988", "text": "Il venticinquesimo Festivalbar si svolse nel 1988 tra il 6 luglio ed il 9 settembre.\nLe tappe dalla quinta all'ottava ebbero luogo alla discoteca Privilege Ibiza (all'epoca denominata semplicemente \"Ku\"), e dopo una puntata riepilogativa and\u00f2 in onda la finale, registrata il 3 settembre presso l'Arena di Verona e trasmessa in due parti l'8 e 9 settembre.\nLa manifestazione venne condotta da Gerry Scotti ed Andrea Salvetti con Sabrina Salerno in veste di mascotte, mentre la sigla iniziale era affidata a Gianna Nannini.\nI vincitori assoluti furono Scialpi e Scarlett con la canzone \"Pregherei\", mentre Tullio De Piscopo con l'album \"Bello carico\" vinse la sezione 33 giri.\nVennero inoltre assegnati il \"Premio rivelazione\" a Jovanotti per il brano \"Gimme Five\" ed il \"Premio Europa del Venticinquennale\" ad Eros Ramazzotti per il mini album \"Musica \u00e8\". A Betti Villani and\u00f2 il titolo di \"Rivelazione 45 giri\" con \"De nuevo tu\" (versione dance in spagnolo di Ancora tu di Lucio Battisti risalente al '76).\nLorella Cuccarini per il Venticinquennale della manifestazione cant\u00f2 e ball\u00f2 con un corpo di ballo un medley di canzoni (L'estate sta finendo, Ti amo, Fotoromanza, Run to me, Stasera mi butto).\nOrganizzazione.\nMediaset\nDirezione artistica.\nVittorio Salvetti"}
{"id": "2364871", "revid": "287204", "url": "https://it.wikipedia.org/wiki?curid=2364871", "title": "L'evidenza dell'autunno", "text": "L'evidenza dell'autunno \u00e8 il secondo album in studio di Franco Califano, pubblicato nel 1973 per l'etichetta discografica CGD.\nTracce.\nTutte le tracce sono state composte da Franco Califano (testi) e da Carlo Pes (musica), eccetto dove indicato."}
{"id": "2364872", "revid": "28592", "url": "https://it.wikipedia.org/wiki?curid=2364872", "title": "Trombe marine", "text": ""}
{"id": "2364874", "revid": "767487", "url": "https://it.wikipedia.org/wiki?curid=2364874", "title": "New Years Day", "text": "I New Years Day sono un gruppo musicale statunitense formatosi nel 2005 ad Anaheim, in California.\nBiografia.\nSi formarono nel 2005 dopo che il bassista Adam Lohrbach lasci\u00f2 gli Home Grown. Questi, con l'ultimo EP del 2004, \"When It All Comes Down\", si erano allontanati dal precedente stile umoristico pop punk con influenze emo che Lohrbach riport\u00f2 nei New Years Day. Conoscendosi con Ashley Costello e il chitarrista e tastierista Keith Drover, i tre iniziarono a ripassare le canzoni che Costello e Lorhbach avevano scritto. Il gruppo presto inglob\u00f2 il chitarrista Mike Schoolden, ex dei Wakefield, e il batterista Russell Dixon.\nLa band inizia a farsi conoscere attraverso la promozione di canzoni sul social network MySpace, presenti nel \"MySpace Records Volume 1 CD Compilation\", e la colonna sonora del videogioco \"Saints Row\". Dopo aver esaminato l'offerta da Pete Wentz Decaydance Records, la band ha firmato per la TVT Records e ha pubblicato nel 2006 un EP omonimo. Originariamente denominato \"Razor PE\", \u00e8 stata principalmente una pubblicazione digitale attraverso i servizi di download come iTunes, anche se le copie di CD sono disponibili anche presso il sito della band. Hanno anche effettuato presso il South by Southwest festival di musica di quello stesso anno.\nDal 2006 al 2007 i New Years Day auto-finanziano e auto-producono il loro album di debutto, \"My Dear\", registrati su un periodo di otto mesi presso la sede del produttore Eugenio Perreras. L'album \u00e8 stato pubblicato l'8 maggio 2007 e comprende collaborazioni con i membri dei Reel Big Fish e Motion City Soundtrack. Il debutto della band con il singolo, \"I Was Right\", ha portato alla vittoria di un MTVU \"Freshman Face\".\nCarriera.\n\"New Years Day (Razor)\" e \"My Dear\" (2006-2010).\nNel 2006, la band firma un contratto con l'etichetta discografica TVT per poi pubblicare il primo EP, inizialmente intitolato \"Razor\" e successivamente cambiato in \"New Years Day\". L'EP fu distribuito solamente come download digitale ma tuttavia furono distribuite delle copie in CD fisico durante alcuni concerti.\nL'8 maggio 2007, la band ha pubblicato il loro primo album, nonch\u00e9 album di debutto, \"My Dear\". Tale album fu finanziato e prodotto dalla band stessa con l'aiuto di qualche amico produttore. Per completare il progetto passarono circa 8 mesi. Nello stesso anno la band pubblic\u00f2 anche il video musicale per il singolo \"I Was Right.\"\n\"Headlines &amp; Headstones\" e \"The Mechanical Heart\" (2010-2012).\nIl 2 luglio 2010, la band rilascia il loro album di debutto per l'Asia, \"Headlines &amp; Headstones,\" contenente tracce da \"New Years Day\" e \"My Dear.\" Successivamente, il 21 giugno 2011, viene pubblicato il nuovo EP della band, \"The Mechanical Heart\", ricevendo critiche prevalentemente positive.\nDa ottobre a dicembre 2011, la band ha fatto da sostegno nel tour, \"All The Rage Tour\", della band Blood On The Dance Floor.\n\"Victim to Villain\" e \"Epidemic\" (2013-2015).\nNel giugno 2013 la band rilascia, sotto l'etichetta discografica Century Media Records, il loro secondo album in studio, \"Victim to Villain.\"\nIl 18 novembre 2014, cambiando nuovamente etichetta discografica, rilasciano un nuovo singolo tratto dall'EP in uscita, \"Epidemic\". Difatti l'EP viene pubblicato dalla \"Grey Area Records\". Dopo l'uscita dell'EP, sono seguite svariate apparizioni in tour musicali di band come Motionless In White, For Today e Ice Nine Kills.\nMalevolence e Unbreakable (2015-presente).\nIl 26 giugno 2015, la band ha rilasciato il singolo leader, \"Killed or Be Killed,\" tratto dal terzo album in uscita Malevolence. L'album viene pubblicato il 2 ottobre 2015 e di seguito viene confermato il primo tour della band: \"Other Side Tour.\"\nIl 9 novembre 2018, viene pubblicato il singolo \"Skeletons\"\",\" tratto dal quarto album in uscita, \"Unbreakable\" rilasciato poi il 26 aprile 2019. Parlando dell'album, Costello, disse che il sound di \"Unbreakable\" sarebbe stato molto pi\u00f9 pesante rispetto ai lavori passati. Il primo marzo del 2019 viene pubblicato il secondo singolo estratto, \"Shut Up\"\",\" che debutt\u00f2 alla 17\u00aa posizione nella classifica \"Mainstream Rock Charts\" nel maggio 2019. Il terzo singolo, \"Come For Me,\" fu rilasciato il 5 aprile 2019."}
{"id": "2364875", "revid": "1543377", "url": "https://it.wikipedia.org/wiki?curid=2364875", "title": "Phil Pfister", "text": "Ha vinto il titolo di World's Strongest Man per una volta, nel 2006, superando Mariusz Pudzianowski, allora detendore di ben tre titoli, beffandolo nell'ultima prova delle Atlas Stones, probabilmente avvantaggiato dalla sua maggiore altezza. Fu il primo strongman di nazionalit\u00e0 statunitense a vincere il titolo di World's Strongest Man dopo ventiquattro anni, dalla vittoria di Bill Kazmaier nel 1982.\nOttenne un podio nel 2002 arrivando terzo nell'Arnold Strongman Classic."}
{"id": "2364877", "revid": "363629", "url": "https://it.wikipedia.org/wiki?curid=2364877", "title": "Roland D-50", "text": "Il Roland D-50 \u00e8 un sintetizzatore polifonico a 16 voci prodotto dalla Roland. \u00c8 stato messo in commercio nel 1987 per competere con la Yamaha DX7.\nCaratteristiche.\nTra le sue caratteristiche si notano la presenza di effetti on-board, di un joystick per la manipolazione del suono e l'immissione dei parametri e di una tastiera dotata di aftertouch e sensibile alla dinamica. Il programmatore esterno \"Roland PG-1000\" poteva essere collegato al D-50 per usufruire di un editing semplificato del suono, in quanto per ogni parametro mette a disposizione uno slider che ne imposta il valore, senza la necessit\u00e0 di navigare nella struttura dei men\u00f9 dello strumento che pu\u00f2 risultare abbastanza ostica e di difficile comprensione. Oggi ci\u00f2 pu\u00f2 anche essere evitato e si pu\u00f2 usufruire di un editing dello strumento molto pi\u00f9 veloce grazie ai molti editor SysEx gratuiti presenti in rete, con i quali possono essere modificati tutti i parametri per mezzo di una comoda e intuitiva interfaccia grafica. Con essi si possono anche caricare o depositare sul computer tutti i pacchetti di suoni costruiti dal musicista oppure scaricati dalla rete.\nIl D-50 pu\u00f2 essere espanso tramite l'aggiunta di una scheda di espansione interna (la \"Musitronics M-EX\") per renderlo multitimbrico. \u00c8 stato prodotto anche in una versione su montaggio rack, il D-550, del tutto identica alla versione con tastiera per componentistica interna (condivide la stessa scheda madre), se non fosse per la mancanza, appunto, della tastiera, degli slider e del joystick per la manipolazione dei parametri.\nIl D-50 \u00e8 diventato negli anni uno dei synth pi\u00f9 diffusi per la (relativa) facilit\u00e0 di utilizzo rispetto ad altre macchine concorrenti come lo Yamaha DX7. Questo lo rese uno strumento concorrente, spesso usato accoppiato alla macchina Yamaha.\nStoria.\nIl D-50 \u00e8 stato il primo sintetizzatore in grado di combinare campionamenti PCM con un'implementazione della sintesi sottrattiva classica tipica delle macchine analogiche, ed a rendere i due intrecciabili fra di loro. Gli ingegneri Roland campionarono l'attacco dei suoni degli strumenti reali (pizzicati di archi, attacchi di suoni di strumenti a fiato, campanelli, suoni percussivi, ecc.), arrivando ad un totale di 100 campionamenti presenti in ROM.\nIl funzionamento del D-50 pu\u00f2 essere riassunto cos\u00ec: per la generazione dell'attacco del suono vengono usati i campionamenti presenti in ROM, mentre il corpo viene generato in maniera analogica dalla sezione di sintesi sottrattiva. Per alcune patch \u00e8 tuttavia possibile usare solamente i campioni PCM messi in loop per produrre un suono continuo (ci\u00f2 accade per esempio con i suoni di organo).\nL'utilizzo di questo metodo si \u00e8 reso necessario in quanto nel 1987 le memorie ROM erano alquanto costose, ed il memorizzare campioni interi di strumenti acustici avrebbe richiesto ingenti (per allora) quantit\u00e0 di memoria, aumentando di molto il costo dello strumento. Sfruttando un principio di psicoacustica secondo il quale \u00e8 l'attacco del suono pi\u00f9 che il corpo a permettere il riconoscimento del tipo di strumento, Roland \u00e8 riuscita a costruire una macchina innovativa, molto pi\u00f9 realistica sui suoni acustici rispetto ai sintetizzatori allora presenti, e dal costo tutto sommato contenuto per via della minor quantit\u00e0 di memoria richiesta per lo stoccaggio dei soli transienti d'attacco dei suoni.\nAlcuni dei campionamenti presenti all'interno della macchina avevano una timbrica molto ariosa, caratteristica che quindi veniva conferita alle patch che ne facevano uso maggiore. Ci\u00f2 si riscontra in particolare nell'uso di campionamenti di cori, strumenti a fiato, chitarre o di suoni dal carattere molto arioso ed etereo (DigitalNativeDance \u00e8 un esempio di preset che utilizza questi ultimi tipi di suoni).\nAlcuni preset dello strumento erano cos\u00ec caratteristici e sono stati utilizzati in cos\u00ec tante canzoni che sono stati inclusi come preset anche in molte workstation e sintetizzatori moderni (basti pensare a preset come \"Fantasia\", \"Soundtrack\", \"Living\" \"Calliope\", \"Pizzagogo\", riprodotti in modo pi\u00f9 o meno approssimato).\nAlcune tarde serie dello strumento, molto apprezzate per la qualit\u00e0 della tastiera, sono state prodotte in Italia.\nTecnologia e funzionamento.\nIl D-50 \u00e8 un sintetizzatore a generazione ibrida digitale/analogica. La sintesi avviene mediante oscillatori controllati da un circuito integrato DSP proprietario di Roland.\nL'architettura di sintesi \u00e8 divisa in due \"TONE\", Upper (superiore) e Lower (inferiore). Ogni TONE \u00e8 composto da due \"parziali\" (oscillatori), i quali possono generare il suono mediante sintesi sottrattiva o con l'uso dei campioni, per un totale di 4 oscillatori a patch. Ogni parziale \u00e8 dotato della sua catena filtro -&gt; amplificatore, entrambi con i propri generatori d'inviluppo. Da notare per\u00f2 che il filtro \u00e8 disponibile solo per i parziali utilizzanti la sintesi sottrattiva, mentre per quelli basati su campioni PCM il filtro non \u00e8 disponibile. Per i parziali a sintesi sottrattiva \u00e8 data la presenza di un modulatore ad anello (Ring Modulator), capace di donare agli oscillatori una timbrica che si avvicina molto a quella della rivale Yamaha DX7, e le forme d'onda a disposizione sono la dente di sega e la quadra con duty cycle variabile, derivate dai sintetizzatori analogici classici.\nL'UPPER TONE ed il LOWER TONE possono essere suonati singolarmente (WHOLE), separatamente (SPLIT) o contemporaneamente (DUAL) sulla tastiera. Pu\u00f2 anche essere impostata la monofonia (SOLO). Se suonati contemporaneamente la polifonia della macchina viene ridotta ad 8 voci\nIl D-50 \u00e8 oltretutto molto simile ad una versione di un precedente famoso sintetizzatore della Roland, il \"Super JX\" (o \"JX-10\") nell'utilizzo di alcune funzionalit\u00e0 e nella struttura, che anche nel JX-10 \u00e8 composta da quattro oscillatori suddivise in due TONE sovrapponibili o suonabili singolarmente.\nRoland in seguito ha messo in commercio una serie di sintetizzatori dal prezzo pi\u00f9 basso per coloro che non potevano permettersi il pi\u00f9 complesso D-50 e volevano ottenere suoni simili: il D-20 (dotato di lettore floppy-disk e di sequencer, il D-10 (versione base), il D-5 (privo anche degli effetti) ed il MT-32 (versione senza tastiera, ma a formato rack).\nLa produzione del Roland D-50 termin\u00f2 agli inizi degli anni novanta, ma rientr\u00f2 nuovamente in commercio nel 2004 sotto forma di card d'espansione AC1 (Analog Circuit Expansion) per i sintetizzatori Roland V-Synth ed il rack VariOS, e successivamente come rivisitazione moderna con il Roland D-05, della serie Roland Boutique.\nMusicisti che utilizzano il D-50.\nProbabilmente il ruolo in cui \u00e8 pi\u00f9 noto l'utilizzo del D-50 \u00e8 nell'album \"Revolutions\" di Jean-Michel Jarre, che \u00e8 stato eseguito quasi interamente con un D-50, utilizzando i preset originali con cui la macchina arrivava di fabbrica.\nIl D-50 \u00e8 stato usato molto anche nell'album \"Bad\" di Michael Jackson, stavolta facendo pi\u00f9 uso di suoni personalizzati poich\u00e9 l'album \u00e8 stato pubblicato qualche mese dopo l'uscita sul mercato del D-50.\nAnche Enya ha fatto largo uso della macchina, il brano Orinoco Flow ne \u00e8 un esempio evidente. Il suono di pizzicato d'archi che accompagna tutto il brano \u00e8 il preset 44-Pizzagogo del D-50.\nAltri artisti che hanno fatto uso dello strumento sono:"}
{"id": "2364883", "revid": "228587", "url": "https://it.wikipedia.org/wiki?curid=2364883", "title": "Salomon de Caus", "text": "Era una persona estremamente eclettica: le sue competenze spaziarono dall'architettura alla meccanica, all'idraulica, alla prospettiva e alla musica.\nBiografia.\nNel 1612 Salomon de Caus emigr\u00f2 in quanto protestante, trov\u00f2 rifugio in Inghilterra dove fu assunto come ingegnere da Giacomo I d'Inghilterra. Concep\u00ec i giardini di Greenwich e di Somerset House, e nello stesso anno pubblic\u00f2 \"La Perspective avec la raison des ombres et miroirs\".\nDal 1614 al 1620, de Caus lavor\u00f2 alla corte di Federico V Elettore Palatino. Nella sua opera \"Le ragioni delle forze in movimento, con diverse macchine sia utili che piacevoli\" (Francoforte, 1605, e Parigi, 1624), svilupp\u00f2 una teoria relativa all'espansione e alla condensazione del vapore, che lo fa considerare come il pioniere dell'utilizzo pratico della forza motrice del vapore stesso.\nL'opera ebbe due redazioni durante la vita di de Caus. Nella ristampa del 1624, viene integrata da un secondo libro intitolato \"Livre second o\u00f9 sont desseign\u00e9es plusieurs grottes et fontaines\". Molte delle illustrazioni a corredo del secondo libro rappresentano grotte, fontane e statue realizzate per Federico a Heidelberg.\nNel 1615 pubblic\u00f2 ad Amburgo un trattato teorico in due tomi intitolato \"Istituzioni armoniche\". Questo trattato presenta una classificazione molto chiara delle teorie musicali del Rinascimento, in cui viene esposto il calcolo di diversi intervalli, la natura e le caratteristiche di diversi modi musicali, e qualche precetto di contrappunto.\nIn Germania, ad Heidelberg, nel 1619 realizz\u00f2 i giardini del Palatinato; l'anno successivo ne descrisse la concezione teorica e il progetto nell'opera \"Hortus Palatinus\".\nRitornato in Francia nel 1621, ottenne i titoli di architetto e ingegnere del Re Luigi XIII.\nMor\u00ec nel 1626 e venne sepolto a Parigi nel vecchio Cimitero della Trinit\u00e9."}
{"id": "2364884", "revid": "131145", "url": "https://it.wikipedia.org/wiki?curid=2364884", "title": "Umberto Pellizzari", "text": ""}
{"id": "2364889", "revid": "121638148", "url": "https://it.wikipedia.org/wiki?curid=2364889", "title": "Festivalbar 1989", "text": "Il ventiseiesimo Festivalbar si svolse durante l'estate del 1989 con la finale nel consueto scenario dell'Arena di Verona. \nFu l'anno in cui la trasmissione venne spostata da Canale 5 ad Italia 1.\nVenne condotto da Gerry Scotti e Susanna Messaggio.\nIl vincitore assoluto dell'edizione fu Raf con la canzone \"Ti pretendo\", mentre Edoardo Bennato con l'album \"Abbi dubbi\" vinse la sezione 33 giri. Il premio speciale Europa and\u00f2 a Zucchero Fornaciari per l'album Oro, incenso e birra. \nOrganizzazione.\nMediaset\nDirezione Artistica.\nVittorio Salvetti"}
{"id": "2364892", "revid": "11959", "url": "https://it.wikipedia.org/wiki?curid=2364892", "title": "Banu Ghassan", "text": ""}
{"id": "2364896", "revid": "11959", "url": "https://it.wikipedia.org/wiki?curid=2364896", "title": "Tadmur", "text": ""}
{"id": "2364899", "revid": "287204", "url": "https://it.wikipedia.org/wiki?curid=2364899", "title": "Nicolas Rossolimo", "text": "Nato in Ucraina da padre greco, si trasfer\u00ec con la madre a Parigi nel 1929.\nDopo essersi classificato secondo dietro a Capablanca nel 1938 in un torneo a Parigi, vinse il Campionato francese nel 1948. Vinse otto volte il campionato di Parigi e pareggi\u00f2 due match (nel 1948 e 1949) con Xavier Tartakower. Ottenne il titolo di Grande maestro nel 1953.\nNel 1953 si trasfer\u00ec negli Stati Uniti, dove viveva suo padre.\nAll'inizio si adatt\u00f2 a fare i pi\u00f9 svariati lavori, tra cui il fattorino d'albergo, il tassista, il suonatore di fisarmonica e il cantante.\nIn seguito apr\u00ec un locale nel Greenwich Village di Manhattan, il \"Rossolimo's\", dove si servivano cibi e bevande e si poteva giocare a scacchi.\nEgli stesso era disponibile a giocare con gli avventori dietro compenso.\nRossolimo partecip\u00f2 a cinque olimpiadi degli scacchi dal 1950 al 1972, due volte con la Francia e tre con gli Stati Uniti. Vinse un argento e un bronzo individuali e due argenti di squadra.\nAltri risultati di rilievo:\nUn'importante variante della difesa Siciliana porta il suo nome: 1. e4 c5 2. Cf3 Cc6 3. Ab5 \u00a0\"(vedi diagramma a destra)\"\nPermette al bianco di impostare la partita in modo pi\u00f9 posizionale rispetto alla immediata spinta in d4, evitando anche di dover conoscere una grande quantit\u00e0 di teoria. Le principali continuazioni del nero sono 3. ...g6, 3. ...d6, 3. ...e6.\nMor\u00ec a 65 anni a New York in seguito ad una caduta da una rampa di scale."}
{"id": "2364901", "revid": "104913634", "url": "https://it.wikipedia.org/wiki?curid=2364901", "title": "Monte Rosselli", "text": "Il Monte Rosselli \u00e8 una montagna delle Alpi Graie alta 1.205\u00a0m.\nSi trova all'inizio della Val Casternone ed interessa i comuni di Givoletto e di Val della Torre, in provincia di Torino. Su alcune cartine la zona dove sorge la montagna \u00e8 anche indicata come \"Punta Carbonere\".\nDescrizione.\nIl Monte Rosselli fa parte della breve costiera che si origina dal Monte Lera separando la Val Casternone dalla conca di Givoletto. Dalla montagna si stacca verso sud-est, come una sorta di belvedere proteso sulla pianura, il vicino Monte Baron, dal quale il Monte Rosselli \u00e8 separato da una poco marcata insellatura a quota 793\u00a0m.\nTra il Monte Rosselli e il Monte Lera si apre la Bassa delle Sette, un ampio colle a quota 1.159\u00a0m per il quale transita la mulattiera che collega Val della Torre con la Madonna della Neve.\nLa montagna ha una forma piuttosto massiccia e arrotondata; le sue pendici sono state oggetto nel corso del Novecento di estesi lavori di sistemazione idraulico-forestale; i rimboschimenti effettuati con conifere sono per\u00f2 stati pesantemente danneggiati dalla processionaria e dagli incendi che hanno ripetutamente colpito la zona nel corso degli anni.\nEscursionismo e parapendio.\nNel corso dei lavori di rimboschimento e miglioramento forestale della prima met\u00e0 del Novecento furono realizzate mulattiere selciate che permettono oggi piacevoli escursioni attorno alla montagna con partenza da Givoletto o dal capoluogo di Val della Torre.&lt;br&gt; \nDal 2007 la montagna \u00e8 raggiunta da una strada carrareccia parzialmente chiusa al traffico di mezzi meccanici.&lt;br&gt;\nDal piazzale finale di tale strada si pu\u00f2 raggiungere la cima della montagna percorrendo un breve ma erto sentiero, contraddistinto da segnavia di colore blu, che risale il fianco sud della montagna.&lt;br&gt;\nSu tale sentiero a circa 1000 metri quota, alle coordinate geografiche , si trova una nota e apprezzata area di decollo per parapendio."}
{"id": "2364906", "revid": "599013", "url": "https://it.wikipedia.org/wiki?curid=2364906", "title": "Vicky Bullett", "text": ""}
{"id": "2364912", "revid": "121638211", "url": "https://it.wikipedia.org/wiki?curid=2364912", "title": "Festivalbar 1990", "text": "Il ventisettesimo Festivalbar si svolse durante l'estate del 1990 con la finale svoltasi come tradizione presso l'Arena di Verona e trasmessa da Italia 1 il 10 e l'11 settembre 1990.\nVenne condotto da Gerry Scotti e Susanna Messaggio.\nI vincitori assoluti dell'edizione furono Francesco Baccini ed i Ladri di Biciclette con il brano \"Sotto questo sole\", mentre Eros Ramazzotti vinse la sezione 33 giri con l'album \"In ogni senso\".\nCantanti partecipanti.\n1) Francesco Baccini e Ladri di Biciclette - \"Sotto questo sole\"\n2) Tullio De Piscopo - \"Jasta O\"'\n3) Twenty 4 Seven - \"I Can't Stand It\"\n4) Snap! - \"Ooops Up!\" \n5) Nino Buonocore - \"Scrivimi\"\nOrganizzazione.\nMediaset\nDirezione Artistica.\nVittorio Salvetti"}
{"id": "2364915", "revid": "1652635", "url": "https://it.wikipedia.org/wiki?curid=2364915", "title": "Comizi tributi", "text": "I comizi tributi del popolo (\"Comitia Populi Tributa\"), furono le assemblee, comprendenti sia patrizi che plebei, distribuiti territorialmente in trentacinque trib\u00f9, nelle quali tutti i cittadini romani venivano collocati per scopi elettorali e amministrativi.\nCome per i comizi centuriati il voto era indiretto, con un voto assegnato ad ogni trib\u00f9.\nComposizione.\nI comizi tributi erano organizzati su base territoriale. \nLa composizione di questo comizio and\u00f2 aumentando nel tempo, con l'accrescersi del numero di trib\u00f9, dalle quattro dei primi comitia, alle 35 definitive del 241 a.C..\nPer come era distribuita la popolazione all'interno delle trib\u00f9, con la maggioranza della popolazione di Roma distribuita tra le uniche quattro trib\u00f9 urbane, il voto era quindi fortemente sbilanciato a favore delle trentuno trib\u00f9 rurali.\nI comizi tributi si riunivano alla sorgente Comizia, nel Foro Romano, ed eleggevano gli Edili (solo quelli \"curulis\"), i Questori.\nFunzioni.\nI comizi tributi sono oscuri nella genesi come nelle loro funzioni specifiche: sappiamo che erano molto attivi e che insieme ai concili della plebe assorbirono totalmente l'attivit\u00e0 normativa dei comizi centuriati (emanavano le leges della repubblica a parte quelle \"de potestate censoria\" e \"de bello indicendo\" che restarono ai centuriati), anche per una ritualistica religiosa semplificata. Eleggevano i questori, gli edili curuli, le cariche ausiliarie e, da un certo periodo, anche il pontefice massimo ed altre cariche sacerdotali (anche se votavano solo 17 trib\u00f9 estratte a sorte per motivi religiosi).\nIn epoca tardo repubblicana, condussero gran parte dei processi, finch\u00e9 il dittatore Lucio Cornelio Silla stabil\u00ec le corti permanenti (\"quaestiones\"). Svetonio racconta che al tempo di Augusto, primo imperatore romano:\nAncora Svetonio aggiunge, contro i brogli elettorali:\nSappiamo che lo stesso Augusto, ogni volta che assisteva alle elezioni dei magistrati, passava tra le trib\u00f9 con i suoi candidati e chiedeva i voti per gli stessi, secondo quanto prescritto dalla tradizione. E anche lui votava nella trib\u00f9, come un normale cittadino."}
{"id": "2364916", "revid": "62004", "url": "https://it.wikipedia.org/wiki?curid=2364916", "title": "Dario Cataldo", "text": "Professionista dal 2007, in carriera ha vinto una tappa alla Vuelta a Espa\u00f1a, una al Giro d'Italia e i campionati italiani a cronometro nel 2012.\nCarriera.\nInizia a pedalare con il team Pedale Teate Free Bike, societ\u00e0 che l'accompagner\u00e0 dalle prime esperienze tra i Giovanissimi fino al 2003, ultimo anno nella categoria Juniores. Nel 2006, al terzo anno tra gli Under-23, vestendo la divisa dell'Associazione Monsummanese Ciclistica, Cataldo vince il Baby Giro e la Coppa Lanciotto Ballerini. Viene anche convocato in Nazionale per la prova in linea di categoria ai mondiali di Salisburgo (conclude 117\u00ba).\nPassa professionista nel 2007 con il team Liquigas. Si mette presto in evidenza, classificandosi terzo al Rund um den Henninger-Turm e quarto al Giro del Veneto; \u00e8 inoltre decimo al Tour de l'Avenir in Francia, con due successi di tappa e le vittorie nella classifica a punti e in quella scalatori. Nel 2008 non ottiene particolari risultati, e nel 2009 si trasferisce tra le file della squadra belga Quick Step. Quell'anno si piazza quarto allo sprint nella tappa di Valdobbiadene al Giro d'Italia e quinto al Gran Premio Bruno Beghelli.\nNel 2010 partecipa ancora al Giro d'Italia, sfiorando il successo (chiude secondo) nella tappa dell'Aquila; \u00e8 poi secondo anche nel campionato italiano a cronometro, dietro a Marco Pinotti. In ottobre ottiene il primo successo in Italia da \"pro\": si aggiudica infatti, in volata ristretta, il Gran Premio Bruno Beghelli.\nNel 2011 \u00e8 il capitano della Quick Step al Giro d'Italia, ma non va oltre il dodicesimo posto nella graduatoria finale; nel finale di stagione \u00e8 invece tredicesimo al Giro di Lombardia.\nNel 2012 si classifica di nuovo dodicesimo al Giro d'Italia. In giugno si laurea quindi campione nazionale a cronometro, superando per soli due secondi il tricolore uscente Adriano Malori. Partecipa alla Vuelta a Espa\u00f1a vincendo la sedicesima tappa il 3 settembre dopo una lunga fuga con Thomas De Gendt.\nNel 2013 cambia squadra andando alla britannica Sky Procycling, non cogliendo alcun piazzamento. L'anno successivo vince la cronometro al Settimana Internazionale di Coppi e Bartali, mentre al Giro d'Italia transita per primo da solo sulla Cima Coppi di quell'edizione (Passo dello Stelvio) in una tappa storica per la \"corsa rosa\", poich\u00e9 per la prima volta, vi \u00e8 stato il passaggio sia sul Gavia, sia sullo Stelvio, nella medesima tappa.\nNel 2015 si accasa alla Astana Pro Team, divenendo un gregario fidato. Nel 2018 vince la classifica degli scalatori al Crit\u00e9rium du Dauphin\u00e9. Nel 2019, al suo decimo Giro d'Italia, al termine di una lunghissima fuga a due con Mattia Cattaneo, di oltre 200\u00a0km, sul traguardo di Como, vince la sua prima frazione alla \"Corsa rosa\"."}
{"id": "2364918", "revid": "38120", "url": "https://it.wikipedia.org/wiki?curid=2364918", "title": "Comunit\u00e0 Scout di Soviore", "text": ""}
{"id": "2364921", "revid": "287204", "url": "https://it.wikipedia.org/wiki?curid=2364921", "title": "Magadi", "text": " \nMagadi \u00e8 una citt\u00e0 dell'India di 25.000 abitanti, situata nel distretto di Bangalore Rurale, nello stato federato del Karnataka. In base al numero di abitanti la citt\u00e0 rientra nella classe III (da 20.000 a 49.999 persone).\nGeografia fisica.\nLa citt\u00e0 \u00e8 situata a 12\u00b0 58' 0 N e 77\u00b0 13' 60 E e ha un'altitudine di 924 .\nSociet\u00e0.\nEvoluzione demografica.\nAl censimento del 2001 la popolazione di Magadi assommava a 25.000 persone, delle quali 12.747 maschi e 12.253 femmine. I bambini di et\u00e0 inferiore o uguale ai sei anni assommavano a 3.119, dei quali 1.556 maschi e 1.563 femmine. Infine, coloro che erano in grado di saper almeno leggere e scrivere erano 16.748, dei quali 9.355 maschi e 7.393 femmine."}
{"id": "2364923", "revid": "765341", "url": "https://it.wikipedia.org/wiki?curid=2364923", "title": "Twenty Years", "text": "Twenty Years \u00e8 un singolo del gruppo musicale britannico Placebo, pubblicato nel 2004 come singolo apripista della compilation \"\".\nLa canzone \u00e8 stata eseguita dalla band durante l'esibizione al concerto di Parigi del Live 8 nel 2005, aggiungendo un intermezzo strumentale di otto minuti.\nIn Australia \"Twenty Years\" si \u00e8 piazzata al 95\u00ba posto della lista delle migliori 100 canzoni del 2004 compilata dalla radio Triple J."}
{"id": "2364925", "revid": "124655069", "url": "https://it.wikipedia.org/wiki?curid=2364925", "title": "Festivalbar 1991", "text": "Il ventottesimo Festivalbar si svolse durante l'estate del 1991 con la finalissima nel consueto scenario dell'Arena di Verona trasmessa il 9 e il 10 settembre da Italia 1.\nVenne condotto da Gerry Scotti e Susanna Messaggio con la partecipazione di Sergio Vastano.\nIl vincitore assoluto dell'edizione fu Gino Paoli con la canzone \"Quattro amici\", mentre Marco Masini vinse quella 33 giri con l'album \"Malinconoia\".\nOrganizzazione.\nMediaset\nDirezione artistica.\nVittorio Salvetti"}
{"id": "2364926", "revid": "1305772", "url": "https://it.wikipedia.org/wiki?curid=2364926", "title": "Stura di Vi\u00f9", "text": "La Stura di Vi\u00f9 \u00e8 un torrente del Piemonte, affluente in destra orografica della Stura di Lanzo. Il suo corso, interamente nel territorio della Provincia di Torino, interessa la Valle di Vi\u00f9.\nIl suo bacino ha un perimetro di 85\u00a0km.\nPercorso.\nLa Stura di Vi\u00f9 nasce dalla confluenza di alcuni rami sorgentizi che confluiscono tra loro nella conca di Malciaussia alimentando poi l'omonimo lago artificiale. \nIn questa parte del suo bacino idrografico sono presenti anche alcuni laghi naturali quali i Laghi di Autaret e il Lago Nero.\nDopo un tratto piuttosto ripido in direzione est il torrente percorre la piana di Usseglio, dove riceve da sinistra le acque provenienti dal Vallone d'Arnas.\nSempre dirigendosi verso oriente bagna varie frazioni di Lemie e dopo aver ricevuto il contributo del rio Nanta dopo Forno di Lemie, raggiunge il comune di Vi\u00f9, a valle del cui capoluogo si infossa nuovamente in una gola piuttosto stretta dove riceve in destra idrografica il Torrente Ricchiaglio. \n\u00c8 in questa zona che \u00e8 in progetto la costruzione del discusso invaso di Combanera.\nIl corso della Stura devia poi verso nord aggirando il Monte Bellacomba e la Punta d'Aprile per gettarsi infine nella Stura di Lanzo tra le frazioni di Traves Bio e Rozello a quota 505\u00a0m.\nUtilizzi.\nSulle acque della Stura di Vi\u00f9 \u00e8 in atto un notevole sfruttamento idroelettrico, con vari impianti a servizio di importanti centrali come quelle di Pian Sul\u00e8, di Lemie e di Fucine.\nNel suo bacino sono compresi tre grossi invasi idroelettrici, tutti in comune di Usseglio: il Lago della Rossa, il Lago Dietro la Torre e quello del Malciaussia, rispettivamente con la capacit\u00e0 di 8,75, 0,11 e 0,85 milioni di metri cubi.\nIn avanzata fase di progettazione \u00e8 l'invaso ad uso multiplo di Combanera in comune di Vi\u00f9. La sua realizzazione \u00e8 prevista per fornire acqua potabile all'area metropolitana torinese, supplire alle carenze di acqua irrigua durante i periodi siccitosi e garantire un minimo di deflusso sull'asta fluviale a valle dell'invaso quando questo venga troppo ridotto dal prelievo idrico.\nIl lungo iter burocratico per la realizzazione dell'invaso \u00e8 stato caratterizzato da dure critiche provenienti da formazioni politiche anche lontane tra loro. "}
{"id": "2364933", "revid": "767487", "url": "https://it.wikipedia.org/wiki?curid=2364933", "title": "Rock'n with Father Mike", "text": "Rock'n With Father Mike \u00e8 un EP split tra le due punk band Anti-Flag e The Bad Genes, pubblicato da Ripe Records nel 1994."}
{"id": "2364940", "revid": "63441237", "url": "https://it.wikipedia.org/wiki?curid=2364940", "title": "Puntius gelius", "text": ""}
{"id": "2364943", "revid": "287204", "url": "https://it.wikipedia.org/wiki?curid=2364943", "title": "Rivolta di Kronstadt", "text": ""}
{"id": "2364944", "revid": "196390", "url": "https://it.wikipedia.org/wiki?curid=2364944", "title": "Barbus gelius", "text": ""}
{"id": "2364945", "revid": "23883797", "url": "https://it.wikipedia.org/wiki?curid=2364945", "title": "Universit\u00e0 di Stato dell'Ohio", "text": ""}
{"id": "2364946", "revid": "196390", "url": "https://it.wikipedia.org/wiki?curid=2364946", "title": "Barbo dorato nano", "text": ""}
{"id": "2364951", "revid": "287204", "url": "https://it.wikipedia.org/wiki?curid=2364951", "title": "Mahalingpur", "text": " \nMahalingpur \u00e8 una citt\u00e0 dell'India di 30.861 abitanti, situata nel distretto di Bagalkot, nello stato federato del Karnataka. In base al numero di abitanti la citt\u00e0 rientra nella classe III (da 20.000 a 49.999 persone).\nGeografia fisica.\nLa citt\u00e0 \u00e8 situata a 16\u00b0 22' 60 N e 75\u00b0 7' 0 E e ha un'altitudine di 559 .\nSociet\u00e0.\nEvoluzione demografica.\nAl censimento del 2001 la popolazione di Mahalingpur assommava a 30.861 persone, delle quali 15.616 maschi e 15.245 femmine. I bambini di et\u00e0 inferiore o uguale ai sei anni assommavano a 4.477, dei quali 2.313 maschi e 2.164 femmine. Infine, coloro che erano in grado di saper almeno leggere e scrivere erano 17.913, dei quali 10.556 maschi e 7.357 femmine."}
{"id": "2364952", "revid": "121638260", "url": "https://it.wikipedia.org/wiki?curid=2364952", "title": "Festivalbar 1992", "text": "Il Festivalbar 1992 fu la ventinovesima edizione del Festivalbar. Si svolse in 13 puntate durante l'estate del 1992 ad Ascoli Piceno, Jesolo, Aprica, Marostica e Lignano Sabbiadoro, con finalissima nel consueto scenario dell'Arena di Verona trasmessa il 7 e 8 settembre da Italia 1.\nVenne condotto da Gerry Scotti e Linda Lorenzi con la partecipazione di Niki Giustini.\nIl vincitore assoluto fu Luca Carboni con la canzone \"Mare mare\", mentre Roberto Vecchioni si impose nella sezione 33 giri con l'album \"Camper\".\nLa manifestazione era abbinata al concorso Miss estate.\nNella puntata finale venne mostrato in anteprima il videoclip \"Jam\" di Michael Jackson."}
{"id": "2364954", "revid": "74801", "url": "https://it.wikipedia.org/wiki?curid=2364954", "title": "William Lloyd Garrison", "text": "\u00c8 conosciuto soprattutto come direttore del giornale abolizionista radicale \"The Liberator\", e come uno dei fondatori dell'American Antislavery Society; promosse l'\"immediata emancipazione\" degli schiavi negli Stati Uniti. Garrison era anche un'importante voce a favore del suffragio universale e critica nei confronti della diffusa tradizionale ortodossia religiosa che supportava lo schiavismo e si opponeva al suffragio alle donne.\nInfanzia e adolescenza.\nWilliam Lloyd Garrison nacque il 13 dicembre 1805 a Newburyport, in Massachusetts, figlio di immigrati canadesi del New Brunswick. Grazie al Seaman's Protection act, Abijah Garrison, un mercante, pilota di vela ed ufficiale di rotta, ottenne i documenti statunitensi che gli permisero di trasferirsi a Newburyport nel 1805. Nel 1807 il Congresso approv\u00f2 l'embargo sulla navigazione commerciale. Garrison rimase disoccupato ed abbandon\u00f2 la famiglia l'anno successivo. La madre di Garrison, Frances Maria Lloyd, era una donna dal forte carattere religioso e riusc\u00ec a far aggiungere il suo cognome a quello di Garrison. Mor\u00ec nel 1823 a Springfield, nell'Illinois.\nPer aiutare la sua famiglia il giovane Garrison vendeva per le strade caramelle di melassa e consegnava legname a domicilio. Nel 1814, a quattordici anni, Garrison inizi\u00f2 a lavorare come apprendista compositore tipografico per il \"Newburyport Herald\". Inizi\u00f2 presto a scrivere articoli, spesso con lo pseudonimo di Aristides, prendendo in prestito il nome del politico ateniese generalmente conosciuto come \"il giusto\". Alla fine del suo apprendistato, assieme al giovane tipografo Isaac Knapp fond\u00f2 un proprio giornale, il \"Free Press\", che ebbe vita breve. Uno dei collaboratori del giornale era il poeta abolizionista John Greenlaf Whitter. In questo primo lavoro come scrittore in un piccolo giornale cittadino Garrison acquis\u00ec le capacit\u00e0 che gli permisero di farsi conoscere a livello nazionale come scrittore, oratore ed editore.\nCome giornalista.\n\"Genius of Universal Emanciparion\".\nGarrison aiut\u00f2 Benjamin Lundy nella scrittura e pubblicazione del giornale \"Genius of Universal Emanciparion\" a Baltimora, nel Maryland. Garrison modific\u00f2 l'aspetto del giornale e le sue precedenti esperienze in ambito giornalistico lasciarono libero Lundy di svolgere le sue attivit\u00e0 di antischiavista. Inizialmente Garrison condivise le stesse idee gradualiste di Lundy, ma, mentre lavorava per il \"Genius\", si convinse della necessit\u00e0 di un'emancipazione immediata e completa. Lundy e Garrison continuarono a lavorare assieme al giornale nonostante i differenti punti di vista.\nUna delle caratteristiche peculiari del \"Genius\" era la \"The Black List\", una colonna dedicata a brevi reportage della \u00abbarbarie della schiavit\u00f9, sequestri di persona, frustate e omicidi\u00bb. Una delle \"Black List\" riportava di uno spedizioniere di Newburyport, Francis Tokk, il quale era implicato nella tratta degli schiavi, e che deport\u00f2 alcuni schiavi da Baltimora a New Orleans nella sua nave \"Francis\". Lo stato del Maryland accus\u00f2 penalmente Garrison giudicandolo rapidamente colpevole e obbligandolo a pagare un'indennit\u00e0 di cinquanta dollari e le spese legali. Le accuse nei confronti di Lundy caddero in quanto il giornalista era in viaggio e non aveva quindi il controllo del giornale. Garrison non aveva i mezzi per pagare l'indennizzo e venne condannato a sei mesi di carcere. Venne scarcerato dopo sette mesi quando il filantropo antischiavista Arthur Tappan don\u00f2 il denaro necessario al risarcimento, ma Garrison decise di lasciare Baltimora e lui e Lundy accettarono di separarsi.\n\"The Liberator\".\nNel 1831 Garrison ritorn\u00f2 nel New England e fond\u00f2 il settimanale antischiavista \"The Liberator\".\nLa distribuzione del giornale agli inizi fu limitata, e al secondo anno aveva meno di quattrocento abbonati, ma col tempo il giornale aument\u00f2 il numero degli abbonati e la sua influenza nei successivi trent'anni, finch\u00e9, dopo la guerra civile, non venne approvato il tredicesimo emendamento della Costituzione il quale sanciva l'immediata emancipazione di tutti gli schiavi. L'ultimo numero, il 1.820, usc\u00ec il 29 dicembre 1865.\nGarrison occasionalmente includeva dei saggi di altri autori nel \"Liberator\", tra i quali uno della allora quattordicenne Anna Dickinson, che nel 1856 scrisse un appassionato articolo sull'emancipazione degli schiavi.\nCome riformista e abolizionista.\nA venticinque anni Garrison entr\u00f2 a far parte del movimento abolizionista. Per un breve periodo si associ\u00f2 alla American Colonization Society, un'organizzazione che promuoveva l'emigrazione dei neri verso i territori costieri dell'Africa occidentale. Anche se alcuni membri della societ\u00e0 incoraggiavano la concessione della libert\u00e0 agli schiavi, la maggioranza vedeva il progetto come un modo per ridurre il numero di neri nel paese e quindi preservare l'istituzione della schiavit\u00f9. Alla fine degli anni 1820 \u00abGarrison rifiut\u00f2 la colonizzazione [dell'Africa occidentale], si scus\u00f2 pubblicamente per il suo errore e poi, com'era tipico di lui, critic\u00f2 tutti quelli che erano a favore di essa\u00bb.\nOrganizzazioni.\nNel 1832 Garrison fond\u00f2 la New England Antislavery Society, e l'anno successivo fu cofondatore della American Antislavery Society; lo stesso anno visit\u00f2 il Regno Unito ed aiut\u00f2 i movimenti antischiavisti locali. Garrison era contrario ad schierare le due societ\u00e0 con un partito politico ed era convinto che le donne dovessero avere una piena partecipazione, influenzato dalle idee di Susan B. Anthony, Elizabeth Cady Stanton, Lucretia Mott, Lucy Stone e altre femministe che si unirono alla societ\u00e0. Queste posizioni erano controverse per la maggioranza dei membri della Societ\u00e0, e ci\u00f2 diede vita ai maggiori screzi. Nel 1839, due fratelli, Arthur e Lewis Tappan, lasciarono la societ\u00e0 e per formare un'organizzazione rivale, la American and Foreign Antislavery Socyety, la quale non ammetteva le donne. Altri membri della societ\u00e0 si allontanarono per entrare a far parte del neonato Partito Liberale, un'organizzazione politica che candid\u00f2 l'abolizionista James G. Birney alle presidenziali. Dalla fine del 1840 Garrison annunci\u00f2 la formazione di una terza organizzazione, la Friends of Universal Reform, la quale aveva come membri fondatori e promotori alcuni importanti riformisti come Maria Weston Chapman, Abby Kelley Foster, Oliver Johnson e Bronson Alcott (padre di Louisa Mary Alcott).\nIl 4 settembre 1834 Garrison spos\u00f2 Helen Eliza Benson (1811-1876), la figlia di un mercante abolizionista ormai ritiratosi dalle attivit\u00e0. La coppia ebbe cinque figli e due figlie, due dei quali morirono in et\u00e0 infantile.\nNel 1835 Garrison indic\u00f2 l'abolizionista dell'Ohio Jogn Rankin come la personalit\u00e0 che pi\u00f9 lo ha influenzato, chiamandolo \u00abpadre dell'antischiavismo\u00bb e dicendo che il libro di Rankin \u00absulla schiavit\u00f9 fu la causa della mia partecipazione al conflitto antischiavista\u00bb.\nControversie.\nGarrison si fece la nomea di essere uno dei pi\u00f9 radicali e schietti oppositori della schiavit\u00f9. Il suo approccio nei confronti dell'emancipazione poneva l'accento sulla non violenza e la resistenza passiva, ed attir\u00f2 un seguito appassionato. Mentre alcuni altri abolizionisti del tempo erano favorevoli ad una graduale emancipazione, Garriason era convinto che \u00abSolo l'emancipazione immediata\u00bb potesse salvare la sua terra \u00abdalla vendetta del cielo e cancellare il debito delle epoche\u00bb. Il 4 luglio bruci\u00f2 pubblicamente una copia della costituzione condannandola come \"pro schiavit\u00f9\".\nGarrison e \"The Liberator\" erano fortemente supportati dalla Boston Female Antislavery Society, la quale teneva convegni, letture pubbliche ed aiutava a rafforzare la rete antischiavista femminile nel Nordest. Garrison fu un importante contributore al movimento per il suffragio.\nLe schiette idee antischiaviste di Garrison lo misero in pericolo. Oltre alla sua incarcerazione a Baltimora, il governo dello stato della Georgia offr\u00ec una taglia di dollari per il suo arresto, e ricevette numerose minacce di morte.\nNel 1844 bruci\u00f2 una copia della costituzione, dichiarandola un \u00abaccordo con la morte, un patto con l'inferno\u00bb, riferendosi al compromesso che inser\u00ec la schiavit\u00f9 nella costituzione.\nUno degli episodi pi\u00f9 controversi nella storia di Boston antecedente alla guerra civile fu una lettura pubblica antischiavista della Boston Female Antislavery Society. Nell'autunno del 1836 l'abolizionista britannico George Thompson e Garrison vennero invitati dalla Societ\u00e0 a tenere un discorso pubblico. La notizia venne pubblicata nel \"Liberator\", ma in seguito a minacce e alla promessa di una ricompensa di 100 dollari per chi per primo colpisse Thompson, Garrison convinse quest'ultimo a lasciare la citt\u00e0. Il giorno della lettura una folla (circa 100 uomini) minacciava di prendere d'assalto l'edificio; il sindaco e la polizia convinsero i membri della Societ\u00e0 ad andarsene. La folla insegu\u00ec Garrison per le strade di Boston, ma questi sfugg\u00ec al linciaggio passando una notte nella Leverett Street Jail prima di lasciare la citt\u00e0 per qualche settimana.\nNel 1849 si svolse uno dei pi\u00f9 importanti processi nella storia di Boston. Washington Goode, un marinaio nero, era accusato dell'omicidio di Thomas Harding, anch'esso un marinaio di colore. Nel \"Liberator\" Garrison pubblic\u00f2 un riassunto dell'appello di un comitato formatosi con lo scopo di salvare Goode dall'impiccagione nel quale si augurava che la sentenza tenesse conto delle \u00abprove di un carattere debole\u00bb, e si e temeva che la determinazione del governo nel sostenere la condanna a morte di Goode fosse basata su questioni razziali. Goode venne condannato a morte nonostante le prove non fossero schiaccianti, e, a dispetto di tutti gli sforzi di Garrison e di molte altre importanti figure del tempo, venne impiccato il 25 maggio 1849.\nDopo l'emancipazione.\nDopo l'abolizione della schiavit\u00f9 negli Stati Uniti, Garrison continu\u00f2 a lavorare in altri movimenti riformisti, specialmente nel Temperance Movement e nel History of Women's Suffrage in the United States. L'ultimo numero del \"Liberator\" usc\u00ec alla fine del 1865, mentre nel maggio dello stesso anno rassegn\u00f2 le dimissioni da presidente della American Antislavery Society e propose una risoluzione per dichiarare la vittoria nella lotta contro la schiavit\u00f9 e lo scioglimento della societ\u00e0. La risoluzione avvi\u00f2 un dibattito tra coloro che la criticavano (sostenuto dal suo alleato Wendell Phillips), i quali pensavano che la missione della AAS non fosse del tutto completata fino a quando i neri del sud non raggiungessero l'equit\u00e0 politica e civile. Garrison sostenne che bench\u00e9 la completa equit\u00e0 civile era di vitale importanza, il compito della AAS era finito, e che il nuovo compito doveva essere svolto da nuove organizzazioni e nuovi leader. Data la grande spaccatura col suo alleato, Garrison non raccolse il consenso necessario ad approvare la nuova risoluzione, e la mozione venne respinta da 118 voti contro 48. Garrison ottenne le dimissioni, declinando l'offerta rimanere presidente della societ\u00e0, e venne sostituito da Wendell Phillips. Garrison dichiar\u00f2: \u00abIl mio lavoro come abolizionista, grazie a Dio, \u00e8 finito\u00bb. Dopo il suo completo ritiro dalla AAS, la Societ\u00e0 continu\u00f2 ad operare per altri cinque anni, fino alla ratifica del quindicesimo emendamento.\nDopo il suo ritiro dalla AAS e la chiusura di \"The Liberator\", Garrison continu\u00f2 a partecipare ai dibattiti pubblici e a sostenere le riforme, con particolare attenzione ai diritti delle donne e dei neri. Durante gli anni 1870 fece alcune campagne come oratore, e scrisse sull'ricostruzione e i diritti civili nelle colonne dell\"'Independent\", del \"Boston Journal\" e del \"Woman's Journal\", del quale era anche co-direttore. Entr\u00f2 a far parte della American Woman Suffrage Association con le sue vecchie alleate Abby Kelley e Lucy Stone. Mentre lavorava per l'AWSA nel 1873, si riappacific\u00f2 con Frederick Douglass e Wendell Phillips, ai quali si un\u00ec in un comizio organizzato dalla Kelly e dalla Stone nel centesimo anniversario del Boston Tea Party. Quando Charles Sumner mor\u00ec nel 1874, alcuni repubblicani proposero Garrison come possibile successore al senato, ma Garrison declin\u00f2 l'offerta per la sua opposizione morale a prendere possesso di una carica governativa.\nUltimi anni.\nGarrison pass\u00f2 pi\u00f9 tempo a casa con la sua famiglia, scrivendo settimanalmente ai figli e prendendosi cura della crescente malattia della moglie, la quale ebbe un infarto il 20 dicembre 1863, e per questo era confinata in casa; mor\u00ec il 25 gennaio del 1876, dopo un raffreddore peggiorato in una polmonite. Garrison recuper\u00f2 lentamente dalla morte della moglie, ed inizi\u00f2 a frequentare circoli spiritualisti nella speranza di comunicare con lei. Viaggi\u00f2 per l'ultima volta in Inghilterra nel 1877, incontrando George Thompson e altri vecchi amici del movimento abolizionista britannico.\nGarrison soffriva di una malattia ai reni, che continu\u00f2 ad indebolirlo durante l'aprile del 1879, e and\u00f2 a vivere con la famiglia di sua figlia Funny a New York. Alla fine di maggio le sue condizioni peggiorarono, il 23 perse conoscenza e mor\u00ec il giorno dopo, poco prima della mezzanotte. Venne seppellito nel Forest Hill Cemetery a Jamaica P\u00f2ain, in Massachusetts, dopo una funzione religiosa in sua memoria alla quale parteciparono Theodore Dwight Weld and Wendell Phillips. Frederick Douglass tenne un discorso in memoria di Garrison in una chiesa di Washington nel quale disse che \u00ab\u00c8 stata la gloria di quest'uomo che poteva stare solo con la verit\u00e0, e con calma attendere il risultato\u00bb.\nIl figlio di Garrison, William Lloyd Garrison II (1838-1909), fu un importante sostenitore della tassa unica, libero mercato, suffragio femminile, e dell'abrogazione del Chinese Exclusion Act. Un secondo figlio, Wendell Phillips Garrison (1840-1907), fu un redattore del periodico \"New York Nation\" dal 1865 al 1906."}
{"id": "2364965", "revid": "392652", "url": "https://it.wikipedia.org/wiki?curid=2364965", "title": "Al-Jabiya", "text": "Al-J\u0101biya \u00e8 stata una cittadina del Golan, sita a circa 80 km a sud di Damasco, alle pendici del monte Hermon, che fu la principale sede della dinastia araba ghassanide fino alla conquista del \"bil\u0101d al-Sh\u0101m\" (Siria geografica) da parte delle forze militari arabo-musulmane nel quarto decennio del VII secolo.\nCaratterizzato dalla presenza di un monastero cristiano (\"dayr\"), nell'area le popolazioni nomadi usavano confluire a causa della presenza dell'acqua necessaria agli uomini e agli animali transumanti.\nNelle sue vicinanze ebbe luogo la battaglia campale decisiva del Yarm\u016bk, tra le truppe islamiche di Khalid ibn al-Walid e quelle bizantine che, nelle fonti musulmane, si afferma fossero inutilmente comandate dallo stesso Imperatore Eraclio I (ma pi\u00f9 probabilmente dal fratello).\nPoco dopo, si dice che ad al-J\u0101biya il Califfo \u02bfUmar b. al-Khatt\u0101b pronunciasse un famoso discorso (la \"khutba al-J\u0101biya\") in cui avrebbe annunciato l'istituzione del \"d\u012bw\u0101n\", ovverosia della prima amministrazione civile e militare della giovanissima \"Umma\" islamica.\nIl convegno di al-Jabiya.\nL'avvenimento per\u00f2 che tramand\u00f2 maggiormente la memoria della cittadina avvenne dopo la precoce morte del Califfo omayyade sufyanide, Mu\u02bf\u0101wiya II.\nNel momento infatti in cui sembrava prevalere per il califfato la figura di \u02bfAbd All\u0101h b. al-Zubayr, mentre a K\u016bfa aveva preso il potere l'alide al-Mukhtar, su pressante consiglio del Wali omayyade di Kufa, \u02bfUbayd All\u0101h b. Ziy\u0101d, Marw\u0101n ibn al-Hakam si decise a recarsi nel 684 ad al-J\u0101biya per un incontro con l'ampia famiglia omayyade, impaurita dalla concreta prospettiva di perdere ogni potere fino ad allora lucrato, da cui potesse uscire una nuova comune candidatura omayyade.\nDopo una lunga trattativa - cui, oltre a Marw\u0101n, prese in particolare parte il kalbita Ibn Ba\u1e25dal, suocero di Mu\u02bf\u0101wiya II e nonno dei figli di costui, ancora troppo piccoli per essere candidati - il \"sayyid\" dei B. Judham, Raw\u1e25 b. Zinb\u0101\u02bf, propose che nuovo califfo diventasse Marw\u0101n, forse in considerazione dell'et\u00e0 avanzata che lo rendeva il candidato ideale a causa della legge non scritta del cosiddetto \"seniorato\", che tendeva a privilegiare nelle successioni il membro pi\u00f9 anziano di un clan.\nL'impegno assunto da Marw\u0101an fu quello di trasmettere alla sua morte la carica califfale a Kh\u0101lid, figlio di Mu\u02bf\u0101wiya II, quando fosse diventato pubere e, in seconda battuta all'altro figlio del defunto califfo, \u02bfAmr al-Ashdaq. Il tutto fu sanzionato dalle nozze di Marwan con la vedova di Mu\u02bf\u0101wiya II e madre dei due fanciulli.\nMarw\u0101n non mantenne la parola data, favorendo il suo proprio figlio, il futuro Califfo \u02bfAbd al-Malik b. Marw\u0101n: motivo tra l'altro della successiva Battaglia di Marj R\u0101hit, in cui le forze mudarite ostili ad \u02bfAbd al-Malik b. Marw\u0101n furono sgominate."}
{"id": "2364988", "revid": "767487", "url": "https://it.wikipedia.org/wiki?curid=2364988", "title": "Corona di Federico, principe di Galles", "text": "La corona di Federico, principe di Galles, \u00e8 una corona prodotta nel 1728 per Federico di Hannover, erede del re Giorgio II di Gran Bretagna. Probabilmente \u00e8 stata realizzata dall'orafo Samuel Shales al costo di 140 sterline e cinque scellini. \nNon si sa se Federico l'abbia mai indossata. Egli, infatti, mor\u00ec prima di poter ereditare il trono. Tuttavia \u00e8 stata utilizzata sia da suo figlio, Giorgio III, sia da suo nipote, Giorgio IV, quando erano principi di Galles. Nel XVIII secolo non \u00e8 mai stata indossata, ma veniva posta sopra un cuscino. \n\u00c8 stata sostituita dalla corona di Giorgio, principe di Galles (successivamente Giorgio V del Regno Unito), nel 1902. La corona \u00e8 stata utilizzata quando Federico ha preso il suo posto alla Camera dei Lord, dove \u00e8 stata posta su un cuscino di fronte a lui. \u00c8 stata utilizzata dai successivi principi di Galles allo stesso modo, ma raramente indossata. \nLa corona \u00e8 stata utilizzata per l'ultima volta dal re Edoardo VII del Regno Unito quando era principe di Galles."}
{"id": "2364992", "revid": "599", "url": "https://it.wikipedia.org/wiki?curid=2364992", "title": "Andrej Kolmogorov", "text": ""}
{"id": "2364994", "revid": "92723", "url": "https://it.wikipedia.org/wiki?curid=2364994", "title": "Mutua Madrile\u00f1a Madrid Open 2009 - Singolare maschile", "text": "Il singolare maschile del Mutua Madrile\u00f1a Madrid Open 2009 \u00e8 stato un torneo di tennis facente parte dell'ATP World Tour 2009.\nAndy Murray era il detentore del titolo.\nIl match di semifinale tra Rafael Nadal e Novak \u0110okovi\u0107 \u00e8 stato il pi\u00f9 lungo match sui tre set dell'era open, superato solo dalla semifinale dei giochi olimpici 2012 tra Federer e Del Potro, che per\u00f2 nel set decisivo non comprendeva il tie-break. \u00c8 durato pi\u00f9 di 4 ore e si \u00e8 concluso con la vittoria di Nadal per 3-6, 7-6(5), 7-6(9).\nLa finale si \u00e8 conclusa con la vittoria di Roger Federer che ha sconfitto Rafael Nadal 6\u20134, 6\u20134.\nTeste di serie.\nLe prime 8 teste di serie passano direttamente al 2\u00ba turno"}
{"id": "2364995", "revid": "219110", "url": "https://it.wikipedia.org/wiki?curid=2364995", "title": "Ubuntu Server JeOS", "text": ""}
{"id": "2364998", "revid": "729019", "url": "https://it.wikipedia.org/wiki?curid=2364998", "title": "Reject", "text": "Reject \u00e8 un EP split tra i due gruppi punk statunitensi Anti-Flag e Against All Authority, pubblicato nel 1996. Tutte le tracce eccetto \"When It Comes Down\" sono state in seguito ripubblicate negli album successivi dei due complessi."}
{"id": "2365002", "revid": "1437722", "url": "https://it.wikipedia.org/wiki?curid=2365002", "title": "Festivalbar 1994", "text": "Il trentunesimo Festivalbar si svolse durante l'estate del 1994 in 8 puntate, registrate presso Piazza del Popolo ad Ascoli Piceno, l'Arena Alpe Adria a Lignano Sabbiadoro e Piazza degli Scacchi a Marostica, sede della finalissima.\nVenne condotto da Amadeus e Federica Panicucci.\nIl vincitore assoluto dell'edizione fu Umberto Tozzi con il brano \"Io muoio di te\", mentre Miguel Bos\u00e9 vinse la sezione album con \"Sotto il segno di Caino\" e Laura Pausini si aggiudic\u00f2 il Premio Europa.\nLa manifestazione era abbinata al concorso Elite Model Look, che in quell'edizione venne vinto da Elenoire Casalegno.\nOrganizzazione.\nMediaset\nDirezione artistica.\nVittorio Salvetti"}
{"id": "2365003", "revid": "28592", "url": "https://it.wikipedia.org/wiki?curid=2365003", "title": "Teorico della comunicazione", "text": ""}
{"id": "2365006", "revid": "339392", "url": "https://it.wikipedia.org/wiki?curid=2365006", "title": "Flegi\u00e0s (personaggio)", "text": ""}
{"id": "2365008", "revid": "223320", "url": "https://it.wikipedia.org/wiki?curid=2365008", "title": "Sportmax", "text": ""}
{"id": "2365010", "revid": "104956558", "url": "https://it.wikipedia.org/wiki?curid=2365010", "title": "Corona di Giorgio, principe di Galles", "text": "La corona di Giorgio, principe del Galles, \u00e8 una corona realizzata nel 1901-1902 per l'allora principe del Galles Giorgio, il futuro re Giorgio V del Regno Unito, da indossare per l'incoronazione di suo padre, Edoardo VII, nel 1902. \nAll'incoronazione regale di Giorgio V, nel 1911, la corona \u00e8 stata indossata da suo figlio, Edoardo. Quando Edoardo VIII abdic\u00f2, nel 1936, si port\u00f2 la corona in esilio in Francia, dove rimase fino alla sua morte nel 1972, e cos\u00ec si rese necessaria la fabbricazione di una nuova corona per il nuovo principe del Galles Carlo, nel 1969. Dopo la morte di Edoardo la corona \u00e8 stata restituita al Regno Unito ed \u00e8 ora esposta alla Torre di Londra."}
{"id": "2365011", "revid": "770813", "url": "https://it.wikipedia.org/wiki?curid=2365011", "title": "Pilatus PC-7", "text": "Il Pilatus PC-7 (conosciuto anche come PC-7 Turbo Trainer) \u00e8 un aereo da addestramento basico ad ala bassa e con un abitacolo a 2 posti in tandem, sviluppato dall'azienda aeronautica svizzera Pilatus Aircraft negli anni sessanta. Commercializzato dagli anni settanta viene impiegato anche per il volo strumentale ed acrobatico.\nStoria del progetto.\nNei primi anni sessanta la Pilatus decise di iniziare lo studio di un nuovo addestratore basico per sostituire il P-3. Negli anni precedenti l'azienda svizzera aveva accumulato una buona esperienza nella conversione del PC-6 Porter con motore a pistoni nel PC-6 Turbo-Porter con un motore a turboelica, tanto da ritenere promettente un'analoga operazione sul suo aereo da addestramento basico con motore a pistoni P-3, sostituendo l'originario Lycoming O-435 con un Pratt &amp; Whitney PT6A-20.\nIl prototipo, identificato come P-3A, venne portato in volo per la prima volta il 12 aprile 1966, per\u00f2 durante le successive fasi di prove in volo il velivolo rimase distrutto in un incidente e l'azienda decise di sospendere il suo sviluppo.\nNel 1973 la Pilatus decise di riavviare il programma ottenendo un P-3 su cui intervenire per le modifiche dalle Forze aeree svizzere. Dopo l'installazione del motore turboelica il velivolo vol\u00f2 il 12 maggio 1975. Il programma successivo non si limit\u00f2 all'adattamento della cellula originale al nuovo propulsore ma intervenne anche sulla velatura, adottando un'ala realizzata in un singolo blocco, e sulla fusoliera, che adott\u00f2 un nuovo tettuccio a bolla che migliorava la visibilit\u00e0. Le prestazioni e l'affidabilit\u00e0 ottenute con le ultime modifiche convinsero l'azienda ad avviarne la produzione.\nIl primo esemplare di produzione in serie vol\u00f2 il 12 agosto 1978 e, dopo aver ottenuto la certificazione civile dalla Federal Office of Civil Aviation (FOCA) il 5 dicembre di quello stesso anno, iniziarono le consegne ai governi di Birmania e Bolivia.\nDa questo momento in poi il \"Turbo-Trainer\" cominci\u00f2 a mietere successi di vendita in numerose aviazioni militari di diversi paesi del mondo. L'addestratore elvetico annovera tra i suoi clienti, oltre alla Svizzera, anche forze aeree importanti, come quella dell'Iran, dell'Iraq e dei Paesi Bassi.\nIl PC-7 \u00e8 predisposto per accogliere fino a 1040 kg di carico bellico ripartito sui 6 attacchi subalari. Sulle ultime serie viene offerta l'opzione di seggiolini eiettabili leggeri del tipo Martin-Baker Mk.15."}
{"id": "2365019", "revid": "1223843", "url": "https://it.wikipedia.org/wiki?curid=2365019", "title": "Il Guarany", "text": "Il Guarany \u00e8 un'opera-ballo di Ant\u00f4nio Carlos Gomes, tratta dal romanzo brasiliano \"O Guarani\", scritto da Jos\u00e9 de Alencar. Il libretto fu scritto da Antonio Scalvini e Carlo d'Ormeville.\nStoria delle rappresentazioni.\nLa prima assoluta ebbe luogo al Teatro alla Scala di Milano il 19 marzo 1870. L'opera venne poi rappresentata in diversi teatri europei. La prima rappresentazione in Brasile avvenne a Rio de Janeiro il 2 dicembre 1870, al Theatro Lyrico Fluminense. L'opera fu la prima di un compositore brasiliano ad ottenere un successo internazionale al di fuori del Brasile.\nL'opera risente del movimento culturale dell\"'Indianismo\".\nTrama.\nLa vicenda ha luogo in Brasile, a Rio de Janeiro e nei suoi dintorni, nel 1560.\nAtto I.\nAlcuni cacciatori, tra cui Gonzales e Alvaro, sono ospiti presso il castello di Don Antonio. Egli racconta loro che sua figlia Cecilia, insidiata dagli Indiani Aymor\u00e9, \u00e8 stata salvata da Pery, un capo della trib\u00f9 Guarany a cui Antonio rende onore. Giunge poi lo stesso Pery, di cui Cecilia si \u00e8 innamorata. Antonio per\u00f2 impone alla figlia di sposare Alvaro. Cecilia non vuole disubbidire al padre, ma quando lei e Pery hanno occasione di restare soli si dichiarano il loro amore.\nAtto II.\nIn una grotta nella foresta, Pery ascolta non visto il piano ordito da Gonzales e dai suoi complici: essi vogliono assalire il castello per impadronirsi di una miniera e rapire Cecilia, di cui anche Gonzales \u00e8 innamorato. Pery minaccia Gonzales e lo disarma, e quest'ultimo, per avere salva la vita, finge di giurare che abbandoner\u00e0 il paese.\nPi\u00f9 tardi, Gonzales cerca ugualmente di rapire Cecilia introducendosi nella sua camera, ma viene fermato da Pery, appostato nei pressi. Don Antonio viene cos\u00ec a conoscenza dei piani di Gonzales. Proprio in quel momento comincia l'assalto al castello da parte degli Aymor\u00e9, che vogliono vendicare una loro donna accidentalmente uccisa da uno dei cacciatori amici di Don Antonio.\nAtto III.\nGli Aymor\u00e9 son riusciti a rapire Cecilia e l'hanno condotta al loro campo: anche il loro capo, il Cacico, \u00e8 stregato dalla sua bellezza e la vuole sposare. Pery si \u00e8 avvicinato al campo nel tentativo di liberare Cecilia, ma viene catturato ed \u00e8 condannato a morte: dovr\u00e0 essere mangiato dagli anziani, secondo il rito delle trib\u00f9 cannibali.\nIrrompono per\u00f2 Don Antonio e i suoi, che hanno la meglio sugli Aymor\u00e9, uccidono il Cacico e riescono a liberare Cecilia e Pery. Alvaro rimane ucciso.\nAtto IV.\nUna nuova congiura di Gonzales e la minaccia degli Aymor\u00e9 costringono Don Antonio a rifugiarsi nei sotterranei del suo castello; egli non vede altra soluzione che farlo esplodere coinvolgendo nella distruzione i suoi nemici. Pery lo vorrebbe aiutare, ma Don Antonio non accetta. Pery si propone allora di portare in salvo Cecilia, fuggendo da un passaggio segreto: Don Antonio acconsente solo dopo che il Guarany ha accettato di ricevere il battesimo cristiano, rito celebrato dallo stesso Don Antonio. Per proteggere la fuga di Pery e Cecilia, Don Antonio mette quindi in atto il suo piano: avvicina una fiaccola ad alcuni barili di polvere da sparo e tutto precipita su di lui e sui suoi assalitori."}
{"id": "2365020", "revid": "767487", "url": "https://it.wikipedia.org/wiki?curid=2365020", "title": "Aleksandr Dmitrievi\u010d Kastal'skij", "text": "Biografia.\nDa giovane studi\u00f2 e si laure\u00f2 al Conservatorio di Mosca, dove fu allievo di P\u00ebtr Il'i\u010d \u010cajkovskij e di Sergej Ivanovi\u010d Taneev per le materie teoriche e la composizione. \nIntraprese la carriera di professore di pianoforte dal 1887, e nel 1910 assunse la direzione della Scuola Corale del Santo Sinodo, otto anni dopo convertita in Accademia di Canto Popolare.\nNel 1911, insieme a Filipp Petrovich Stepanov fece un tour europeo.\nDal 1912 e per un decennio insegn\u00f2 fuga alla Scuola Filarmonica di Mosca e dal 1923 fu docente di canto corale al Conservatorio di Mosca.\nDopo la rivoluzione del 1917 condusse un'opera musicale ed educativa attiva anche come musicologo. \nLa musica spirituale \u00e8 la parte pi\u00f9 grande e migliore del patrimonio creativo di Kastal'skij. Riusc\u00ec a trovare una nuova via nello sviluppo della musica ortodossa della Chiesa, riuscendo a evitare la tentazione di portare le leggi della musica secolare nelle norme dell'arte sacra. La sua musica si caratterizz\u00f2 per il tessuto melodico polifonico formato in armonia con il ricco patrimonio melodico del passato.\nCome teorico della musica, fu un grande estimatore della canzone popolare russa, sostenendo la sua indipendenza dalla composizione classico-romantica europea occidentale.\nFu autore di musica corale, di musica per pianoforte, di varie opere, di un Requiem, e di musica per drammi. \nIl Requiem di Kastalsky per gli eroi caduti dell'esercito alleato durante la prima guerra mondiale fu eseguito a Birmingham il 22 novembre 1917, dal Festival Choral Society diretto da Sir Henry J. Wood. \nFu un'opera di solenne commemorazione degli eroici morti nella quale furono inseriti elementi di liturgia orientale ortodossa, occidentale cattolica e anglicana, oltrech\u00e9 un inno indiano e una canzone dei soldati giapponesi. \nPubblic\u00f2 revisioni di canti popolari russi e vari trattati sul folclore slavo."}
{"id": "2365022", "revid": "6923", "url": "https://it.wikipedia.org/wiki?curid=2365022", "title": "Modello binomiale", "text": "Il modello binomiale per la valutazione delle opzioni (noto anche con il termine di \"modello reticolo\"), fu proposto per la prima volta da William Sharpe nel 1978, ma in genere \u00e8 associato all'articolo di Cox-Ross-Rubistein nel 1979.\nIl modello.\nIl modello si fonda sull'ipotesi che il processo di sviluppo di un prezzo non sia continuo, ma venga descritto nel discreto da una distribuzione binomiale. La distribuzione binomiale o albero binomiale, definisce nel discreto il possibile percorso dell'attivit\u00e0 finanziaria sottostante un'opzione, e consente di determinare ad un istante il prezzo di un'opzione. Dal punto di vista degli intervalli temporali possiamo avere due differenti tipi di analisi:\nIn ogni caso un periodo di tempo viene diviso in intervalli di tempo intermedi, in modo da descrivere i possibili sentieri di prezzi.\nLo scopo del modello binomiale \u00e8 la valutazione del prezzo di una opzione, non tenendo conto dei possibili rischi."}
{"id": "2365023", "revid": "767487", "url": "https://it.wikipedia.org/wiki?curid=2365023", "title": "Morten Skj\u00f8nsberg", "text": "Carriera.\nClub.\nStab\u00e6k.\nHa debuttato per lo Stab\u00e6k nel corso dell'Eliteserien 2002: ha sostituito infatti Tom Stenvoll nel successo della squadra sul Molde per 4-2. Ha realizzato la prima rete il 3 agosto 2008, nella vittoria per 4-1 sul Bod\u00f8/Glimt. Si \u00e8 aggiudicato, con lo Stab\u00e6k, la vittoria finale nel campionato 2008 Ancora nel 2008, \u00e8 stato nominato miglior difensore dell'Eliteserien. Ha vinto poi la Superfinalen 2009, prima edizione del trofeo. Ha lasciato il club alla fine dell'Eliteserien 2011, in scadenza di contratto.\nNorrk\u00f6ping.\nIl 10 gennaio 2012, \u00e8 stato presentato come nuovo difensore degli svedesi del Norrk\u00f6ping. Ha esordito nell'Allsvenskan in data 2 aprile, schierato titolare nella vittoria di misura sull'Helsingborg. Il 9 luglio 2014, ha rescisso il contratto per motivi famigliari.\nRitorno allo Stab\u00e6k.\nIl 15 luglio 2014, ha fatto ritorno allo Stab\u00e6k. Il 23 dicembre 2015 ha rinnovato il contratto che lo legava al club, valido per l'annata successiva. Si \u00e8 svincolato al termine del campionato 2016, ma l'11 gennaio 2017 ha trovato l'accordo per un rinnovo biennale con lo Stab\u00e6k. Nonostante un altro anno di contratto rimanente, il 17 novembre 2017 ha annunciato il ritiro dall'attivit\u00e0 agonistica al termine della stagione.\nNazionale.\nSkj\u00f8nsberg ha esordito per la il 12 febbraio 2003, in una partita contro la Grecia, terminata 1-1: \u00e8 subentrato a Jone Samuelsen. In totale, ha vestito per 20 volte la casacca nella Nazionale Under-21 norvegese. Ha debuttato per la selezione maggiore, invece, il 19 novembre 2008, nella sconfitta esterna per 1-0 contro l', sostituendo Daniel Fredheim Holm.\nStatistiche.\nPresenze e reti nei club.\n\"Statistiche aggiornate al 1\u00ba gennaio 2018.\""}
{"id": "2365024", "revid": "121638464", "url": "https://it.wikipedia.org/wiki?curid=2365024", "title": "Festivalbar 1995", "text": "Il trentaduesimo Festivalbar si svolse durante l'estate del 1995 in 8 puntate. Sedi della manifestazione furono: Piazza degli Scacchi a Marostica, Parco Ducale a Colorno, l'Arena Alpe Adria di Lignano Sabbiadoro e Piazza del Popolo ad Ascoli Piceno, sede della finalissima.\nVenne condotto da Amadeus, Federica Panicucci e Laura Freddi.\nI vincitori furono gli 883 con il brano \"Tieni il tempo\" (in realt\u00e0 il primo classificato fu Gianluca Grignani, che rifiut\u00f2 il premio in contestazione dell'uso del playback nelle esibizioni), altri riconoscimenti furono dati a Zucchero (miglior album), Pino Daniele (premio speciale) e Laura Pausini (premio Europa).\nLa sigla di apertura e chiusura era affidata ai video musicali di Pino Daniele e Zucchero."}
{"id": "2365025", "revid": "320578", "url": "https://it.wikipedia.org/wiki?curid=2365025", "title": "Giuseppe D'Arimatea", "text": ""}
{"id": "2365026", "revid": "1718925", "url": "https://it.wikipedia.org/wiki?curid=2365026", "title": "Crocifisso di Santa Croce (Donatello)", "text": "Il Crocifisso di Santa Croce di Donatello \u00e8 una scultura in legno policromo (168x173 cm), attribuita al 1406-1408 circa e conservata nella Cappella Bardi di Vernio in capo al transetto sinistro Santa Croce a Firenze.\nStoria.\nSecondo la testimonianza del Billi, ripresa e arricchita da Vasari nelle Vite quest'opera, nella cappella Barbigia, venne duramente criticata da Filippo Brunelleschi, che rimprover\u00f2 all'amico Donatello di aver messo in croce un \"contadino\", per via dell'esasperato realismo. Sfidato a fare di meglio Brunelleschi avrebbe scolpito in risposta il solenne Crocifisso di Brunelleschi di Santa Maria Novella, alla vista del quale Donatello rimase cos\u00ec sbigottito da lasciar cadere in terra le uova che portava in grembo.\nOggi gli storici dell'arte tendono a smentire l'aneddoto, collocando le due opere a una decina di anni di distanza l'una dall'altra. Quella di Donatello viene comunque riconosciuta come anteriore e collocata al 1406-1408 circa, dopo cio\u00e8 il viaggio a Roma del 1402-1404, in compagnia proprio di Brunelleschi.\nL'opera \u00e8 citata, ma non descritta, come di Donatello anche dall'Anonimo Magliabechiano, mentre Vasari, in una lettera a Matteo Benvenuti del 29 dicembre 1571, ricorda lo spostamento dell'opera nella cappella di San Luigi della famiglia Bardi, dove si trova attualmente.\nL'identificazione del Crocifisso con quello della disputa \u00e8 tutt'altro che unanime, essendo stati proposti nel tempo anche i nomi di altri scultori (tra cui Nanni di Banco), ma senza grande seguito, e nel 2019, secondo la tesi di Pinotti, di Michelangelo Buonarroti. Johnson identific\u00f2 l'opera citata nelle fonti con il crocifisso del Bosco ai Frati, oggi considerato generalmente un'opera della seconda met\u00e0 del quattrocento.\nDescrizione e stile.\nIl confronto tra i due crocifissi \u00e8 esemplare per dimostrare le differenze personali tra i due padri del Rinascimento fiorentino, che nonostante la comunanza di intenti avevano concezioni personali del fare artistico molto diverse, se non talvolta opposte.\nIl Cristo di Donatello \u00e8 costruito sottolineando la sofferenza e la verit\u00e0 umana del soggetto, forse in accordo con le richieste dei committenti francescani, sempre interessati a figure patetiche che colpissero i fedeli comuni, facendoli partecipare tramite la compassione alle sofferenze di Ges\u00f9. L'opera ha infatti le spalle snodate e poteva essere deposto dalla Croce in occasione delle cerimonie della Settimana Santa.\nIl corpo sofferente \u00e8 composto con un modellato energico e vibrante, che non fa concessione alla convenienza estetica: l'agonia \u00e8 sottolineata dai lineamenti contratti, la bocca dischiusa, gli occhi semiaperti, la composizione sgraziata.\nCon quest'opera Donatello sembra polemizzare contro le eleganze ellenizzanti di Lorenzo Ghiberti, ma anche con la compostezza armoniosa e matematica di Brunelleschi. Nel crocifisso di quest'ultimo infatti il Cristo \u00e8 invece impostato secondo una studiata proporzionalit\u00e0 ed ha una solenne \"gravitas\", caratteristica delle opere di Brunelleschi.\nLa storica dell'arte Gianna Pinotti ha proposto di riferire il rivoluzionario Crocifisso mobile di Santa Croce alla mano di Michelangelo Buonarroti, attraverso un percorso di indagine che lo collegherebbe alle opere del Maestro e ai suoi studi di anatomia presso il convento di Santo Spirito a Firenze, contestualizzandolo nell'ambito della dottrina di Savonarola, che poneva la \"spietata immagine\" del Crocifisso sofferente al centro della propria predicazione, e inserendolo, per la sua morfologia, nel teatro delle sacre rappresentazioni collegate al contesto devozionale di fine Quattrocento. "}
{"id": "2365038", "revid": "83531", "url": "https://it.wikipedia.org/wiki?curid=2365038", "title": "Johann Georg Kastner", "text": "Biografia.\nI genitori di Kastner erano Johann Georg Kastner, originario di Dettwiller, e Marie Salome Pfeiffer, di W\u0153rth. \nNonostante il suo interesse per la musica, Kastner studi\u00f2 teologia all'Universit\u00e0 di Strasburgo, su richiesta di suo padre, dal 1827 al 1832. \nDopo aver gi\u00e0 realizzato quattro opere a Strasburgo (\"Gustav Wasa\", \"Der Tod Oscar's\", \"Der Sarazene\", \"Die K\u00f6nigin der Sarmaten\"), nel 1835 il consiglio comunale gli concesse una borsa di studio per studiare al Conservatorio di Parigi, dove prosegu\u00ec i suoi studi sotto la guida di Berton e Anton\u00edn Reicha.\nNel 1837 pubblic\u00f2 un saggio intitolato \"Trait\u00e9 g\u00e9n\u00e9ral d'instrumentation\", il primo di una serie di lavori didattici, che venne accolto favorevolmente e adottato dal Conservatorio. \nIl pi\u00f9 forte interesse di Kastner si rivolse agli strumenti musicali aerofoni, in particolar modo alle invenzioni strumentali di Adolphe Sax. Le sue composizioni per sax risultarono tra le prime opere scritte per questo strumento. \nNel suo \"Manuel g\u00e9n\u00e9ral de musique militaire\" (1848) vi furono incluse alcune delle prime illustrazioni degli strumenti di Sax. \nIl 16 maggio 1837 spos\u00f2 a Parigi la sua allieva, L\u00e9onie Kastner-Boursault. Dal momento che L\u00e9onie era ricca, suo marito poteva esercitare la sua professione senza preoccupazioni finanziarie. La coppia ebbe un figlio, il medico e musicista Fr\u00e9d\u00e9ric Kastner.\nKastner fu membro all'Accademia di Belle Arti ed era un dottore onorario all'Universit\u00e0 di Tubinga.\n\u00c8 stato autore di varie opere, tra le quali: \"B\u00e9atrice\", \"La Maschera\", \"Les Nonnes de Robert le Diable\".\nHa composto \"Livres-partitions\", una sorta di sinfonie-cantate vocali e strumentali introdotte da saggi storici sui protagonisti: \"Les dans des morts\" (1852), \"De la danse macabre\" (1852), \"La Harpe d'Eole et la Musique Comique\" (1856), \"Le Voiz de Paris\" (1875), \"Les Sir\u00e8nes\". \nHa prodotto anche liriche vocali, musica strumentale da camera, orchestrale.\nHa pubblicato numerosi libri, tra i quali: \"Les Chants de la vie\" (1854), una raccolta di cori maschili; \"Les Chants de l'arm\u00e9e fran\u00e7aise\" (1855)."}
{"id": "2365039", "revid": "123828803", "url": "https://it.wikipedia.org/wiki?curid=2365039", "title": "Frederic Forrest", "text": "Biografia.\nForrest \u00e8 nato a Waxahachie, Texas, da Virginia Allie (nata McSpadden) e Frederic Forrest Fenimore, il proprietario di un negozio di mobili. Forrest, che ha collaborato in ben quattro occasioni con Francis Ford Coppola, \u00e8 principalmente conosciuto per il ruolo di Chef in \"Apocalypse Now\" (1979) e per aver interpretato lo scrittore Dashiell Hammett due volte: nel film \"Hammett - Indagine a Chinatown\" (1982) e in \"Citizen Cohn\" (1992). Ha avuto un ruolo importante anche nella miniserie televisiva \"Colomba solitaria\" (1989). Nel 1993 ha interpretato il ruolo di Nick, negoziante neonazista, omofobo e maschilista nel film \"Un giorno di ordinaria follia\" di Joel Schumacher.\nCandidato all'Oscar al miglior attore non protagonista per il suo ruolo in \"The Rose\" (1979), fra gli altri suoi ruoli di rilievo quelli in \"La conversazione\" (1974), \"Missouri\" (1976), \"Un sogno lungo un giorno\" (1983), \"Il grande inganno\" (1990) e \"Trauma\" (1993) di Dario Argento. In televisione, ha interpretato il ruolo di Petronio Arbitro nella fiction TV \"Quo vadis?\" (1985) e poi il ruolo del capitano Richard Jenko nella prima stagione della serie televisiva della Fox \"I quattro della scuola di polizia\" (1987). Forrest \u00e8 stato successivamente sostituito dall'attore Steven Williams per il resto della serie.\nVita privata.\n\u00c8 stato sposato con Nancy Ann Whittaker dal 1960 al 1963, e con l'attrice Marilu Henner dal 1980 al 1983."}
{"id": "2365040", "revid": "767487", "url": "https://it.wikipedia.org/wiki?curid=2365040", "title": "Vittorio Ghiandi", "text": "Caratteristiche tecniche.\nEra un'ala o un centravanti.\nCarriera.\nNato a Rivarolo e cresciuto nelle giovanili del Genoa, dopo una stagione alla Sestrese in Serie B ebbe gli anni migliori nel \"rivelazione\" dei primi anni cinquanta, di cui fu il principale bomber (ben 18 realizzazioni in Serie A nella stagione 1949-1950, nella quale i lariani ottennero il sesto posto finale, miglior risultato della loro storia).\nNel 1954 pass\u00f2 al Catania, con cui realizza 11 reti in A nella stagione 1954-1955. Dopo due stagioni arriv\u00f2 al Verona, in tempo per conquistare una promozione in Serie A, al termine della Serie B 1956-1957.\nDopo l'esperienza veronese passa al per tornare in Liguria nel 1959 dove chiude la carriera giocando nella Sestrese ed infine all'Alassio sino al 1963 anno del suo ritiro.\nIn carriera collezion\u00f2 complessivamente 140 presenze e 47 reti in Serie A (pi\u00f9 una presenza nell'anomalo campionato di Divisione Nazionale 1945-1946) e 127 presenze e 32 reti in Serie B."}
{"id": "2365041", "revid": "38120", "url": "https://it.wikipedia.org/wiki?curid=2365041", "title": "Warhammer Apocalisse", "text": ""}
{"id": "2365044", "revid": "46291", "url": "https://it.wikipedia.org/wiki?curid=2365044", "title": "Helianthemum nummularium", "text": "L'Eliantemo maggiore (nome scientifico Helianthemum nummularium ) \u00e8 una piccola pianta erbacea perenne dai fragili fiori gialli appartenente alla famiglia delle Cistaceae.\nSistematica.\nLa famiglia delle Cistaceae \u00e8 mediamente numerosa con 200 specie raggruppate in 9 generi. Al genere \"Helianthemum\" appartengono circa met\u00e0 delle specie della famiglia originate in prevalenza nella zona mediterranea e nell'Asia occidentale, una ventina delle quali sono presenti spontaneamente sul territorio italiano.\nIl Sistema Cronquist assegna la famiglia delle \"Cistaceae\" all'ordine delle Violales mentre la moderna classificazione APG (avvalendosi dei recenti progressi della sistematica molecolare) la colloca nell'ordine delle Malvales. Sempre in base alla classificazione APG sono cambiati anche i livelli superiori (vedi tabella a destra).\nIl genere della pianta di questa scheda \u00e8 suddiviso i due sottogeneri: \"Halimium\" e \"Euhelianthemum\"; il primo ha gli embrioni (parte essenziale del seme) ricurvi quasi ad anello, il secondo sono pi\u00f9 dritti o eventualmente ripiegati su s\u00e9 tessi. La specie \"Helianthemum nummularium\" appartiene al secondo raggruppamento.\nVariabilit\u00e0.\nLa specie di questa scheda \u00e8 molto variabile in diversi aspetti morfologici (altezza, colore dei petali, forma delle foglie, pubescenza e altro). Sul nostro territorio sono state individuate 7 sottospecie, ma la loro definizione \u00e8 resa problematica dal fatto che i vari caratteri tendono confondersi nelle aree di sovrapposizione della varie sottospecie. \nIn dettaglio nel nord-est italiano le varie sottospecie hanno conquistato ognuna un loro habitat abbastanza definito e specifico:\nMentre in altre zone (Alpi Marittime) l'ibridazione e la promiscuit\u00e0 delle varie sottospecie (specialmente per i caratteri riguardanti la pelosit\u00e0 e il colore dei petali) determinano una situazione di alta instabilit\u00e0 genetica. Senz'altro questa specie ha bisogno di essere ulteriormente studiata.\nPer meglio individuare le varie sottospecie l'elenco che segue utilizza in parte il sistema delle chiavi analitiche.\nNell'elenco che segue sono indicate alcune variet\u00e0 e sottospecie (l'elenco pu\u00f2 non essere completo e alcuni nominativi sono considerati da altri autori dei sinonimi della specie principale o anche di altre specie):\nIbridi.\nNell'elenco che segue sono indicati alcuni ibridi interspecifici:\nSono possibili inoltre ibridi tra le sottospecie, in particolare tra la subsp. \"nummularium\" e la subsp. \"berterianum\".\nSinonimi.\nLa specie di questa scheda ha avuto nel tempo diverse nomenclature. L'elenco che segue indica alcuni tra i sinonimi pi\u00f9 frequenti:\nEtimologia.\nLa prima volta che si trova il termine \"Helianthemum\" \u00e8 in una stampa ad opera del fisico e botanico germanico Valerio Cordo (18 febbraio 1515 \u2013 25 settembre 1544); ma \u00e8 stato il botanico francese Joseph Pitton de Tournefort (5 giugno 1656\u201428 dicembre 1708) ad usarlo per primo come valore di genere. L'etimologia del nome del genere \u00e8 abbastanza intuitiva ed \u00e8 formata da due semplici parole: \"h\u00e8lios\" (= sole) e \"\u00e0nthos\" (= fiore) indicando cos\u00ec la breve durata di un solo giorno dei fiori di questo genere, oppure (secondo altre etimologie) indica il fatto che questi fiori vogliono le zone soleggiate. L'epiteto specifico (\"nummularium\") pu\u00f2 essere stato suggerito dai petali dal colore dorato e dalla superficie spiegazzata.\nIl nome originario di questa specie \"chamaecistus\" (poi cambiato in \"nummularium\") venne coniato dai primi botanici dei secoli XV e XVI e significa \"cisto che cresce vicino alla terra\"; nome consolidato poi dal botanico giardiniere Philip Miller nel 1768 .\nIl binomio scientifico definitivo (\"Helianthemum nummularium\") della pianta di questa scheda \u00e8 stato definito da Carl von Linn\u00e9 (Rashult, 23 maggio 1707 \u2013 Uppsala, 10 gennaio 1778) biologo e scrittore svedese, considerato il padre della moderna classificazione scientifica degli organismi viventi e dal gi\u00e0 citato botanico scozzese Philip Miller (Chelsea, 1691 \u2013 Chelsea, 1771) in una pubblicazione del 1768.\nIn lingua tedesca questa pianta (la sottospecie \"nummularium\") si chiama \"Gew\u00f6hnliches Sonnenr\u00f6schen\"; in francese si chiama \"H\u00e9lianth\u00e8me nummulaire\"; in inglese si chiama \"Common Rock-rose\".\nDescrizione generale della specie.\n\u00c8 una pianta erbacea-suffrutice sempreverde a carattere peloso (addirittura tomentoso) di altezza variabile fra i 5 e i 50\u00a0cm. La forma biologica \u00e8 camefita suffruticosa (Ch suffr), ossia sono piante perenni e legnose alla base, con gemme svernanti poste ad un'altezza dal suolo tra i 2 ed i 30\u00a0cm. Le porzioni erbacee si seccano annualmente e rimangono in vita soltanto le parti legnose.\nRadici.\nLe radici sono secondarie da fittone.\nFusto.\nI fusti sono ramosi-cespugliosi di tipo diffuso-ascendenti ma anche prostrato-ascendenti. Alla base sono quasi legnosi, ispidi e rugosi. I rami sono ascendenti.\nFoglie.\nLe foglie, semi persistenti, hanno delle forme diverse (ellittica o lanceolata) a seconda della variet\u00e0 della pianta: in genere sono intere con margini revoluti e ciliati. La consistenza della foglia \u00e8 coriacea. Il colore \u00e8 verde su entrambe le pagine con superficie bianco-tomentosa oppure glabra o con peli semplici. Lungo il fusto le foglie sono opposte e picciolate. Alla base delle foglie sono presenti delle stipole. Quelle delle foglie superiori sono molto sviluppate: raggiungono e superano la lunghezza del picciolo ed hanno un aspetto molto simile alle foglie. Dimensioni delle foglie maggiori: 20 \u2013 35\u00a0mm. Lunghezza del picciolo : 2 \u2013 4\u00a0mm. Dimensione delle stipole: larghezza 1 \u2013 2\u00a0mm; lunghezza 6 \u2013 10\u00a0mm.\nInfiorescenza.\nL'infiorescenza si compone di racemi lassi e pauciflori (4 \u2013 7 fiori perlopi\u00f9 unilaterali; ma a volte si possono trovare infiorescenze composte da copie di fiori). I fiori sono di colore giallo-intenso (ma anche, se non frequentemente, rosei o bianchi) ed hanno dei peduncoli incurvati e ben sviluppati.\nFiore.\nI fiori sono ermafroditi e attinomorfi; sono pentameri (calice e corolla composta da 5 elementi). I boccioli (pendenti e globosi) hanno un aspetto abbastanza differente dai sepali maturi.\nFrutti.\nIl frutto \u00e8 una capsula loculicida a tre valve con molti semi. Una membrana riveste internamente il frutto. La forma \u00e8 ricurva. I semi sono provvisti di albume amilaceo. Lunghezza della capsula 6 \u2013 9\u00a0mm.\nDescrizione delle sottospecie.\nVengono evidenziate solamente le differenze pi\u00f9 marcate rispetto alla descrizione di riferimento.\nSottospecie \"berterianum\".\n\"Helianthemum nummularium\" (L.) Mill. subsp. \"berterianum\" (Bertol.) Breistr. (1947)\nSottospecie \"glabrum\".\n\"Helianthemum nummularium\" (L.) Mill. subsp. \"glabrum\" (Koch) Wilczek (1922)\nSottospecie \"grandiflorum\".\n\"Helianthemum nummularium\" (L.) Mill. subsp. \"grandiflorum\" (Scop.) Sch. &amp; Th.(1914)\nSottospecie \"nummularium\".\n\"Helianthemum nummularium\" (L.) Mill. subsp. \"nummularium\"\nSottospecie \"obscurum\".\n\"Helianthemum nummularium\" (L.) Mill. subsp. \"obscurum\" (Celak) Holub. (1964)\nSottospecie \"semiglabrum\".\n\"Helianthemum nummularium\" (L.) Mill. subsp. \"semiglabrum\" (Badaro) Proctor. (1968)\nSottospecie \"tomentosum\".\n\"Helianthemum nummularium\" (L.) Mill. subsp. \"tomentosum\" (Scop.) Sch. &amp; Th. (1914)\nUsi.\nGiardinaggio.\nData la grande facilit\u00e0 con cui la specie pu\u00f2 variare si sono originate almeno una dozzina si cultivar sfruttate dai giardinieri. Sono piante rustiche (di facile impianto) che decorano eccellentemente i muri o i giardini di tipo roccioso se sono messe opportunamente in condizioni di riparo dai venti freddi del nord."}
{"id": "2365045", "revid": "287204", "url": "https://it.wikipedia.org/wiki?curid=2365045", "title": "Mudgal", "text": " \nMudgal \u00e8 una suddivisione dell'India, classificata come \"town panchayat\", di 19.117 abitanti, situata nel distretto di Raichur, nello stato federato del Karnataka. In base al numero di abitanti la citt\u00e0 rientra nella classe IV (da 10.000 a 19.999 persone).\nGeografia fisica.\nLa citt\u00e0 \u00e8 situata a 16\u00b0 1' 0 N e 76\u00b0 25' 60 E e ha un'altitudine di 548 .\nSociet\u00e0.\nEvoluzione demografica.\nAl censimento del 2001 la popolazione di Mudgal assommava a 19.117 persone, delle quali 9.828 maschi e 9.289 femmine. I bambini di et\u00e0 inferiore o uguale ai sei anni assommavano a 3.071, dei quali 1.611 maschi e 1.460 femmine. Infine, coloro che erano in grado di saper almeno leggere e scrivere erano 9.854, dei quali 6.084 maschi e 3.770 femmine."}
{"id": "2365047", "revid": "478814", "url": "https://it.wikipedia.org/wiki?curid=2365047", "title": "Mutua Madrile\u00f1a Madrid Open 2009", "text": "Il \"Mutua Madrile\u00f1a Madrid Open 2009\" \u00e8 un torneo di tennis che si \u00e8 giocato sulla terra rossa. \u00c8 stata l'ottava edizione ATP ma la prima WTA.Ha fatto parte dell'ATP World Tour Masters 1000 nell'ambito dell'ATP World Tour 2009 e del Premier nell'ambito del WTA Tour 2009. Entrambe le competizioni sia maschili che femminili si sono giocate nell'impianto di Park Manzanares a Madrid, Spagna dal 9 al 17 maggio 2009.\nPartecipanti ATP.\nAltri partecipanti.\nGiocatori che hanno ricevuto una wild card per entrare nel tabellone principale:\nQuesti atleti sono passati dalle qualificazioni:\nPartecipanti WTA.\nAltri partecipanti.\nGiocatori che hanno ricevuto una wild card per entrare nel tabellone principale::\nQuesti atleti sono passati dalle qualificazioni:\nCampioni.\nSingolare maschile.\n Roger Federer ha battuto in finale Rafael Nadal, 6\u20134, 6\u20134.\nSingolare femminile.\n Dinara Safina ha battuto in finale Caroline Wozniacki, 6\u20132, 6\u20134.\nDoppio maschile.\n Daniel Nestor / Nenad Zimonji\u0107 hanno battuto in finale Simon Aspelin / Wesley Moodie, 6\u20134, 6\u20134.\nDoppio femminile.\n Cara Black / Liezel Huber hanno battuto in finale Kv\u011bta Peschke / Lisa Raymond, 4\u20136, 6\u20133, 10\u20136."}
{"id": "2365049", "revid": "287204", "url": "https://it.wikipedia.org/wiki?curid=2365049", "title": "Festivalbar 1996", "text": "Il trentatreesimo Festivalbar si svolse durante l'estate del 1996 in 10 puntate. Sedi della manifestazione furono: Cava degli Umbri a San Marino, Piazza del Popolo a Fermo, Capoliveri, l'Arena Alpe Adria di Lignano Sabbiadoro e Piazza del Plebiscito a Napoli, sede della finalissima.\nVenne condotto da Amadeus, Alessia Marcuzzi e Corona. \nIl vincitore dell'edizione fu Eros Ramazzotti sia nella categoria singoli con \"Pi\u00f9 bella cosa\" che in quella album con \"Dove c'\u00e8 musica\".\nIl giorno della registrazione di entrambe le puntate della finale in Piazza del Plebiscito a Napoli l'organizzazione si trov\u00f2 dinanzi a un'affluenza di ben 200.000 persone, vedendosi costretta a trasmettere la finale in diretta su Italia 1 regionale e invitando dal primo pomeriggio, attraverso delle pubblicit\u00e0 dedicate, la gente a non raggiungere la piazza per motivi di sicurezza."}
{"id": "2365053", "revid": "287204", "url": "https://it.wikipedia.org/wiki?curid=2365053", "title": "Il diavolo nella cattedrale (Edmund Crispin)", "text": "Il diavolo nella cattedrale (titolo originale \"Holy Disorders\") \u00e8 il secondo romanzo giallo di Edmund Crispin con Gervase Fen protagonista. In questo romanzo, pubblicato nel 1946, Crispin inserisce molti elementi appartenenti al mondo della musica.\nTrama.\nInghilterra, estate 1940. Mentre il paese affronta i bombardamenti tedeschi, nella piccola cittadina di Tolnbridge nel Devon accadono dei fatti strani attorno all'antica cattedrale. Denis Brooke, organista della cattedrale, alla fine delle prove con il coro, viene aggredito e tramortito all'uscita dalla chiesa. Soccorso e portato in ospedale, nei rari sprazzi di lucidit\u00e0 non riesce a fornire una versione plausibile di ci\u00f2 che gli \u00e8 accaduto, raccontando di una lastra tombale rimossa e di un impiccato.\nA Tolnbridge \u00e8 in vacanza Gervase Fen, professore di letteratura inglese ad Oxford, al momento tutto preso da un nuovo hobby, l'entomologia. Le strane circostanze dell'aggressione a Brooke inducono Fen a invitare a Tolnbridge un suo vecchio amico, Geoffrey Vintner, organista e compositore di musica sacra, per prendere il posto di Brooke alla cattedrale, dato che il viceorganista \u00e8 terrorizzato dall'idea di subire anch'egli un attentato.\nVintner si reca a Tolnbridge in treno, accompagnato da Henry Fielding, omonimo dello scrittore, un commesso di un grande magazzino di Londra che desidera entrare nel controspionaggio per servire la patria, visto che \u00e8 stato escluso dal servizio militare. Da quando ha ricevuto il messaggio di Fen, a Vintner capitano tre piccoli incidenti, degli \"avvertimenti\" a rinunciare a recarsi a Tolnbridge, tuttavia, nonostante una comprensibile inquietitudine, Vintner e Fielding arrivano finalmente a Tolnbridge e si recano alla canonica, un edificio adiacente al terreno in cui sorge la cattedrale e che ospita al momento anche il professor Fen."}
{"id": "2365054", "revid": "1543377", "url": "https://it.wikipedia.org/wiki?curid=2365054", "title": "Municipalit\u00e0 locale di Laingsburg", "text": " \nLaingsburg \u00e8 una municipalit\u00e0 locale (in inglese Laingsburg Local Municipality) appartenente alla municipalit\u00e0 distrettuale di Central Karoo della provincia del Capo Occidentale in Sudafrica. \nIn base al censimento del 2001 la sua popolazione \u00e8 di 6.679 abitanti.\nLa sede amministrativa e legislativa \u00e8 la citt\u00e0 di Laingsburg e il suo territorio si estende su una superficie di e non \u00e8 suddiviso in nessuna circoscrizione elettorali (\"wards\"). Il suo codice di distretto \u00e8 WC051.\nGeografia fisica.\nConfini.\nLa municipalit\u00e0 locale di Laingsburg confina a nord con quella di Karoo Hoogland (Namakwa/Provincia del Capo Settentrionale), a est con quelle di Prince Albert e Beaufort West, a sud con quella di Kannaland (Eden) e a ovest con il District Management Areas WCDMA02."}
{"id": "2365055", "revid": "190917", "url": "https://it.wikipedia.org/wiki?curid=2365055", "title": "Giuseppe Kaschmann", "text": "Biografia.\nConosciuto anche come Joseph Kaschmann e Josip Ka\u0161man, nacque nell'isola di Lussino, allora sotto l'impero austriaco, oggi in Croazia. La sua famiglia era di tradizione italiana, come molti lussignani dell'epoca: la madre Eugenia Ivancich era figlia di un armatore lussignano e il padre Giuseppe era un maestro di scuola che si era battuto affinch\u00e9 l'italiano prevalesse sul croato nelle scuole di Lussinpiccolo.\nAbbandonata la facolt\u00e0 di legge a Padova, studi\u00f2 musica e canto a Udine sotto la guida del maestro Giovannini. Gi\u00e0 nel 1868 inizi\u00f2 ad esibirsi a Zagabria e una delle sue prime apparizioni avvenne nell'opera croata \"Mislav\" scritta da Ivan Zajc. L'esordio italiano avvenne nel 1876 con l'opera \"La Favorita\", al Teatro Regio di Torino. Il 26 dicembre 1878 debutt\u00f2 al Teatro alla Scala di Milano interpretando il Marchese di Posa nel \"Don Carlo\" di Giuseppe Verdi.\nNel 1878 fu costretto all'esilio perch\u00e9 ritenuto disertore in quanto non si present\u00f2, pur essendo veterano, quando fu richiamato dal governo austriaco per la guerra con la Bosnia ed Erzegovina. Stabilitosi in un primo tempo a Milano chiese ed ottenne la cittadinanza italiana. Cant\u00f2 nei principali teatri italiani (la Scala di Milano, il Regio di Torino, il San Carlo di Napoli, il Regio di Parma) ed europei, riportando sempre un grande successo; fu acclamato in Spagna, Portogallo, Russia, Germania e Monte Carlo. Solo grazie all'interessamento di Pio X e in seguito all'amnistia del 1909, riusc\u00ec a rientrare in patria dopo trent'anni di lontananza. Nello stesso anno cant\u00f2 a Trieste e a Zagabria il \"Giovanni Battista\" di don Giocondo Fino.\nNel 1887 debutt\u00f2 a Buenos Aires nel vecchio Teatro Col\u00f3n. In quella stagione Kaschmann cant\u00f3, tra altri titoli, Hamlett, Rigoletto, Ruy Blas, Le Roi de Lahore e Un ballo in Maschera. Ritorn\u00f2 nel 1890 nel Teatro de la Opera accanto a Tamagno e con Marino Mancinelli come maestro concertatore e direttore d\u00b4orchestra.\nNel 1884 fece parte della prima compagnia italiana che cant\u00f2 al Metropolitan Opera House di New York, dove ritorn\u00f2 nel 1896 anche nel repertorio wagneriano, cantato in lingua originale. Fu l'unico baritono italiano a cantare nel tempio wagneriano di Bayreuth nel 1892 e 94.\nNell'ultimo periodo della carriera, dopo essersi dedicato alla musica sacra e al melodramma, pass\u00f2 ad un genere pi\u00f9 consono alla sua et\u00e0 affrontando ruoli buffi e comici. Sono di quest'ultimo periodo le sue interpretazioni in \"Don Pasquale\", \"Il barbiere di Siviglia\" e \"Le astuzie femminili\".\nAnche la figlia Bianca fu una celebre cantante d'opera, sposata con il conte Guido Chigi-Saracini."}
{"id": "2365057", "revid": "287204", "url": "https://it.wikipedia.org/wiki?curid=2365057", "title": "Mudigere", "text": " \nMudigere (o Mudgere) \u00e8 una suddivisione dell'India, classificata come \"town panchayat\", di 8.962 abitanti, situata nel distretto di Chickmagalur, nello stato federato del Karnataka. In base al numero di abitanti la citt\u00e0 rientra nella classe V (da 5.000 a 9.999 persone).\nGeografia fisica.\nLa citt\u00e0 \u00e8 situata a 13\u00b0 7' 60 N e 75\u00b0 37' 60 E e ha un'altitudine di 914 .\nSociet\u00e0.\nEvoluzione demografica.\nAl censimento del 2001 la popolazione di Mudigere assommava a 8.962 persone, delle quali 4.562 maschi e 4.400 femmine. I bambini di et\u00e0 inferiore o uguale ai sei anni assommavano a 891, dei quali 453 maschi e 438 femmine. Infine, coloro che erano in grado di saper almeno leggere e scrivere erano 7.359, dei quali 3.887 maschi e 3.472 femmine."}
{"id": "2365059", "revid": "247933", "url": "https://it.wikipedia.org/wiki?curid=2365059", "title": "Centrale (provincia)", "text": ""}
{"id": "2365061", "revid": "122452632", "url": "https://it.wikipedia.org/wiki?curid=2365061", "title": "Corona di Carlo, principe di Galles", "text": "La corona di Carlo, principe del Galles, \u00e8 una corona realizzata nel 1969 per Carlo, principe del Galles ed erede della regina Elisabetta II del Regno Unito.\nQuando Edoardo VIII abdic\u00f2, nel 1936, si port\u00f2 la corona del principe del Galles in esilio in Francia, dove rimase fino alla sua morte nel 1972, e cos\u00ec si rese necessaria la fabbricazione di una nuova corona per il nuovo principe del Galles Carlo, nel 1969.\nEsisteva un'altra corona da principe del Galles, quella di Federico di Hannover, ma era inutilizzabile a causa dell'usura. Si procedette cos\u00ec alla realizzazione di una nuova.\nLa nuova corona \u00e8 composta da un cerchio bordato di ermellino con due archetti che, in alto, si congiungono a un globo sormontato dalla croce.\nIl principe Carlo venne incoronato con questa corona nel Castello di Caernarfon il 1\u00ba luglio 1969. Dopo la cerimonia la corona non \u00e8 pi\u00f9 stata indossata e attualmente \u00e8 esposta dal 1974 presso il museo nazionale di Cardiff. La consorte del principe del Galles, invece, non ha diritto a indossare una corona."}
{"id": "2365065", "revid": "287204", "url": "https://it.wikipedia.org/wiki?curid=2365065", "title": "Mulbagal", "text": " \nMulbagal \u00e8 una citt\u00e0 dell'India di 44.031 abitanti, situata nel distretto di Kolar, nello stato federato del Karnataka. In base al numero di abitanti la citt\u00e0 rientra nella classe III (da 20.000 a 49.999 persone).\nGeografia fisica.\nLa citt\u00e0 \u00e8 situata a 13\u00b0 10' 0 N e 78\u00b0 24' 0 E e ha un'altitudine di 826 .\nSociet\u00e0.\nEvoluzione demografica.\nAl censimento del 2001 la popolazione di Mulbagal assommava a 44.031 persone, delle quali 22.353 maschi e 21.678 femmine. I bambini di et\u00e0 inferiore o uguale ai sei anni assommavano a 6.317, dei quali 3.206 maschi e 3.111 femmine. Infine, coloro che erano in grado di saper almeno leggere e scrivere erano 26.830, dei quali 15.085 maschi e 11.745 femmine."}
{"id": "2365066", "revid": "729019", "url": "https://it.wikipedia.org/wiki?curid=2365066", "title": "Malaita", "text": "Malaita \u00e8 l'isola maggiore della provincia omonima facente parte dell'arcipelago delle Isole Salomone e appartenente allo Stato delle Isole Salomone. Si estende su una superficie di 4.307\u00a0km\u00b2."}
{"id": "2365067", "revid": "1409041", "url": "https://it.wikipedia.org/wiki?curid=2365067", "title": "Mesterfinalen", "text": "Il Mesterfinalen, precedentemente noto come Superfinalen (letteralmente \"Super finale\") e informalmente come Supercoppa di Norvegia, \u00e8 una competizione calcistica norvegese in cui si affrontano in una gara unica i vincitori dell'Eliteserien e quelli del Norgesmesterskapet.\nStoria.\nLa prima edizione si \u00e8 disputata nel marzo 2009, con l'incontro tra Stab\u00e6k e V\u00e5lerenga. L'evento \u00e8 stato organizzato con la collaborazione di Norsk Toppfotball, TV2 e UNICEF, al quale sono stati devoluti i ricavi.\nLo Stab\u00e6k si \u00e8 aggiudicato la prima edizione, battendo per 3-1 il V\u00e5lerenga alla Telenor Arena. La federazione norvegese, giudicato positivamente l'esperimento, decise di riproporre la Superfinalen nel 2010, edizione vinta dal Rosenborg sull'Aalesund. Successivamente, la competizione \u00e8 stata interrotta per mancanza di interesse da parte degli sponsor e non \u00e8 stata disputata nel 2011. Dopo un anno \u00e8 stata ripristinata con la formula originale, senza crismi d'ufficialit\u00e0 ma organizzata soltanto dagli sponsor: nel 2012 si \u00e8 quindi imposto il Molde, con un 3-2 ai danni dell'Aalesund.\nNel 2017 la competizione \u00e8 stata introdotta, con il nome di Mesterfinalen ed organizzata dalla Norges Fotballforbund e sponsorizzata dall'UNICEF."}
{"id": "2365068", "revid": "1632387", "url": "https://it.wikipedia.org/wiki?curid=2365068", "title": "Latticini", "text": "Il termine latticini (singolare \"lattic\u00ecnio\", dal latino \"lacticinium\") indica prodotti alimentari ottenuti dalla lavorazione del latte.\nProdotti.\nTra i prodotti caseari pi\u00f9 diffusi vi sono formaggio, ricotta, burro, yogurt e panna.\nIl formaggio \u00e8 ottenuto tramite coagulazione della parte proteica del latte (caseina) e della parte grassa per mezzo del caglio; si distinguono tra essi i formaggi freschi e i formaggi stagionati. Il formaggio, ai fini della legge italiana, non \u00e8 un latticinio.\nLa ricotta si ottiene come residuo della produzione del formaggio dalla cagliata ovvero come parte del siero del latte.\nIl burro \u00e8 prodotto dalla lavorazione della panna (o crema di latte), con formazione di un'emulsione.\nLo yogurt viene realizzato per fermentazione batterica degli zuccheri presenti nel latte.\nLa panna \u00e8 costituita dalla parte grassa del latte, ottenuta per centrifugazione o per affioramento in seguito a decantazione lenta.\nSi considera latticinio anche il k\u00e9fir."}
{"id": "2365069", "revid": "223378", "url": "https://it.wikipedia.org/wiki?curid=2365069", "title": "Festivalbar 1997", "text": "Il trentaquattresimo Festivalbar si svolse durante l'estate del 1997 in 9 puntate, registrate presso Piazza Sordello a Mantova, l'Arena di Pola, l'Arena Alpe Adria di Lignano Sabbiadoro e Piazza del Plebiscito a Napoli, sede della finalissima. Venne condotto da Amadeus, affiancato da Alessia Marcuzzi (1\u00b0, 2\u00b0, 8\u00b0 e 9\u00b0 appuntamento), Simona Ventura (3\u00b0, 4\u00b0, 5\u00b0, 8\u00b0 e 9\u00b0 appuntamento), Elenoire Casalegno (6\u00b0 e 7\u00b0 appuntamento) e Natalia Estrada (6\u00b0 e 7\u00b0 appuntamento). \nIl vincitore dell'edizione fu Pino Daniele sia nella categoria singoli con \"Che male c'\u00e8\" sia in quella album con \"Dimmi cosa succede sulla terra\".\nOrganizzazione.\nMediaset\nDirezione artistica.\nVittorio Salvetti"}
{"id": "2365071", "revid": "486946", "url": "https://it.wikipedia.org/wiki?curid=2365071", "title": "Imperial state crown", "text": ""}
{"id": "2365072", "revid": "1892728", "url": "https://it.wikipedia.org/wiki?curid=2365072", "title": "Future-Drama", "text": ""}
{"id": "2365078", "revid": "439868", "url": "https://it.wikipedia.org/wiki?curid=2365078", "title": "Frederick Reines", "text": ""}
{"id": "2365080", "revid": "199745", "url": "https://it.wikipedia.org/wiki?curid=2365080", "title": "Eliantemo maggiore", "text": ""}
{"id": "2365085", "revid": "287204", "url": "https://it.wikipedia.org/wiki?curid=2365085", "title": "Mutua Madrile\u00f1a Madrid Open 2009 - Singolare femminile", "text": "Il singolare femminile del Mutua Madrile\u00f1a Madrid Open 2009 \u00e8 stato un torneo di tennis facente parte del WTA Tour 2009.\nIl torneo si \u00e8 concluso con la vittoria di Dinara Safina che ha sconfitto in finale Caroline Wozniacki 6\u20132, 6\u20134.\nTeste di serie.\nLe 4 semifinaliste degli Internazionali BNL d'Italia 2009 hanno ricevuto un pass per il 2\u00ba turno."}
{"id": "2365091", "revid": "547034", "url": "https://it.wikipedia.org/wiki?curid=2365091", "title": "World Boxing Council", "text": "Il World Boxing Council, noto con la sigla WBC, \u00e8 una delle quattro principali organizzazioni internazionali di pugilato riconosciute dall'IBHOF (insieme a IBF, WBA e WBO) che sanciscono gare ufficiali a livello professionistico. Venne creato il 14 febbraio 1963 da 11 paesi: Stati Uniti, Argentina, Regno Unito, Francia, Messico, Filippine, Panama, Cile, Per\u00f9, Venezuela e Brasile pi\u00f9 Porto Rico."}
{"id": "2365097", "revid": "438678", "url": "https://it.wikipedia.org/wiki?curid=2365097", "title": "God Squad/Anti-Flag", "text": "God Squad/Anti-Flag \u00e8 uno split EP tra i due gruppi punk statunitensi Anti-Flag e God Squad, pubblicato nel 1996."}
{"id": "2365099", "revid": "123867243", "url": "https://it.wikipedia.org/wiki?curid=2365099", "title": "Festivalbar 1998", "text": "Il trentacinquesimo Festivalbar si svolse durante l'estate del 1998 in 9 puntate, registrate presso Villa Contarini a Piazzola sul Brenta, Capoliveri, l'Arena Alpe Adria di Lignano Sabbiadoro e con il ritorno dopo 6 anni nello scenario dell'Arena di Verona per la finalissima.\nVenne condotto da Fiorello e Alessia Marcuzzi.\nIl vincitore fu Vasco Rossi sia nella sezione singoli con il brano \"Io no\" sia nella sezione album con \"Canzoni per me\".\nQuest'edizione viene ricordata per essere l'ultima organizzata dal patron storico Vittorio Salvetti, che sarebbe scomparso il 19 ottobre di quell'anno: la sua ultima apparizione in pubblico fu proprio all'ultima serata dall'Arena di Verona.\nOrganizzazione.\nMediaset\nDirezione Artistica.\nVittorio Salvetti"}
{"id": "2365100", "revid": "729019", "url": "https://it.wikipedia.org/wiki?curid=2365100", "title": "Mutua Madrile\u00f1a Madrid Open 2009 - Doppio femminile", "text": "Il doppio femminile del Mutua Madrile\u00f1a Madrid Open 2009 \u00e8 stato un torneo di tennis facente parte del WTA Tour 2009.\nIl torneo si \u00e8 concluso con la vittoria di Cara Black e Liezel Huber che hanno sconfitto in finale Kv\u011bta Peschke e Lisa Raymond 4\u20136, 6\u20133, 10\u20136.\nTeste di serie.\nLe prime 4 teste di serie hanno ricevuto un pass per il 2\u00ba turno."}
{"id": "2365101", "revid": "6923", "url": "https://it.wikipedia.org/wiki?curid=2365101", "title": "Honda Insight", "text": "La Honda Insight \u00e8 un'automobile di segmento C prodotta dalla Honda. La prima generazione \u00e8 stata lanciata sul mercato nel 2000 ed \u00e8 rimasta in vendita fino al 2006; attualmente \u00e8 in produzione la seconda generazione disponibile dal 2009 e la terza dal 2019.\nEntrambe le generazioni sono state concepite come veicoli ibridi con sistema elettrico-termico.\nPrima generazione (2000 - 2006).\nLa prima Honda Insight viene sviluppata come una piccola coup\u00e9 due posti, caratterizzata da una esasperata profilatura aerodinamica (Cx 0,25) e dalla ricerca del minor peso: in particolare, buona parte dei lamierati esterni e della scocca sono realizzati in lega d'alluminio.\nPer migliorare la visibilit\u00e0 posteriore, viene utilizzata la soluzione del lunotto diviso a met\u00e0 (la parte superiore molto inclinata e la parte inferiore verticale), gi\u00e0 vista sulla Honda CRX.\nLa capacit\u00e0 di carico \u00e8 ridotta: solo due persone pi\u00f9 un piccolo baule, in gran parte occupato dalla batteria di trazione e dal modulo elettronico di gestione della stessa.\nIl motore \u00e8 un piccolo tre cilindri 12 valvole da un litro di cilindrata sviluppato appositamente, il cui volano \u00e8 sostituito da un motore/generatore elettrico capace di assistere il motore endotermico nei momenti in cui \u00e8 maggiore la richiesta di potenza e di recuperare energia in fase di rilascio e nelle discese.\nIl cambio, anch'esso appositamente sviluppato, \u00e8 nella prima fase di commercializzazione solo manuale a cinque marce; verr\u00e0 poi introdotto un CVT.\nSeconda generazione (2009-2014).\nHonda Insight \u00e8 la seconda vettura ibrida di casa Honda (dopo Civic Hybrid). Questa volta in versione hatchback (berlina con portellone posteriore) \u00e8 arrivata sul mercato italiano nel marzo 2009 e si pone come rivale della Toyota Prius, anche se, per prezzo, dimensioni (lunghezza 4 390 mm, larghezza 1 695 mm e altezza 1 425 mm), cilindrata e soprattutto abitabilit\u00e0 la Insight si colloca in un segmento inferiore: differenza che dovrebbe aumentare con il lancio della prossima generazione della Prius.\nNondimeno anche la Insight, all'interno della gamma Honda, si presenta come portabandiera del sistema ibrido, in quanto (come per la Prius) non esistono versioni \"non ibride\" della Insight.\nSi \u00e8 dibattuto molto sulla somiglianza sul piano estetico delle due vetture: va per\u00f2 considerato che, date le richieste di abitabilit\u00e0 e di efficienza aerodinamica e la scelta del portellone, le possibilit\u00e0 di personalizzazione sono abbastanza limitate.\nLa vettura \u00e8 stata sottoposta, nel 2009, ai crash test dell'EuroNCAP, totalizzando il punteggio di 5 stelle sotto il punto di vista della sicurezza automobilistica.\nMotore.\nHonda Insight \u00e8 dotata di due motori: un benzina 1.3 i-DSI da 88 CV (65 kW) e uno elettrico, capace di erogare 14 CV (10 kW). L'abbinamento dei due motori permette alla vettura di accelerare da 0\u2013100\u00a0km/h in 12,5 secondi e di raggiungere la velocit\u00e0 massima di 182\u00a0km/h con consumi di 4,6 L/100\u00a0km nel ciclo urbano, 4,2 L/100 km nell'extraurbano e 4,4 L/100 km nel combinato, producendo 101 g/km di CO2. La Insight rispetta la normativa Euro 5 per quanto riguarda le emissioni.\nCambio.\nIl cambio \u00e8 il CVT, automatico a variazione continua, gi\u00e0 disponibile su precedente serie della Honda Jazz. Inoltre, per gli allestimenti Executive ed Executive i-Pilot \u00e8 disponibile anche la modalit\u00e0 sequenziale con le levette dietro al volante per salire di rapporto e scalare. Il cambio offre oltre alle classiche posizioni P, R, N, D e S.\nIl tasto Econ.\nPremendo un apposito tasto si comanda una serie di modifiche alle mappature di varie centraline elettroniche, che comportano: una leggera riduzione della potenza e della coppia, selezione di rapporti pi\u00f9 lunghi, diversa regolazione di cruise control e climatizzatore, aumento del tempo di spegnimento ai semafori. In questo modo, i consumi e le emissioni si riducono, a fronte di un leggero peggioramento in comfort e prestazioni.\nTerza generazione (2019-).\nIl prototipo ha debuttato nel \"North American International Auto Show\" del 2018, mentre la versione per la produzione \u00e8 stata presentata al \"New York International Auto Show\" del 2018, messa in vendita negli Stati Uniti nel giugno 2018 come veicolo dell'anno 2019, subito dopo venne lanciata in Giappone il 13 dicembre 2018 e messa in vendita il giorno successivo.\nQuesta serie \u00e8 basata sulla berlina Honda Civic di decima generazione e le dimensioni esterne e interne sono simili (le batterie per Insight non ostacolano lo spazio del bagagliaio), l'auto \u00e8 ora una berlina e non pi\u00f9 una hatchback.\nLa nuova Insight utilizza il propulsore ibrido a due motori Honda di terza generazione, con un motore a benzina da 1,5 litri che gira sul ciclo Atkinson combinato con un motore elettrico e un pacco batteria agli ioni di litio.\nIl quadro strumenti LCD completamente digitale \u00e8 stato preso dalla Honda Accord del 2018 e molte caratteristiche di stile interne sono state prese dalla berlina Honda Civic di decima generazione, che \u00e8 assemblata nello stesso stabilimento di Greensburg, Indiana come la nuova Insight."}
{"id": "2365104", "revid": "599", "url": "https://it.wikipedia.org/wiki?curid=2365104", "title": "Krzemieniec", "text": ""}
{"id": "2365106", "revid": "228587", "url": "https://it.wikipedia.org/wiki?curid=2365106", "title": "Senza tregua (John Gardner)", "text": "Giunto alla sesta avventura per 007, Gardner resuscita un nemico storico dell'agente segreto britannico: la SMERSH.\nTrama.\nAlcune ragazze che avevano fatto parte del \"Cream Cake\", un'operazione del MI6 per adescamenti oltre cortina, sono orribilmente assassinate a Londra con il taglio della lingua. I giornali pensano ad un serial killer ma M conosce ci\u00f2 che lega le ragazze tra loro e chiede a James Bond di indagare.\nL'agente segreto contatta Heather Dare, una ragazza dell'operazione, e la salva da un tentativo di assassinarla. I due si spostano a Dublino, dove si trova un'altra delle ragazze: Ebbie Heritage. I giornali della capitale parlano di un'altra ragazza uccisa e contemporaneamente Bond scopre la presenza di Maxim Smolin, un colonnello del GRU, adescato proprio da Heather durante l'operazione.\nDecide cos\u00ec di affiancare l'ispettore Norman Murray nelle indagini. Insieme scoprono che la ragazza assassinata \u00e8 una cameriera a cui Ebbie aveva prestato i vestiti. Bond ed Heather sono prelevati dal colonnello Smolin che li rinchiude nello \"Schloss Gruesome\", il castello degli orrori, la base del GRU nella Repubblica d'Irlanda.\nNel castello, Bond ed Heather trovano Ebbie Heritage. L'agente segreto \u00e8 interrogato da Smolin ma scopre che in realt\u00e0 il colonnello sta facendo il doppio gioco e lavora per il Servizio Segreto per tentare di proteggere i membri dell'operazione \"Cream Cake\" e la sua amata Heather. Inoltre, sta aiutando Susanne Dietrich che era stata a sua volta adescata da Jungle Baisley, l'unico agente maschio dell'operazione.\nQuella sera al castello \u00e8 atteso Kostantin Nikolaevich Chernov detto \"Kolya\", il direttore investigativo dell'Ottava sezione, dipartimento S del KGB, una volta conosciuta come Smersh. Gli uomini del KGB scoprono il doppio gioco di Smolin ed il colonnello scappa con 007 e le ragazze. I quattro si nascondono in due stanze di un albergo di Kilkenny dove Bond ed Erbie si intrattengono amorevolmente. Il mattino dopo, Smolin ed Heather non sono pi\u00f9 nella stanza dove si trova invece Kolya Chernov. Il colonnello cerca di riportare Bond al castello ma la polizia irlandese, guidata da Murray, lo impedisce.\nBond riceve la comunicazione che Susanne e Jungle si trovano ad Hong Kong, dove hanno aperto una base del GRUsull'isola di Cheung Chau. Norman Murray recupera un Cessna che l'agente segreto usa per volare a Parigi con Erbie, dove si imbarcano su un volo per Hong Kong.\nIn Asia, incontrano il contatto del Servizio Segreto, \"Pollicione\" Chang, insieme a Swift, il vecchio capo dell'operazione \"Cream Cake\". I due organizzano il viaggio di Bond sull'isola, ma Swift viene assassinato immediatamente dopo.\nGiunto sull'isola di Cheung Chau, Bond ed Erbie sono scoperti da Chernov ed imprigionati. Il colonnello usa l'agente come preda in una battuta di caccia nella notte. Bond riesce ad uccidere gli inseguitori e a tornare alla base dove scopre che Murray ed Heather hanno lavorato per far s\u00ec che tutti siano consegnati alla Smersh che ha il compito di eliminare ogni persona abbia avuto a che fare con la \"Cream Cake\". Bond uccide Heather e Murray e costringe Cherchov a liberare Ebbie, Jungle, Susanne e Maxim."}
{"id": "2365108", "revid": "599013", "url": "https://it.wikipedia.org/wiki?curid=2365108", "title": "Imants Bleidelis", "text": "Tra 1995 e 2007 ha vestito per 106 volte la maglia della Nazionale lettone.\nCarriera.\nClub.\nAppena sedicenne, esordisce con lo il 19 giugno 1992, entrando in campo all'87\u00ba minuto della gara di campionato poi vinta contro il P\u0101rdaugava. Rimane quella l'unica sua presenza stagionale, e anche l'anno successivo non \u00e8 mai in campo. Nella prima parte della stagione 1994 \u00e8 in prestito all'Interskonto; rientra allo Skonto ad agosto e conclude l'anno con 10 presenze.\nA partire dal 1995 \u00e8 titolare nel centrocampo della squadra, e gioca 20 partite realizzando 4 reti; esordisce pure in Europa, l'8 agosto contro il NK Maribor, nella gara d'andata del turno preliminare della Coppa UEFA 1995-1996. Tra 1996 e 1999 totalizza 83 presenze in Virsl\u012bga, mettendo al contempo a referto 23 reti. Con lo Skonto conquista, in otto stagioni, otto campionati nazionali e quattro Coppe di Lettonia.\nIl 21 dicembre 1999 viene annunciato il suo passaggio al Southampton, club della Premier League inglese, per 650\u00a0000 sterline e la firma di un contratto triennale. L\u00ec ritrova Marian Pahars, giunto ai \"Saints\" nel marzo 1999 dopo aver vestito per 4 anni la maglia dello Skonto. Nelle tre stagioni in terra inglese Bleidelis disputa solo cinque partite (quattro delle quali nella stagione 2000-2001), due in Premier League, due in Coppa di Lega e una in FA Cup.\nIl 13 gennaio 2003 lascia il Southampton per accasarsi in prova con i danesi del Viborg; rescisso il contratto con gli inglesi, il 28 gennaio il giocatore firma un contratto biennale per il Viborg. Nel campionato 2002-2003 totalizza 2 reti in 14 presenze, raggiungendo con la squadra l'ottavo posto (su dodici squadre); nella stagione successiva viene utilizzato maggiormente, cos\u00ec da mettere a referto 25 presenze e due gol in Superliga. Cominciato quindi il torneo 2004-2005 con 2 reti in 15 gare, decide di non rinnovare il contratto in scadenza a gennaio: cos\u00ec, il 24 gennaio 2005, nonostante le offerte di club lettoni come Venta e Skonto, firma un biennale con gli austriaci del .\nNazionale.\nHa debuttato in Nazionale il 19 maggio 1995, in un match contro l', valido per la Coppa del Baltico e vinto dalla Lettonia per 2-0. Da l\u00ec in poi comincia a giocare regolarmente nella rappresentativa lettone. Nel 2004, dopo che la sua Nazionale si \u00e8 per la prima volta qualificata, prende parte al campionato europeo in Portogallo. Disputa da titolare tutte e tre le gare della fase a gironi, rispettivamente contro , e ; l'unico punto guadagnato nel pareggio con i tedeschi, per\u00f2, estromette la Lettonia dall'accesso ai quarti.\nIl 2 giugno 2007, in occasione della gara di qualificazione al contro la , raggiunge quota 100 presenze in Nazionale. La sua ultima presenza, la numero 106, \u00e8 invece quella del 21 novembre 2007, ottenuta in un incontro con la valido anch'esso per le qualificazioni all'Europeo. Chiude la carriera internazionale con 106 presenze e 10 reti all'attivo."}
{"id": "2365109", "revid": "135224", "url": "https://it.wikipedia.org/wiki?curid=2365109", "title": "Latticino", "text": ""}
{"id": "2365110", "revid": "135224", "url": "https://it.wikipedia.org/wiki?curid=2365110", "title": "Latticinio", "text": ""}
