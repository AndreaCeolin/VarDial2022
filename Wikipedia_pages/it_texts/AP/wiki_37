{"id": "2274360", "revid": "741067", "url": "https://it.wikipedia.org/wiki?curid=2274360", "title": "I racconti delle cacciatrici", "text": "I Racconti delle Cacciatrici \u00e8 un volume di fumetti incentrati sulle imprese di Cacciatrici di vampiri del passato e del futuro.\nIl volume, inserito nel Buffyverse, \u00e8 stato scritto da Joss Whedon (autore di tre degli otto racconti) in collaborazione con altri scrittori quali David Fury e Jane Espenson, che lo hanno affiancato spesso anche nelle sceneggiature del telefilm, Amber Benson (attrice che nella serie interpreta il ruolo di Tara Maclay) e altri noti scrittori e disegnatori.\nLe otto mini storie componenti questo volume sono ordinate cronologicamente e spaziano dalla Cacciatrice Primordiale della preistoria (apparsa anche nella quarta e quinta stagione del telefilm) a Melaka Fray, la Cacciatrice del futuro a cui Whedon ha dedicato una trilogia di fumetti apposita. Tema dominante delle storie \u00e8 la constatazione delle varie Cacciatrici di essere sole e destinate a combattere il male.\nAd ulteriore completamento di questa serie sono stati successivamente pubblicati dalla Dark Horse Comics anche un fumetto one-shot dal titolo \"\", in cui protagoniste sono stavolta Buffy e Willow, ed una serie di brevi racconti in prosa racchiusi in quattro volumi di romanzi editi dalla Pocket Books e denominati a loro volta \"Tales of the Slayer\" (ancora totalmente inediti in Italia).\nBench\u00e9 non contenga episodi in cui compare in prima persona Buffy, il volume \u00e8 considerato come \"canonico\" (cio\u00e8 inserito nella continuity della trama del telefilm) e fa parte della collana che la Dark Horse ha dedicato alla Cacciatrice.\nIl volume \u00e8 stato pubblicato in Italia una prima volta nel 2005 dalla casa editrice Free Books e poi inglobato assieme al fumetto one-shot del Djinn, al volume \"I racconti dei vampiri\" e ad altre rarit\u00e0 inedite dalla Edizioni BD in una nuova raccolta denominata \"I Miti\" nel 2012.\nStorie.\nPrologo.\nLa Cacciatrice primordiale uccide l'ennesimo vampiro mentre sta riflettendo sul fatto di sentirsi sola. La sua riflessione viene interrotta da una ragazza che le consegna del cibo donatole come ringraziamento dagli anziani del villaggio che ha liberato ma che non gradiscono la sua presenza. La ragazza le narra di come \u00e8 stata creata (fusa con un demone dagli uomini ombra) e di come, alla sua morte, un'altra prender\u00e0 il suo posto e conserver\u00e0 i suoi ricordi.\nVirtuosa.\nUn Osservatore vissuto in una cittadina del medioevo racconta la storia della sua bionda Cacciatrice che sconfigge un potente vampiro chiamato San Giusto ma che per questo attira la paura della gente che l'accusa di essere una strega bruciandola senza che lui possa aiutarla.\nQuesto fatto lo sconvolge e lui stesso apre le porte della citt\u00e0 ai vampiri tornati in cerca di vendetta.\nL'innocente.\nDurante la Rivoluzione francese la Cacciatrice \u00e8 inviata dal suo Osservatore ad uccidere un vampiro aristocratico ma dopo averlo impalettato scatenando il pianto dei figli scopre che si trattava solo di un nobile umano odiato dal suo Osservatore come lo erano tutti i nobili del periodo. Dopo aver accusato il suo Osservatore di averla trasformata in una assassina a sangue freddo, la Cacciatrice fugge pensando a come il male riesca sempre a manifestarsi in qualunque modo.\nCongettura.\nIn un castello del Somersetshire, nell'Inghilterra del 1813, una giovane e triste Lady viene invitata ad un ballo dal nobile Edward Weston. Durante il ballo la giovane riempie di domande personali il nobile infastidendolo impudemente ma facendogli capire che desidera una vita fuori dal classico schema imposto dall'etichetta inglese e si fa invitare sul balcone del castello a cui solo le coppie legittimate avrebbero accesso. Tutta la storia ci viene presentata come se la Cacciatrice fosse la giovane donna che sa di dover uccidere il nobile vampiro ma solo alla fine scopriamo che al contrario il vampiro \u00e8 lei e che il nobile \u00e8 in realt\u00e0 miss Elisabeth Weston, la quale ha scelto da tempo di vestirsi come un uomo per provare quella libert\u00e0 che alle dame del suo tempo viene negata.\nIl mondo splendente.\nFine del XIX secolo. La Cacciatrice \u00e8 una ragazza appartenente alla trib\u00f9 dei Navajo ed uccide una vampira che, da viva, proveniva dalla sua stessa trib\u00f9 anche se era una mezza sangue, essendo figlia di una indiana violentata da un soldato americano. Questa storia \u00e8 in realt\u00e0 raccontata anni dopo da un prete a Richard Wilkins, futuro fondatore e sindaco di Sunnydale proprio nel punto dove l'uomo vorrebbe fondare la nuova cittadina.\nSonnenblume.\nNorimberga, Germania, 1938. Sonnenblume \u00e8 una ragazzina di 14 anni che come tante sue coetanee viene educata nella propaganda nazista ed inserita nella giovent\u00f9 hitleriana. Questa giovane Cacciatrice per\u00f2 non capisce ancora l'odio razziale e si reca ingenuamente a comprare il pane in un fornaio gestito da una famiglia ebrea. Dopo aver eliminato un vampiro durante una ronda notturna, Sonnenblume assiste all'arresto violento della famiglia ebrea da parte della polizia nazista e decide di correre in loro aiuto colpendo gli ufficiali nazisti e nascondendo in seguito la famiglia. In questo modo Sonnenblume ha deciso di combattere il male sotto qualunque forma.\nNikki va gi\u00f9!\nHarlem, New York 1970, il compagno della Cacciatrice, il poliziotto Li, viene ucciso da una banda di vampiri durante una retata nonostante Nikki fosse corsa in suo aiuto. Lei stessa perde conoscenza e, al suo risveglio, deve fuggire perch\u00e9 ritenuta responsabile. Indagando, scopre che il capo di questa banda di vampiri, specializzata in contrabbando di oggetti esoterici, si chiama Le Banc e si appresta a trafiggerlo con una balestra.\nRacconti.\nNella New York del futuro, Melaka Fray sgomina una banda di vampiri e poi forza uno scrigno dal quale fuoriesce un demone-scimmia che le ruba la falce e scappa via. Fray lo insegue per recuperare la falce ma il demone la conduce in un luogo dove troneggia il simbolo della falce stessa e dove Fray trova i diari degli Osservatori. La Cacciatrice, che fino a quel momento si era sentita sola, pu\u00f2 finalmente leggere le imprese di chi la preceduta e comprendere ora il suo ruolo."}
{"id": "2274362", "revid": "1446238", "url": "https://it.wikipedia.org/wiki?curid=2274362", "title": "Klimkovice", "text": "Klimkovice \u00e8 una citt\u00e0 della Repubblica Ceca, situata nel distretto di Ostrava-m\u011bsto nella Regione di Moravia-Slesia."}
{"id": "2274363", "revid": "228587", "url": "https://it.wikipedia.org/wiki?curid=2274363", "title": "Guglielmo Peirce", "text": "Biografia.\nAbbandon\u00f2 la scuola nel 1924. Tre anni dopo con Carlo Bernari, Carlo Cocchia, D'Ambrosio e Paolo Ricci, fonda il movimento artistico \"Circumvisionismo\".\nFond\u00f2 poi, insieme a Bernari e al critico Ricci, il movimento d'arte U.D.A.(Unione Distruttivisti Attivisti), che proponeva l'abolizione dell'arte in un mondo dove trionfava la tecnica e la scienza.\nNel 1928 ader\u00ec al Partito Comunista clandestino. Nel 1930, alla Biennale di Venezia, espose un quadro surrealista (\"Frammento d'operaio\"), distrutto in seguito, poi and\u00f2 a Parigi dove conobbe Picasso, dipinse molto e scrisse. Nel 1932 torn\u00f2 in Italia, collabor\u00f2 al \"Resto del Carlino\", \"Il lavoro fascista\" e alla rivista \"il Saggiatore\".\nPass\u00f2 da Napoli a Roma, poi a Milano dove si leg\u00f2 in amicizia con Alfonso Gatto. Nel 1936 fu arrestato con lui per motivi politici e confinato a Ventotene. Torn\u00f2 in libert\u00e0 nel 1937.\nDopo l'8 settembre 1943 diresse la terza pagina de \"L'Unit\u00e0\" e collabor\u00f2 a \"L'Avanti!\". Deluso dalla politica del PCI e dal comportamento dei suoi massimi esponenti, usc\u00ec dal partito e trov\u00f2 ospitalit\u00e0 a \"Il Tempo\" di Renato Angiolillo, alla terza pagina alla quale collabor\u00f2 dal 1949 fino alla morte. In quegli anni scrisse su \"il Borghese\" di Longanesi, \"La Nazione\", \"Settimo giorno\" e \"Stampa sera\", con articoli di costume e cronache teatrali.\nDichiar\u00f2 di aver scritto interamente (nel 1948) \"Un popolo alla macchia\", che sarebbe stato poi firmato solo da Luigi Longo. \nNel 1951 scrisse \"Piet\u00e0 per i nostri carnefici\"; nel 1953 \"Condannati a morte\" e nel 1955 \"Libert\u00e0 provvisoria\", nei quali descrive le vicende politiche dell'immediato dopoguerra e la travagliata decisione di uscire dal Partito Comunista.\nNel 1965 fu pubblicato postumo \"Nostalgia di Napoli\", nel quale sono raccolti i suoi ricordi d'infanzia e la sua vita, pubblicati su \"Il Tempo\" ed \"il Borghese\" nell'arco di nove anni."}
{"id": "2274364", "revid": "360752", "url": "https://it.wikipedia.org/wiki?curid=2274364", "title": "Volgarit\u00e0", "text": ""}
{"id": "2274367", "revid": "339392", "url": "https://it.wikipedia.org/wiki?curid=2274367", "title": "Culaccia di Fontanellato", "text": ""}
{"id": "2274370", "revid": "1446238", "url": "https://it.wikipedia.org/wiki?curid=2274370", "title": "\u0160enov", "text": "\u0160enov \u00e8 una citt\u00e0 della Repubblica Ceca, situata nel distretto di Ostrava-m\u011bsto nella Regione di Moravia-Slesia."}
{"id": "2274378", "revid": "1446238", "url": "https://it.wikipedia.org/wiki?curid=2274378", "title": "Vratimov", "text": "Vratimov \u00e8 una citt\u00e0 della Repubblica Ceca, situata nel distretto di Ostrava-m\u011bsto nella Regione di Moravia-Slesia.\nCollegamenti esterni.\n "}
{"id": "2274381", "revid": "436907", "url": "https://it.wikipedia.org/wiki?curid=2274381", "title": "Not Now John", "text": "Not Now John \u00e8 un singolo del gruppo musicale britannico Pink Floyd, pubblicato il 29 aprile 1983 come unico estratto dal dodicesimo album in studio \"The Final Cut\".\nDescrizione.\nSi tratta dell'unico brano dell'album ad essere cantato anche da David Gilmour, oltre che da Roger Waters, che ne \u00e8 comunque il compositore. La canzone si differenzia da tutte le altre per la presenza costante della chitarra elettrica e alcuni interventi delle coriste e dell'organo Hammond.\nIl testo presenta pi\u00f9 temi al suo interno. \u00c8 presente una critica alla guerra (in particolare la guerra delle Falkland), le critiche al primo ministro britannico Margaret Thatcher, cos\u00ec come, pi\u00f9 in generale, le critiche all'avidit\u00e0 e la corruzione che Waters vedeva come pericolo per la societ\u00e0. Il testo racconta anche il cambiamento del commercio mondiale, calcando sul fatto che il Giappone stava diventando leader nel settore dei beni di consumo: \"\u00abGotta compete with the wily Japanese\u00bb\" (\"Dobbiamo competere con gli astuti Giapponesi\"). Nonostante il significato politico del brano, il nome John non deve essere attribuito a persone, con incarichi politici o no, realmente esistite; infatti \u00e8 di uso comune nella lingua inglese adoperare \"John\" per riferirsi a chiunque di cui si sta parlando, in particolare se chi parla non conosce il nome del suo interlocutore. Probabilmente, nella concezione di Waters, John si riferisce agli operai, che sono la categoria pi\u00f9 svantaggiata nei mutamenti radicali del mercato mondiale.\nTracce.\nTesti e musiche di Roger Waters."}
{"id": "2274383", "revid": "287204", "url": "https://it.wikipedia.org/wiki?curid=2274383", "title": "Love Warriors", "text": "Love Warriors, uscito nel 1989, \u00e8 il secondo album del duetto Tuck &amp; Patti."}
{"id": "2274394", "revid": "1446238", "url": "https://it.wikipedia.org/wiki?curid=2274394", "title": "\u010cavisov", "text": "\u010cavisov \u00e8 un comune della Repubblica Ceca, situato nel distretto di Ostrava-m\u011bsto nella Regione di Moravia-Slesia."}
{"id": "2274400", "revid": "1446238", "url": "https://it.wikipedia.org/wiki?curid=2274400", "title": "Doln\u00ed Lhota (Moravia-Slesia)", "text": "Doln\u00ed Lhota \u00e8 un comune della Repubblica Ceca, situato nel distretto di Ostrava-m\u011bsto nella Regione di Moravia-Slesia."}
{"id": "2274414", "revid": "307923", "url": "https://it.wikipedia.org/wiki?curid=2274414", "title": "Doln\u00ed Lhota", "text": ""}
{"id": "2274421", "revid": "1305772", "url": "https://it.wikipedia.org/wiki?curid=2274421", "title": "Mus\u00e9e Goya", "text": "Il Mus\u00e9e Goya \u00e8 un museo artistico situato nella citt\u00e0 francese di Castres nel dipartimento di Tarn.\nHa preso il nome dal pittore spagnolo Francisco Goya, le cui opere costituiscono il nucleo centrale del museo. La collezione \u00e8 alloggiata nell'antico palazzo episcopale, costruito nel 1675 su progetto di Jules Hardouin Mansart, architetto della Reggia di Versailles. L'edificio, come anche i giardini adiacenti, \u00e8 invece opera di Andr\u00e9 Le N\u00f4tre.\nStoria.\nIl museo ebbe origine nel 1840, in seguito all'acquisizione della ville di Castres, con fine l'esposizione di una ricca raccolta di mineralogia e zoologia. Il compratore dell'edificio era il nobile Briguiboul che gi\u00e0 immaginava una vocazione spagnola del museo. Questi, infatti, pittore e collezionista, era stato un grande ammiratore degli antichi maestri spagnoli e aveva deciso di riunire un gran numero di opere di questo genere, tra cui tre disegni di Francisco Goya.\nNel 1949, due depositi del Louvre segnarono la predilezione del museo per l'arte spagnola: le opere erano infatti una \"Madonna\" di Bartolom\u00e9 Esteban Murillo e un \"Ritratto di Filippo IV\", attribuito a Diego Vel\u00e1zquez.\nSi tratta di un museo unico del suo genere, poich\u00e9 raccoglie in terra non iberica un ricchissimo nucleo di dipinti spagnoli, in maniera molto affine all'Hispanic Society of America di New York.\nCollezioni.\nNel museo spiccano nomi del calibro di Bartolom\u00e9 Esteban Murillo, Francisco de Zurbar\u00e1n, Diego Vel\u00e1zquez, Alonso Cano, Jusepe de Ribera e Juan de Vald\u00e9s Leal, oltre alle pi\u00f9 recenti opere di Francisco Goya e Pablo Picasso."}
{"id": "2274422", "revid": "1446238", "url": "https://it.wikipedia.org/wiki?curid=2274422", "title": "Horn\u00ed Lhota (Moravia-Slesia)", "text": "Horn\u00ed Lhota \u00e8 un comune della Repubblica Ceca, situato nel distretto di Ostrava-m\u011bsto nella Regione di Moravia-Slesia."}
{"id": "2274429", "revid": "1446238", "url": "https://it.wikipedia.org/wiki?curid=2274429", "title": "Olbramice (Moravia-Slesia)", "text": "Olbramice \u00e8 un comune della Repubblica Ceca, situato nel distretto di Ostrava-m\u011bsto nella Regione di Moravia-Slesia."}
{"id": "2274430", "revid": "287204", "url": "https://it.wikipedia.org/wiki?curid=2274430", "title": "Bokonbaev", "text": ""}
{"id": "2274431", "revid": "1446238", "url": "https://it.wikipedia.org/wiki?curid=2274431", "title": "Star\u00e1 Ves nad Ond\u0159ejnic\u00ed", "text": "Star\u00e1 Ves nad Ond\u0159ejnic\u00ed \u00e8 un comune della Repubblica Ceca, situato nel distretto di Ostrava-m\u011bsto nella Regione di Moravia-Slesia."}
{"id": "2274434", "revid": "1446238", "url": "https://it.wikipedia.org/wiki?curid=2274434", "title": "V\u00e1clavovice", "text": "V\u00e1clavovice \u00e8 un comune della Repubblica Ceca, situato nel distretto di Ostrava-m\u011bsto nella Regione di Moravia-Slesia."}
{"id": "2274438", "revid": "1446238", "url": "https://it.wikipedia.org/wiki?curid=2274438", "title": "Velk\u00e1 Polom", "text": "Velk\u00e1 Polom \u00e8 un comune della Repubblica Ceca, situato nel distretto di Ostrava-m\u011bsto nella Regione di Moravia-Slesia."}
{"id": "2274442", "revid": "1446238", "url": "https://it.wikipedia.org/wiki?curid=2274442", "title": "V\u0159esina (Ostrava)", "text": "V\u0159esina \u00e8 un comune della Repubblica Ceca, situato nel distretto di Ostrava-m\u011bsto nella Regione di Moravia-Slesia."}
{"id": "2274445", "revid": "1446238", "url": "https://it.wikipedia.org/wiki?curid=2274445", "title": "Zbyslavice", "text": "Zbyslavice \u00e8 un comune della Repubblica Ceca, situato nel distretto di Ostrava-m\u011bsto nella Regione di Moravia-Slesia."}
{"id": "2274451", "revid": "124123", "url": "https://it.wikipedia.org/wiki?curid=2274451", "title": "Gneo Servilio Cepione (console 203 a.C.)", "text": "Biografia.\nFu \"pontifex\" nel 213 a.C., edile curule nel 206 a.C., pretore urbano nel 205 a.C. e infine ascese al consolato con il plebeo Gaio Servilio Gemino nel 203 a.C..\nDopo il suo consolato gli fu assegnata come provincia il Bruzio ma lui si trasfer\u00ec in Sicilia e il Senato lo richiam\u00f2 in Italia.\nNel 192 a.C. fu inviato in Grecia per rafforzare le alleanze con Roma, in vista della guerra contro Antioco III. Mor\u00ec nel 174 a.C. di peste."}
{"id": "2274462", "revid": "1573940", "url": "https://it.wikipedia.org/wiki?curid=2274462", "title": "Cladonia arbuscula", "text": "Cladonia arbuscula , (= Cladonia arbuscula subsp. arbuscula), \u00e8 una specie di lichene appartenente al genere Cladonia, dell'ordine Lecanorales.\nIl nome deriva dal latino \"arbuscula\", arboscello, piccolo albero, a causa della fitta ramificazione che la rende simile ad un albero in miniatura; come tutte le specie della sezione Cladina \u00e8 fra i licheni preferiti dalle renne.\nCaratteristiche fisiche.\nIl tallo primario di questa specie si presenta crostoso all'aspetto, e spesso non \u00e8 presente. I podezi sono abbondantemente ramificati in tutte le direzioni, non hanno cortex e sono di colore giallo, diversamente da C. rangiferina che li ha di colore grigio. Non molto distinguibile dalle altre specie della sezione Cladina; in modo particolare si distingue della Cladonia mitis solo per il sapore: alla masticazione la \"mitis\" \u00e8 dolce e la \"arbuscula\" decisamente amarognola.\nHabitat.\nPresente in alta montagna, forma tappeti erbosi di una certa estensione sul terreno.\nLocalit\u00e0 di ritrovamento.\nLa specie si pu\u00f2 quasi definire cosmopolita, essendo stata ritrovata nelle seguenti localit\u00e0:\nCanada (Nunavut, Nuovo Brunswick, Alberta, Terranova, Labrador, Nuova Scozia, Ontario, Qu\u00e9bec, Saskatchewan, Yukon, Columbia Britannica); USA (Connecticut, Ohio, Iowa, Michigan, New Jersey, Rhode Island, Carolina del Sud, Vermont, Alabama, Maryland, Wisconsin, Alaska, New York (stato), Montana, Massachusetts, New Hampshire, Washington, Colorado, Virginia Occidentale); Germania (Meclemburgo, Sassonia-Anhalt, Amburgo, Renania-Palatinato, Renania Settentrionale-Vestfalia, Baden-W\u00fcrttemberg, Baviera, Berlino, Essen, Schleswig-Holstein, Turingia), Spagna (Castiglia e Le\u00f3n, Cantabria), Marocco, Madera, Isole Canarie, Corea del Sud, Andorra, Repubblica Ceca, Islanda, Irlanda, Isole Svalbard, Cile, Austria (Ober\u00f6sterreich, Steiermark), Lituania, Norvegia, Svezia, Danimarca, Portogallo, Cina (Yunnan), Romania, Ungheria, Groenlandia, Regno Unito, Bolivia.\nIn Italia, in senso generico si pu\u00f2 definire abbastanza rara al nord a ridosso della catena alpina, mentre \u00e8 molto rara in Sardegna. Pi\u00f9 in particolare \u00e8 stata rinvenuta nella parte settentrionale del Friuli, nel Veneto settentrionale, in tutto il Trentino-Alto Adige, nelle valli del versante nordorientale della Lombardia, in tutta la Valle d'Aosta, nelle valli dei versanti occidentale e settentrionale del Piemonte con diffusione alquanto comune; abbastanza rara in Liguria e in Sardegna.\nTassonomia.\nQuesta specie attualmente appartiene alla sezione Cladina, pi\u00f9 comunemente conosciuti come \"licheni delle renne\" e presenta le seguenti forme, sottospecie e variet\u00e0 (al 2008):"}
{"id": "2274464", "revid": "12290", "url": "https://it.wikipedia.org/wiki?curid=2274464", "title": "I Racconti delle Cacciatrici (fumetto)", "text": ""}
{"id": "2274466", "revid": "729019", "url": "https://it.wikipedia.org/wiki?curid=2274466", "title": "Mercedes-Benz OM615", "text": "La sigla Mercedes-Benz OM615 (o Daimler-Benz OM615) identifica una piccola famiglia di motori diesel prodotto dal 1968 al 1996 dalla Casa tedesca Daimler-Benz per il suo marchio automobilistico Mercedes-Benz.\nProfilo e caratteristiche.\nNel 1968, con l'introduzione del modello W115, la Casa tedesca effettu\u00f2 una leggera rivisitazione della gamma propulsori, sia sul fronte dei motori a benzina, sia su quello dei motori a gasolio. Fino a quel momento, la gamma dei motori diesel previsti dalla Casa erano quelli appartenenti alla famiglia OM621, a loro volta derivanti dai motori M121 a benzina. \nAi motori \"OM621\" succedettero i motori \"OM615\", strettamente imparentati con i primi, in particolare, la versione di base da 2 litri. Oltre che in questa versione, il motore \"OM615\" \u00e8 stato prodotto in versione da 2.2 litri, pi\u00f9 una terza versione nota con la sigla OM616, quest'ultima da 2.4 litri. Sono inoltre esistite alcune varianti minori, utilizzate per veicoli commerciali, industriali o di tipo multiuso, come gli autocarri-fuoristrada della Unimog.\nQuesti motori hanno consolidato definitivamente la fama del marchio Mercedes-Benz nel campo dei motori diesel, che da quel momento divennero noti per la loro eccezionale robustezza, longevit\u00e0 ed affidabilit\u00e0. In Europa solo la Peugeot seppe rivaleggiare all'epoca con la Casa tedesca nel campo dei motori a gasolio.\nI due motori \"OM615\" avevano le seguenti caratteristiche in comune:\nDi seguito vengono illustrate pi\u00f9 in dettaglio le caratteristiche dei due motori \"OM615\" e del motore \"OM616\".\nOM615D20.\nQuesta sigla identifica il 2 litri \"OM615\": tale motore \u00e8 in pratica una leggera variante del 2 litri \"OM621\" utilizzato fino a quel momento sulle autovetture Mercedes-Benz. Le differenze rispetto al 2 litri diesel precedente stanno sostanzialmente in un aggiornamento nei condotti di aspirazione e nella diversa posizione del filtro olio.\nDel precedente 2 litri, questo motore riprende le caratteristiche dimensionali, vale a dire una cilindrata di 1988 cm\u00b3 derivante dalle sue misure di alesaggio e corsa (87x83.6 mm).\nSono esistite due varianti principali del 2 litri \"OM615\", le cui caratteristiche sono riportate nella seguente tabella:\nOM615D22.\nQuesta sigla identifica la versione da 2.2 litri del motore \"OM615\". Questo motore, tra l'altro, deriva dal 2.2 litri \"OM621\", che venne utilizzato parallelamente a questo nuovo 2.2 litri, ma per essere montato su veicoli commerciali e mezzi della Unimog per trasporti pesanti ed utilizzi di vario tipo. Il 2.2 litri, invece, \u00e8 stato utilizzato inizialmente su autovetture: solo in un secondo momento, diversi anni dopo, ha trovato impiego anche su furgoni per il trasporto leggero. Tale versione nasce dall'allungamento della corsa del 2 litri \"OM615\", corsa portata da 83.6 a 92.4 mm, per una cilindrata totale di 2197 cc.\nQueste erano le caratteristiche ed applicazioni delle varianti del motore OM615D22:\nOM616.\nIntrodotto nel 1973, il motore OM616 (per esteso OM616D24) \u00e8 la variante da 2.4 litri del motore \"OM615\": tale aumento di cilindrata \u00e8 stato ottenuto aumentando la misura dell'alesaggio, portato da 87 a 91 mm. Nel 1978, questa unit\u00e0 motrice ha conosciuto un lievissimo decremento di cilindrata, ottenuto nuovamente intervenendo sull'alesaggio, sceso di 0.1 mm. Sono esistiti quindi due motori \"OM61624\", le cui caratteristiche ed applicazioni sono riportate nella seguente tabella:\nDal motore \"OM616\" \u00e8 stato derivato il 3 litri OM617, dotato di un cilindro in pi\u00f9.\nAltri motori OM615/616.\nCome gi\u00e0 accennato, sono esistite altre varianti dei motori \"OM615\" ed \"OM616\", entrambe da 2.5 litri. In particolare, le caratteristiche erano le seguenti:\nI motori \"OM615\" ed \"OM616\" sono stati utilizzati fino a met\u00e0 anni novanta anche su furgoni di taglia grande, come i vari Mercedes-Benz T1, T2 ed MB100."}
{"id": "2274467", "revid": "486946", "url": "https://it.wikipedia.org/wiki?curid=2274467", "title": "Cappella delle Rocchette", "text": ""}
{"id": "2274473", "revid": "63727", "url": "https://it.wikipedia.org/wiki?curid=2274473", "title": "Mercedes-Benz OM616", "text": ""}
{"id": "2274481", "revid": "76963", "url": "https://it.wikipedia.org/wiki?curid=2274481", "title": "Philip Hobsbaum", "text": "Biografia.\nHobsbaum nacque a Londra da una famiglia di ebrei polacchi e crebbe a Bradford, nello Yorkshire. Studi\u00f2 inglese al Downing College di Cambridge, sotto la guida di F.R. Leavis, che ebbe una notevole influenza su di lui. Sempre a Cambridge sostitu\u00ec Peter Redgrove alla direzione della rivista letteraria \"delta\". In seguito, tra il 1955 e il 1959, lavor\u00f2 come insegnante a Londra, per poi trasferirsi all'Universit\u00e0 di Sheffield per prendere un PhD studiando con William Empson. Nel 1962 ottenne un incarico accademico alla Queens University di Belfast, per poi trasferirsi nuovamente nel 1966 per accettare un posto all'Universit\u00e0 di Glasgow. Nel 1985 divent\u00f2 professore ordinario e si ritir\u00f2 dall'universit\u00e0 nel 1997; rimase a Glasgow fino alla morte, sopraggiunta nel 2005.\nThe Group.\nIl ruolo principale di Hobsbaum nel mondo letterario fu quello di principale animatore di quello che \u00e8 conosciuto come \"The Group\" (It. \"Il Gruppo\"), una serie di laboratori di scrittura che organizz\u00f2 nelle localit\u00e0 dove di volta in volta and\u00f2 a vivere. Anche se i partecipanti in parte coincidevano con gli appartenenti all'altro movimento detto \"The Movement\", le varie incarnazioni di \"The Group\" furono qualcosa di pi\u00f9 concreto e si posero obiettivi pi\u00f9 pratici e diretti.\nIl \"Gruppo di Cambridge\" inizialmente si concentr\u00f2 sulla recitazione orale della poesia, ma ben presto vir\u00f2 la propria attenzione verso la \"critica pratica\", curandosi inoltre di organizzare una rete di supporto reciproco per i poeti. Questo gruppo si trasfer\u00ec a Londra quando Hobsbaum, nel 1955, si spost\u00f2 nella capitale inglese, prendendo il nome di \"The Group\" e continuando la propria attivit\u00e0 fino al 1965, guidato da Edward Lucie-Smith dopo la partenza di Hobsbaum per Sheffield.\nA Belfast, tra il 1962 e il 1966, Hobsbaum organizza un nuovo gruppo che si ritrova a discutere con cadenza settimanale e diventa conosciuto con il nome di \"The Belfast Group\"; ne fanno parte autori emergenti come John Bond, S\u00e9amus Heaney, Michael Longley, Derek Mahon, Stewart Parker e Bernard MacLaverty.\nA Glasgow Hobsbaum diventa nuovamente il fulcro di un gruppo di nuovi autori, tra i quali Alasdair Gray, Liz Lochhead, James Kelman, Tom Leonard, Aonghas MacNeacail e Jeff Torrington. Questo gruppo continu\u00f2 ad incontrarsi fino al 1975 e a differenza dei gruppi precedenti si occupa pi\u00f9 di prosa che di poesia. Inoltre Hbsbaum ebbe un ruolo importante, nel 1995, nell'istituzione presso l'Universit\u00e0 di Glasgow di un corso di specialit\u00e0 in scrittura creativa che ha avuto molto successo.\nL'opera.\nNonostante sia stato anche un poeta, Hobsbaum \u00e8 noto soprattutto come critico letterario. E anche se uno di quelli che ne scrissero in occasione della sua morte annot\u00f2 \"\"Notoriamente non era un uomo che avvertisse il pressante bisogno di ingraziarsi gli studenti\" fu un insegnante carismatico che si impegn\u00f2 molto con coloro che mostravano inclinazione per la letteratura. La dedica iniziale di \"The Book of Prefaces\" di Alasdair Gray recita \"A Philip Hobsbaum poeta, critico e servitore dei servitori dell'arte\"\". Anche S\u00e9amus Heaney dedic\u00f2 a Philip Hobsbaum la poesia \"Blackberry-Picking\" (inserita in \"Death of a Naturalist\" del 1966)."}
{"id": "2274482", "revid": "124847148", "url": "https://it.wikipedia.org/wiki?curid=2274482", "title": "Brigata Damiano Chiesa", "text": "La \"Brigata Damiano Chiesa\" fu una formazione partigiana operante nel padovano, di carattere apartitico ed autonomo.\nStoria.\nEra formata da 3 Brigate: la 1\u00aa operante a Cittadella e sul Monte Grappa, la 2\u00aa a San Pietro in Gu, la 3\u00aa nei pressi di Padova; nelle varie formazioni era forte la presenza di ex-militari. Tant'\u00e8 che il primo sindaco di San Pietro in G\u00f9 sar\u00e0 il Generale dell'Aeronautica Raffaele De Notti.\nFra i fondatori delle Brigate, e loro commissario politico, si annovera Gavino Sabadin, rappresentante nel CLN Veneto, successivamente Prefetto di Padova designato dal CLN, decorato di medaglia d'argento al valor militare."}
{"id": "2274483", "revid": "2178917", "url": "https://it.wikipedia.org/wiki?curid=2274483", "title": "L'amore ai tempi del colera", "text": " \nL'amore ai tempi del colera (\"El amor en los tiempos del c\u00f3lera\") \u00e8 un romanzo dello scrittore colombiano Gabriel Garc\u00eda M\u00e1rquez, Premio Nobel per la letteratura pubblicato nel 1985 in lingua spagnola con una tiratura milionaria, traduzioni quasi immediate in molte altre lingue ed enorme successo di pubblico. Intento dell\u2019autore durante la lavorazione era \u201cscrivere un romanzo del XIX secolo come si scriveva nel XIX secolo\u201d.\nTrama.\nLa citt\u00e0 di Cartagena, Colombia. Anni Venti. Alle prime luci dell'alba del giorno di Pentecoste, l\u2019anziano medico Juvenal Urbino, membro molto stimato e rispettato della comunit\u00e0 locale, viene chiamato a recarsi presso la casa di Jeremiah de Saint-Amour, esule antilliano nonch\u00e9 suo amico personale morto suicida la notte precedente, per redigerne il certificato di morte. Scosso anche dall'incontro con l'amante di Jeremiah, il giorno del funerale, dopo una grandiosa festa a cui partecipa assieme a tutta l'alta societ\u00e0 locale, anche Juvenal perde la vita per un banale incidente domestico dopo essere rientrato a casa. Terminate le esequie e ricevute le successive visite in casa per le condoglianze, la vedova Fermina Daza rimane infine sola con Florentino Ariza, suo spasimante e fidanzato in giovent\u00f9, che approfitta della solitudine per confessarle di essere ancora innamorato di lei a distanza di oltre mezzo secolo di mancanza e le rinnova il suo giuramento di amore perenne fattole durante il loro fidanzamento.\nDurante la seconda met\u00e0 Ottocento, il giovane Florentino Ariza, figlio illegittimo di un ricco armatore di mezzi navali fluviali, cresciuto dalla sola madre merciaia e prestatrice nel retrobottega del suo esercizio, viene impiegato come telegrafista ed inserviente presso la posta locale. Appasionato di poesia nonch\u00e9 abile violinista, una mattina viene incaricato di consegnare semplicemente un normale telegramma a Lorenzo Daza, ufficialmente conosciuto come commerciante di mule sebbene non particolarmente specchiato riguardo ai suoi affari, appena immigrato dalla Spagna. Effettuata regolarmente la consegna, accompagnato alla porta Florentino vede di sfuggita presso una stanza della villa la figlia adolescente di Lorenzo Daza, Fermina, casualmente sopraggiunta, e si innamora di lei a prima vista. Dopo numerosi timidi avvicinamenti e molto tempo trascorso in solitudine nei paraggi della casa e della scuola che frequenta Fermina, Florentino riesce finalmente a conoscere la ragazza e, attraverso la complicit\u00e0 della zia Escol\u00e1stica, inizia con lei una relazione amorosa prettamente epistolare. Venutasi a scoprire la cosa tramite un'insegnante di Fermina, Lorenzo, che mira a far sposare la bellissima figlia con un uomo ben pi\u00f9 importante e facoltoso di un telegrafista, non sopportando che l'infatuazione dei due giovani ostacoli i suoi piani di ascesa sociale intima a Florentino di non proseguire oltre. Ricevuto un suo garbato, pacato ma fermo rifiuto, Lorenzo si trasferisce momentaneamente con la figlia in un lontano villaggio per qualche tempo, nella speranza di farle dimenticare Florentino. Ma il suo intento fallisce, perch\u00e9 la complicit\u00e0 dei telegrafisti in tutti gli uffici postali intermedi fa s\u00ec che i due giovani continuino a rimanere in contatto sia durante il viaggio sia durante la momentanea permanenza nel villaggio dove si stabiliscono. Alcuni giorni dopo il suo rientro, avvenuto pochi anni dopo, Fermina Daza rincontra al mercato centrale della citt\u00e0 Florentino, sopraggiunto per rivederla. Purtroppo, alla vista dell'uomo, la giovane si rende improvvisamente conto che tutto il suo sentimento in realt\u00e0 consiste di un un'illusione, di non amarlo pi\u00f9 e provare ora solo sentimenti di piet\u00e0 per aver deluso un uomo perbene cos\u00ec innamorato. Fermina rompe quindi bruscamente il fidanzamento, chiedendo a Florentino la restituzione di tutte le lettere, dei regali e della treccia di capelli che gli aveva regalato anzitempo prima di partire e da lui quasi religiosamente conservata, precipitandolo nello sconforto. Eppure, la devastante delusione non impedisce a Florentino di continuare ad amarla infinitamente, come prima, serbando questo suo sentimento senza mai venirgli meno.\nDopo la rottura del fidanzamento con Florentino, Fermina Daza conosce il giovane dottore Juvenal Urbino, scapolo pi\u00f9 ambito della citt\u00e0 e medico di gi\u00e0 grande fama, rientrato da poco in Colombia dopo gli studi svolti a Parigi, conosciuto durante una visita su richiesta del padre perch\u00e9 sospettata di aver contratto il colera. Corteggiata, sebbene all'inizio si opponga con fermezza, Fermina cede al desiderio del padre di fidanzarsi perch\u00e9 teme di rimanere sola, ed accetta cos\u00ec di sposarlo. Nel matrimonio in cui Lorenzo Daza aveva cos\u00ec tanto sperato (probabilmente, molto pi\u00f9 per s\u00e9 stesso che per la figlia) per\u00f2, non c'\u00e8 amore tra gli sposi, anche se crescer\u00e0 con il tempo e soprattutto, come Juvenal sostiene, con l\u2019abitudine, sebbene subisca il tedio della vita mondana, le liti furibonde, e l\u2019unico tradimento del marito con una giovanissima paziente. Il Matrimonio termina tragicamente una sera di Pentecoste, quando Juvenal, per recuperare e riassicurare alla sua gabbietta un costoso pappagallo ammaestrato furtivamente fuggito (uno dei numerosi animali adottati nel corso degli anni da Fermina e a tratti molto malvolentieri sopportati dal marito) sale su una scala appoggiata ad un albero del loro giardino. Peccato che il tentativo si concluda con la scivolata del supporto e la relativa rovinosa, fatale, caduta a terra.\nNel frattempo, nel corso di ben \"Cinquantun' anni, nove mesi e quattro giorni\", compresa la difficolt\u00e0 anche di condizioni sociali che lo limita, Florentino Ariza prende la decisione di farsi nome e fortuna per poter cos\u00ec avvicinarsi alla societ\u00e0 altolocata ormai frequentata dall'amata assieme al marito. In attesa che Fermina rimanga vedova, evento che \u00e8 ben conscio di dover attendere per poter coronare il suo sogno, Florentino decide di farsi assumere nella Compagnia Fluviale dei Caraibi, appartenuta al Padre (morto ormai da tempo, senza eredi ufficiali) ed ora detenuta e governata dallo zio Leon XII (cos\u00ec chiamato in onore di Leone XII, pontefice in carica alla sua nascita). Negli anni, Florentino riesce a far costantemente carriera all\u2019interno della compagnia, grazie alla sua caparbiet\u00e0 e laboriosit\u00e0, fino ad ereditarla a discapito dei quattro cugini, tutti morti sul lavoro, nonch\u00e9 della cugina, sinceramente vocata alla vita ecclesiale e diventata presto \"carne da convento\". Nonostante riesca cos\u00ec ad incontrare con pi\u00f9 facilit\u00e0 Fermina, soprattutto in occasione di eventi mondani, la Donna, ormai madre di due figli e consumata dalla quotidianit\u00e0 vissuta assieme al suo rivale, oltre che da un tradimento che verr\u00e0 \"curato\" da una lontananza volontaria di circa tre anni, ostenta al suo cospetto sempre una ferrea indifferenza, senza mostrare di ricordare i giorni di quel loro amore. Sebbene malinconico, nonostante tutta la situazione remi contro al suo sogno, Florentino ha per\u00f2 un carattere paziente e testardo, e continua imperterrito a rispettare la speranza di poter vivere la sua vita accanto a Fermina. Cionondimeno, Florentino coltiver\u00e0, con totale discrezione, nel corso degli anni numerose storie clandestine, con le pi\u00f9 diverse e svariate donne, ognuna delle quali gli dona una diversificata esperienza che lo accompagner\u00e0 anno dopo anno trascorso lontano da Fermina.\nVenuto infine a conoscenza del tanto atteso lutto, Florentino Ariza, dopo aver rispettosamente omaggiato il rivale, attende che tutti gli ospiti sopraggiunti per le condoglianze si congedino per rimanere solo con Fermina. Infine, emozionatissimo, ribadisce a Fermina la sua promessa cos\u00ec a lungo serbata. Tutt'altro che lusingata, anzi irritatissima per quella dichiarazione fatta in casa sua dopo cos\u00ec breve tempo dalla scomparsa del marito, Fermina lo allontana dalla sua villa con pacata ma risoluta veemenza, intimandogli di non farsi pi\u00f9 vedere \"per tutti gli anni di vita\" che gli restano, augurandogli al contempo che \"siano molto pochi\". Florentino non si perde d'animo e per un anno seguita a scriverle lettere, che riusciranno, a poco a poco, a riconquistare la fiducia di Fermina. Iniziano cos\u00ec a vedersi in casa di Fermina, dapprima molto saltuariamente, poi via via pi\u00f9 regolarmente per il t\u00e8 del pomeriggio. Piano piano, ritornano a parlare del passato, sebbene le speranze di Florentino si scontrano pi\u00f9 volte con puntuali resistenze che ne minano il cammino. Infine, anche con il consenso del figlio e della nuora di Fermina, riesce ad entrare stabilmente nella sua vita. Florentino invita cos\u00ec Fermina ad una crociera su un battello fluviale che risale il fiume Magdalena, seguendo l'itinerario che lo stesso aveva percorso pi\u00f9 di cinquant\u2019anni prima per allontanarsi dalla citt\u00e0 in cui ne soffriva la sua assenza dopo essere stato improvvisamente abbandonato. Nello splendido isolamento della suite accanto a quella del capitano, i due ormai ultrasettantenni fanno finalmente l'amore, in un viaggio cos\u00ec intenso, struggente, ostinatamente desiderato per un totale di ben \"cinquatr\u00e9 anni, sette mesi e ventitr\u00e9 giorni - notti comprese\", che si vorrebbe solamente, semplicemente non terminasse mai.\nCritica.\n\"L'amore ai tempi del colera\" \u00e8 il primo romanzo pubblicato da Garc\u00eda M\u00e1rquez dopo il premio Nobel; mai nessuna sua opera ricever\u00e0 cos\u00ec tante critiche da chi lo aspetta al varco, pur ottenendo un immenso successo di pubblico. Nel 1983 l'autore torna a vivere in Colombia dopo un breve esilio volontario in Messico, perch\u00e9 non ritiene di essere al sicuro nel proprio paese. Ha in progetto un nuovo quotidiano da intitolarsi \"El Otro\", che finanzier\u00e0 con i fondi del premio; ma quando tutto \u00e8 pronto per iniziare, Garc\u00eda M\u00e1rquez acquista una casa a Cartagena dove vive ancora la sua famiglia, e vi si chiude per scrivere quello che chiama \u201cil romanzo dei vecchietti\u201d. Tutto sembra avere inizio da un sogno, quello di \u201cun romanzo in cui un vecchio di ottant'anni vive una storia di frenesia sessuale con una vecchia di settanta\u201d.\nAl momento della scrittura prendono il sopravvento i ricordi personali; la prima parte del romanzo \u00e8 la rievocazione del fidanzamento dei suoi genitori: il padre Gabriel Eligio Garc\u00eda Mart\u00ednez, telegrafista, si era tenuto in contatto con la futura madre dello scrittore, Luisa Santiaga M\u00e1rquez Iguar\u00e1n grazie alla complicit\u00e0 dei colleghi telegrafisti quando il padre della ragazza la porta via dalla citt\u00e0 per allontanarla da un matrimonio osteggiato. A differenza del romanzo, al ritorno di Luisa Santiaga i due si erano sposati in segreto l\u201911 giugno 1926. Anche Gabriel Eligio era un violinista dilettante, come Florentino Ariza.\nIl viaggio finale dei due amanti rievoca le undici navigazioni dell\u2019autore sullo stesso fiume, che negli anni Ottanta era gi\u00e0 un fiume morto, inquinato e devastato dal disboscamento selvaggio. Secondo Michael Bell questo \u00e8 il suo pi\u00f9 riuscito tentativo di scrivere un romanzo genuinamente popolare e accessibile pur conservando \u201cla sofisticazione di un\u2019elevata coscienza modernista\u201d. Per Grynor Rojo parla della parodia di un romanzo pre-borghese per la storia di Florentino e Fermina, e della parodia di un romanzo borghese \u201cche contiene in s\u00e9 meccanismi della propria disintegrazione\u201d per la storia d\u2019amore di Fermina con il marito Juvenal.\nTrasposizioni cinematografiche.\nNel 2007 il romanzo \u00e8 stato adattato per il grande schermo dal regista Mike Newell gi\u00e0 affermatosi grazie al suo lavoro con il quarto film della saga di Harry Potter. \"L'amore ai tempi del colera\" vede come protagonisti Giovanna Mezzogiorno e Javier Bardem nei ruoli di Fermina e Florentino.\nAlla colonna sonora del film ha collaborato la cantautrice colombiana Shakira, autrice di alcuni pezzi ed interprete di tutte le musiche."}
{"id": "2274486", "revid": "76963", "url": "https://it.wikipedia.org/wiki?curid=2274486", "title": "Georgia Brown (cantante inglese)", "text": "Biografia.\nGeorgia Brown ebbe una fortunata carriera artistica in campo musicale, divenendo una cantante molto famosa in patria, ma durante gli ultimi anni di attivit\u00e0 si limit\u00f2 ad apparizioni in serate di cabaret o piccoli spettacoli.\nSi dedic\u00f2 anche alla carriera cinematografica, ottenendo particolare successo con il film \"Luna arrabbiata\" (1971), per il quale fu candidata ad un BAFTA come migliore attrice non protagonista. A teatro recit\u00f2 nel musical \"Oliver!\", che le consent\u00ec di vincere un Tony Award. Verso gli ultimi anni, anche la sua carriera di attrice declin\u00f2, restando limitata a piccoli ruoli per la televisione. Ha partecipato infatti a due episodi di \"\" nel ruolo di Helena Rozhenko, la madre adottiva del klingon Worf."}
{"id": "2274488", "revid": "123734264", "url": "https://it.wikipedia.org/wiki?curid=2274488", "title": "Battista Franco", "text": "Biografia.\nFiglio di Iacopo, secondo Giorgio Vasari - che gli dedic\u00f2 una delle sue \"Vite\" - a vent'anni si trasfer\u00ec a Roma per studiare i contemporanei, in particolare Michelangelo. Inizialmente si occup\u00f2 di disegno, ma gi\u00e0 nel 1535-36 realizzava \"L'imperatore Augusto e la sibilla Tiberina\" (collezione privata veneziana) che sarebbe la sua prima opera pittorica pervenutaci.\nAttivit\u00e0 in Veneto.\nSu commissione della famiglia Contarini degli Scrigni gli vengono attribuiti parte degli affreschi di Vigna Contarena ad Este.\nPrimo soggiorno a Roma.\nSi iscrisse all'Accademia nazionale di San Luca nel 1535. Ma dopo aver visto il Giudizio universale di Michelangelo nella cappella Sistina non volle fare altra cosa che disegnare per un certo tempo.\nNotato da Raffaello da Monte Lupo fu raccomandato ad Antonio da Sangallo il Giovane che lo impieg\u00f2 nell'allestimento degli apparati in onore dell'ingresso di Carlo V d'Asburgo sia a Roma sia a Firenze, nel 1536, dove il giovane artista si distinse soprattutto per l'abilit\u00e0 e la estrema cura dei dettagli dei suoi lavori in cui il disegno prevaleva sempre sul colore, lacuna che gli rimprovera di continuo il Vasari ne \"Le Vite\".\nFirenze.\nAnche a Firenze Battista Franco si dedic\u00f2 assiduamente a copiare le statue di Michelangelo che erano nella Sagrestia Nuova di San Lorenzo. Questa sua ossessione di copiare, non solo da Michelangelo, secondo il Vasari gli precluse la possibilit\u00e0 di elaborare uno stile personale risultando carenti di freschezza e originalit\u00e0 di invenzione le sue opere se pur apprezzate per la somma abilit\u00e0 del disegno e dei dettagli.\nA Firenze conobbe il Vasari e strinse grande amicizia con Bartolomeo Ammannati presso cui and\u00f2 ad abitare insieme al Genga da Urbino creando un proficuo sodalizio artistico. Al servizio di Cosimo I de' Medici dipinse molte opere che furono apprezzate. Al seguito di Ridolfo del Ghirlandaio dipinse le \"Storie di San Giuseppe\" nel chiostro della chiesa della Madonna delle Vertighe in Val di Chiana.\nSecondo soggiorno a Roma.\nRitornato a Roma dove nel frattempo era stato inaugurato il \"Giudizio universale\" di Michelangelo, volle copiarlo minuziosamente per intero. A Roma entr\u00f2 al servizio del cardinale Francesco Corner per cui dipinse a grottesche una loggia del suo nuovo palazzo che in seguito sar\u00e0 demolito per far posto al colonnato del Bernini. Messosi in competizione con Francesco Salviati dipinse a fresco un san Giovanni Battista fatto imprigionare da Erode che risult\u00f2 non all'altezza del confronto sempre per il solito motivo: l'estrema cura dei particolari disegnati che toglieva spontaneit\u00e0 e colore all'opera nel suo insieme.\nUrbino.\nDopo questo insuccesso Battista Franco, grazie ai buoni uffici di Bartolomeo Genga, entr\u00f2 a servizio del Duca di Urbino che non rimase soddisfatto dell'opera commissionatagli e cio\u00e8 l'affresco della volta della chiesa e cappella annessa al Palazzo Ducale. Riconoscendogli pi\u00f9 talento nel disegno che nella pittura il Duca Guidobaldo adoper\u00f2 il Franco per realizzare i disegni destinati alla produzione del vasellame di terracotta invetriata delle sue fornaci, di cui invi\u00f2 un intero servizio, \"\u201ccredenza\u201d\", al cardinale Farnese, fratello di sua moglie Vittoria, e addirittura una \u201c\"doppia credenza\"\u201d all'Imperatore Carlo V in Spagna.\nTerzo soggiorno a Roma.\nIn occasione delle nozze del Duca Guidobaldo con Vittoria Farnese, Battista Franco coadiuv\u00f2 Genga nell'allestimento degli apparati, dopodich\u00e9 si rec\u00f2 a Roma con l'intenzione di pubblicare una raccolta dei disegni che stava realizzando a quello scopo per illustrarne le antichit\u00e0. Opera libraria, definita bellissima dal Vasari, di cui non \u00e8 rimasta traccia.\nMorte a Venezia.\nPur lavorando molto in Roma i suoi guadagni non erano tali da sostentarlo in quella citt\u00e0 dispendiosa motivo per cui si risolse a tornare a Venezia dove \u00e8 documentato vi si trovasse gi\u00e0 nel 1554. Nella sua citt\u00e0 natale, patria del colorismo veneto e di Tiziano, fu invece subito molto apprezzato ed ebbe molte commissioni importanti come ad esempio la decorazione a grottesche all'interno di Palazzo Ducale nella \"\u201cmuraglia\u201d\" della \"scala d'oro\" appena realizzata dal Sansovino. \nNel 1561 stava decorando con stucchi ed affreschi la prima cappella a sinistra entrando nella Chiesa di San Francesco della Vigna per commissione del Patriarca Grimani, quando lo colse improvvisa la morte, forse per intossicazione delle sostanze usate. I lavori nella suddetta cappella furono portati a termine da Federico Zuccari, mentre si stava affermando in Venezia il nuovo genio della pittura non solo veneta: il Tintoretto."}
{"id": "2274490", "revid": "1718925", "url": "https://it.wikipedia.org/wiki?curid=2274490", "title": "N", "text": "N o n (chiamata enne in italiano) \u00e8 la dodicesima lettera dell'alfabeto italiano e la quattordicesima dell'alfabeto latino moderno. Nella sua forma maiuscola \u00e8 anche il simbolo della lettera ni dell'alfabeto greco; nella sua forma minuscola rappresenta una consonante nasale alveolare nell'alfabeto fonetico internazionale.\nStoria.\nNei geroglifici egizi, il serpente rappresentava una lettera simile alla J (dal nome egiziano per \"serpente\", \"djet\"). Si pensa che i popoli semitici lavoranti in Egitto, adattando i geroglifici per creare il loro alfabeto, usarono tale simbolo per rappresentare la loro \"N\", poich\u00e9 la parola per \"serpente\" nella loro lingua cominciava con questo suono. Tuttavia si sa che in alcune delle lingue che poi adattarono il simbolo (fenicio, ebreo, aramaico, arabo) il nome della lettera, nun, significava \"pesce\". Malgrado ci\u00f2, da essa si \u00e8 evoluta la lettera greca ni, da cui deriva, per via etrusca, la latina N."}
{"id": "2274493", "revid": "3115", "url": "https://it.wikipedia.org/wiki?curid=2274493", "title": "Camigna", "text": "Camigna (in sloveno Kamnje, in tedesco \"Camigna\") \u00e8 un paese della Slovenia, frazione del comune di Aidussina.\nGeografia fisica.\nLa localit\u00e0, che si trova a 222,5 metri s.l.m. e a 18,7 chilometri dal confine italiano, \u00e8 situata al centro della valle del Vipacco, sulla strada Aidussina\u2013Nova Gorica.&lt;br&gt; \n\u00c8 bagnata dal torrente Camigna (\"Kamenjski potok\").\nStoria.\nDurante il dominio asburgico Camigna fu comune autonomo.\nDal 1920 al 1947 fece parte del Regno d'Italia, inquadrato nella provincia di Gorizia e fu comune autonomo fino al 1927 quando fu soppresso e aggregato a Cernizza Goriziana; pass\u00f2 poi alla Jugoslavia e quindi alla Slovenia.\nGeografia antropica.\nL'insediamento (\"naselja\") \u00e8 formato da pi\u00f9 agglomerati: Batagelji (in italiano Battigelli) e Pirjevce (in italiano Periovici o Pirioviz)."}
{"id": "2274498", "revid": "125652473", "url": "https://it.wikipedia.org/wiki?curid=2274498", "title": "Charles Ponzi", "text": "Registrato all'anagrafe con il nome di Carlo Pietro Giovanni Guglielmo Tebaldo Ponzi, tra i molti nomi che adott\u00f2 per mettere in atto le sue operazioni ci sono Charles Ponci, Charles P. Bianchi, Carl e Carlo. Emigrato negli Stati Uniti, divenne uno dei pi\u00f9 grandi affaristi truffatori della storia statunitense. Divenne famoso per aver utilizzato su larga scala una tecnica da lui stesso ideata. Le sue truffe ebbero una notevole risonanza sui mezzi d'informazione, che denominarono la tecnica da lui adottata \u00abSchema Ponzi\u00bb.\nBiografia.\nOrigini e formazione.\nI genitori di Ponzi provenivano dall'alto Tavoliere delle Puglie, pi\u00f9 precisamente dalle campagne nei dintorni di San Severo (FG).\nI primi anni della sua vita sono difficili da ricostruire: le uniche fonti a riguardo sono le sue memorie, la cui attendibilit\u00e0 \u00e8 limitata dalla sua propensione a inventare e abbellire gli eventi. \nNato a Lugo, in provincia di Ravenna, il 3 marzo 1882, trascorre l'adolescenza a Parma, dove in seguito trova un impiego alle Poste. Si iscrive da l\u00ec a poco all'Universit\u00e0 La Sapienza di Roma, inserendosi in un giro di studenti che considerano il periodo universitario come una \"vacanza di quattro anni\"; Ponzi li segue in giro per bar e teatri, spendendo improduttivamente i fondi a sua disposizione. A un certo punto, a corto di risorse, abbandona l'universit\u00e0 e si imbarca per Boston.\nL'emigrazione in Canada e negli Stati Uniti.\nSecondo quanto riportato dallo stesso Ponzi, arriva negli Stati Uniti nel 1903 con soli due dollari e cinquanta centesimi in tasca, dopo aver perso in scommesse tutti i risparmi di una vita durante il viaggio in nave. Impara presto l'inglese e trascorre gli anni seguenti facendo alcuni lavoretti lungo la East Coast. Alla fine trova impiego come lavapiatti in un ristorante, dove la notte dorme sul pavimento. Riesce a farsi promuovere cameriere, ma viene presto licenziato per piccoli furti e perch\u00e9 imbrogliava i clienti sul resto.\nNel 1907 si sposta a Montr\u00e9al (Canada), dove diventa consulente del Banco Zarossi, giovane banca fondata da Luigi \"Louis\" Zarossi per gestire i risparmi degli immigranti italiani che arrivano in citt\u00e0. Zarossi garantisce un tasso d'interesse del 6% sui depositi, doppio del tasso corrente, e questo consente una crescita molto rapida dell'istituto creditizio. Ponzi per\u00f2 si accorge presto che in realt\u00e0 Zarossi versa in gravi difficolt\u00e0 economiche, a causa di alcuni prestiti immobiliari sbagliati, e che riesce a pagare gli interessi servendosi di uno schema piramidale: utilizza infatti allo scopo i depositi dei nuovi correntisti al posto degli utili realizzati sul capitale investito. La banca alla fine fallisce e il patron fugge in Messico con gran parte del denaro.\nPonzi decide inizialmente di rimanere a Montr\u00e9al e, per qualche tempo, vive nella casa di Zarossi, aiutandone la famiglia. Nel mentre tenta di ritornare negli Stati Uniti e cerca di racimolare i soldi per il viaggio: mentre si trova negli uffici di uno degli ex clienti di Zarossi trova un libretto di assegni incustodito, ne stacca uno intestandoselo per $423,58 e falsifica la firma di uno dei direttori della compagnia. Scoperto dalla polizia, che aveva notato le ingenti spese effettuate subito dopo la riscossione dell'assegno, Ponzi, mostrando i polsi, si dichiara colpevole. Finisce in una prigione del Qu\u00e9bec, dove trascorre tre anni come detenuto numero 6660. In una lettera dice alla madre di aver trovato lavoro come \"assistente speciale\" di una guardia carceraria.\nDopo il rilascio, nel 1911, decide di ritornare negli Stati Uniti e si fa coinvolgere in un progetto di immigrazione clandestina di italiani. Viene scoperto e trascorre altri due anni in un carcere di Atlanta, dove conquista la fiducia di una guardia carceraria, che stava intercettando le lettere del famoso gangster Ignazio \"the Wolf\" Lupo e lo assume come traduttore.\nL'ideazione dello \"schema Ponzi\".\nLiberato, Ponzi torna a Boston, dove incontra una ragazza italiana, Rose Gnecco, che ne rimane affascinata. Bench\u00e9 Ponzi non racconti a Rose del suo passato in carcere, la madre invia alla ragazza una lettera in cui descrive il passato burrascoso del figlio. Nonostante questo, Rose decide di restare con Ponzi, con cui convola a nozze nel 1918.\nNei mesi successivi Ponzi si occupa di diversi affari. Scrive una \u00abGuida del commerciante\u00bb, una sorta di vademecum per promuovere i rapporti commerciali. La guida contiene le pubblicit\u00e0 e gli indirizzi di una serie di inserzionisti, di tutti i generi merceologici. Il volume viene spedito agli interessati, su richiesta. La Guida passa pressoch\u00e9 inosservata, finch\u00e9 alcune settimane dopo Ponzi riceve una lettera da una societ\u00e0 spagnola che chiede informazioni in merito al volume. La lettera \u00e8 accompagnata da un buono di risposta internazionale (in inglese \"International Reply Coupon\" - IRC), che consente, nei paesi federati all'Unione postale universale, di ottenere un francobollo per inviare la busta di risposta. \nPonzi non ne ha mai visto uno prima di allora e chiede informazioni. In tal modo scopre che, dato il diverso costo della vita in Spagna rispetto agli Stati Uniti, il buono (spagnolo) vale di meno del francobollo (americano). I buoni hanno un costo diverso in ciascun Paese ma il loro controvalore in francobolli \u00e8 lo stesso dappertutto. Gli accordi postali internazionali prevedono che il destinatario non possa utilizzare i francobolli della nazione del mittente, n\u00e9 il mittente pu\u00f2, nel proprio paese di residenza, acquistare i francobolli del paese estero di residenza del destinatario. Bisogna utilizzare i buoni internazionali, che hanno la funzione di pagare i costi postali tra due persone che vivono in stati diversi, con un diverso costo della vita.\nPonzi calcola che, ricevendo i buoni da un paese dove il costo della vita \u00e8 inferiore a quello statunitense, come la Spagna o l'Italia, la sola transazione (detta in gergo economico \"arbitraggio\") pu\u00f2 generare un profitto. 100 buoni possono originare 100 francobolli, ma se un buono spagnolo (costo in dollari = 10 centesimi) \u00e8 cambiato negli Stati Uniti con francobolli da 15 o 20 centesimi l'uno, ecco che il profitto \u00e8 del 50% o del 100%. L'alta inflazione del Primo dopoguerra aveva diminuito il costo dell'affrancatura in Italia in dollari statunitensi. Quindi, acquistando i buoni in Italia e scambiandoli con francobolli statunitensi, dovrebbe essere possibile guadagnare sulla differenza.\nElabora quindi uno schema operativo che prevede l'invio dei soldi all'estero presso un mandatario incaricato di acquistare gli IRC e inviarglieli negli USA; lui li avrebbe poi scambiati con francobolli statunitensi per poi rivenderli. Ponzi sostiene che il saggio di profitto realizzabile, tenuto conto delle transazioni e dei tassi di cambio, \u00e8 del 400%. Inoltre questa forma di arbitraggio non \u00e8 di per s\u00e9 illegale. Ponzi incoraggia amici e colleghi a scommettere sul suo sistema, promettendo loro un tasso di rendimento sugli investimenti del 50% in 90 giorni.\nCostituisce una societ\u00e0, la \"Securities Exchange Company\", per promuovere il suo sistema. Alcuni investono e sono ripagati come promesso. Si sparge la voce e gli investimenti cominciano ad affluire a un tasso crescente; Ponzi assume degli agenti e paga provvigioni molto generose. Nel mentre per\u00f2 si rende conto di non poter fondare il proprio business, come previsto, sulla compravendita degli IRC: i buoni circolanti sono infatti poche decine di migliaia, ma soprattutto, se \u00e8 vero che il margine lordo di profitto nella compravendita di ciascun buono \u00e8 enorme, gli overhead (le spese generali) che occorre affrontare per gestire l'acquisto e il successivo riscatto di tutti i coupon, ciascuno di valore estremamente basso se preso individualmente, sono tali da erodere gran parte dei profitti. In ragione di ci\u00f2, probabilmente memore di quanto appreso ai tempi del Banco Zarossi, Ponzi inizia a sua volta a praticare di nascosto uno schema piramidale, remunerando i vecchi investitori coi soldi dei nuovi.\nIl gioco inizialmente regge: a febbraio 1920 il capitale di Ponzi ammonta a 5.000 dollari, una somma gi\u00e0 abbastanza cospicua per il tempo. A marzo si arriva a 30.000 dollari e partono le assunzioni di altri agenti per raccogliere fondi dal New England e dal New Jersey. Chi investe denaro nella compagnia in quel periodo guadagna moltissimo e questo incoraggia altri a investire i propri fondi. A maggio Ponzi ha raccolto 420.000 dollari e inizia a depositare il denaro nella \"Hanover Trust Bank\", puntando a incrementare il deposito fino a poter prendere il controllo della banca; la manovra gli riesce e a luglio \u00e8 gi\u00e0 diventato milionario. Le persone ipotecano le proprie case e investono nella compagnia tutti i loro risparmi; molti reinvestono nella compagnia tutti gli utili. Ponzi incamera fondi a tassi esorbitanti, ma un'analisi finanziaria avrebbe potuto mostrare come in realt\u00e0 la compagnia fosse in forte perdita. Nonostante questo, fino a quando i soldi continuano ad affluire, \u00e8 possibile per Ponzi remunerare gli investitori ai tassi promessi.\nI primi sospetti, le frodi e l'arresto.\nCon l'espandersi del \"business\" cominciano ad avvertirsi i primi segnali del suo fallimento: un rivenditore di mobili, che ne aveva venduti alcuni a Ponzi quando questi non poteva permettersi di pagare, lo cita in giudizio per il dovuto. Ponzi vince la causa, ma le persone cominciano a chiedersi come egli abbia fatto da nullatenente a diventare un milionario in cos\u00ec poco tempo. Alcuni investitori decidono cos\u00ec di ritirare i loro fondi dalla \"Securities Exchange Company\": Ponzi li remunera profumatamente e la corsa all'uscita dalla compagnia si esaurisce. Ancora il 24 luglio 1920 il \"Boston Post\" pubblica un articolo positivo su Ponzi e il suo schema, permettendogli di fare incetta di fondi come mai prima d'allora, con una raccolta giornaliera che arriva fino a 250.000 dollari. Ma uno dei redattori del \"Post\", non convinto, ingaggia un investigatore per fare luce sulla societ\u00e0 di Ponzi, che finisce anche sotto la sorveglianza dello Stato del Massachusetts. Ponzi decide di incontrare gli ispettori proprio il giorno della pubblicazione dell'articolo e per distogliere temporaneamente i funzionari dai libri contabili della societ\u00e0 si offre di sospendere la raccolta durante le indagini; la mossa effettivamente riesce a placare lo zelo investigativo degli ispettori.\nPonzi cerca una via di uscita dalla situazione, ma gi\u00e0 il 26 luglio il \"Post\" inizia la pubblicazione di una serie di articoli che pongono seri dubbi sulle operazioni della \"Securities Exchange Company\"; il noto analista finanziario Clarence Barron, contattato dal giornale per esaminare lo schema di Ponzi, osserva che, nonostante i rendimenti fantastici realizzati dalla societ\u00e0, Ponzi non sta investendo in essa. Viene inoltre evidenziato che le attivit\u00e0 della Securities Exchange Company avrebbero richiesto una quantit\u00e0 circolante di 160.000.000 buoni postali, mentre ne risultano emessi solo 27.000; le Poste statunitensi, interpellate in proposito, negano di aver riscontrato acquisti ingenti di coupon, n\u00e9 in patria n\u00e9 all'estero. Inoltre, come gi\u00e0 accennato, le spese generali necessarie per acquistare e riscattare tutti i buoni portano i profitti netti quasi a zero.\nGli articoli causano un'ondata di panico tra coloro che hanno investito nella compagnia: una folla di persone si assiepa davanti all'ufficio di Ponzi, il quale per tentare di placare le acque sborsa $2.000.000 di risarcimenti in tre giorni, oltre a recarsi a discutere personalmente con le persone, cui offre caff\u00e8 e ciambelle e che rassicura, dicendo che non hanno niente da temere. Molti cambiano idea e lasciano i loro risparmi presso di lui. Frattanto i dirigenti delle Poste annunciano un cambiamento nei tassi di conversione postale, il primo dall'anteguerra, avendo per\u00f2 cura di dichiarare esplicitamente che i nuovi tassi non sono dovuti a nessuno schema posto in essere da individui o societ\u00e0 al fine di lucrare sulle differenze nei tassi di cambio.\nPonzi seguita ad accumulare denaro, ma solo aumentando le passivit\u00e0. Ad un certo punto, in un'ottica truffaldina, la soluzione pi\u00f9 logica sarebbe stata quella di trasportare il denaro fuori dagli USA, dove le autorit\u00e0 non sarebbero riuscite a recuperarlo. Ponzi invece, preoccupato di preservare la propria immagine \"onesta\", resta a Boston e continua a rimborsare gli investitori; stando alla sua autobiografia, spera sempre di riuscire a utilizzare il tesoro accumulato per iniziare un commercio legale che avrebbe generato rendimenti tali da permettergli di rimborsare gli investitori e far arricchire tutti.\nNel frattempo Ponzi aveva anche assunto un agente pubblicitario, un certo James McMasters, il quale presto diventa diffidente verso la buona fede del capo, essendo peraltro a conoscenza delle inchieste che lo interessano. Questi decide infine di contattare il \"Post\", affermando di avere le prove della \"follia finanziaria\" di Ponzi. Il giornale, fiutando lo scoop, gli offre cinquemila dollari per raccontare tutta la sua storia, che esce in un articolo in prima pagina il 2 agosto: Ponzi viene apertamente accusato di essere insolvente e sull'orlo della bancarotta. Il 10 agosto gli agenti federali irrompono alla sede della \"Securities Exchange Company\" e ne ordinano la chiusura, assieme alla Hanover Trust Bank; la perquisizione non porta alla luce alcuno stock consistente di buoni, segno evidente della natura fittizia dello schema d'investimento.\nNei giorni successivi il \"Post\" continua nella campagna stampa contro Ponzi, pubblicandone la fedina penale e i primi piani del suo volto sorridente scattati durante l'arresto in Canada. Il 13 agosto Ponzi viene arrestato con svariati capi d'accusa, tra i quali 86 frodi. Nonostante tutto molte persone credono ancora in lui e se la prendono con gli ispettori federali che l'hanno \"incastrato\". Secondo le stime finali, nella societ\u00e0 di Ponzi avevano investito 40.000 persone, per una cifra complessiva di 15 milioni di dollari (140 milioni di dollari ai prezzi del 2006).\nLa prigione, gli ultimi anni e la morte.\nIl 1\u00ba novembre 1920, Ponzi \u00e8 dichiarato colpevole di frode postale e condannato alla pena di cinque anni da scontare in una prigione federale. Viene rilasciato dopo tre anni e sei mesi. Viene condannato ad altri nove anni dalle autorit\u00e0 del Massachusetts.\nIn attesa del processo di appello, paga la cauzione e una volta libero si trasferisce in Florida, dove, sotto falso nome (Charles Borelli), organizza una nuova truffa (del genere scam). Compra dei terreni a 16 dollari l'acro, suddivide ogni acro in ventitr\u00e9 lotti e vende ciascun lotto a 10 dollari, promettendo agli acquirenti rendimenti favolosi.\nLe autorit\u00e0 della Florida si accorgono presto dello scam organizzato da Ponzi e lo arrestano per frode, condannandolo ad un anno di reclusione. Ancora una volta, il 3 giugno 1926 Ponzi esce su cauzione e scappa in Texas, dove, rasatosi i capelli e fattosi crescere i baffi, cerca di imbarcarsi su una nave mercantile diretta in Italia. Ma il 28 giugno viene scoperto e catturato nel porto di New Orleans. Scrive un telegramma al Presidente Calvin Coolidge chiedendo di essere espatriato, ma la sua richiesta viene rifiutata e Ponzi viene rispedito a Boston per finire di scontare la sua pena.\nNel frattempo, gli ispettori governativi stanno cercando di ricostruire i bilanci di Ponzi, per capire quanto denaro avesse raccolto e dove fosse andato. Ma una stima precisa non \u00e8 mai stata raggiunta. Ponzi viene rilasciato il 7 ottobre 1934, dopo aver scontato sette anni di carcere. \u00c8 immediatamente espatriato e ricondotto in Italia, non avendo mai ottenuto la cittadinanza statunitense. All'uscita della prigione una folla inferocita lo attende. Prima di andarsene dice ai giornalisti l\u00ec presenti: \"Cercavo guai, e li ho trovati.\" Rose, la moglie, rimane a Boston e chiede il divorzio.\nIn Italia, Ponzi tenta di replicare diverse volte lo schema, ma senza fortuna. Tornato a Roma, si guadagna da vivere come traduttore d'inglese. Dal 1939 al 1942 lavora nella compagnia aerea L.A.T.I., per gestire i rapporti con Rio de Janeiro: ottenne il lavoro grazie all'intercessione del cugino Attilio Biseo, pilota d'aerei personale del Duce e ideatore dell'operazione S. Ma, durante la seconda guerra mondiale, il Brasile entra in guerra contro l'Asse e Ponzi perde il lavoro.\nTrascorre gli ultimi anni di vita in povert\u00e0 a Rio, sbarcando il lunario con lavoretti. Nel 1948 ha un ictus, che gli provoca un'emiparesi sinistra e la perdita parziale della vista. Muore in un ospedale per poveri a Rio de Janeiro l'anno dopo, il 18 gennaio 1949. Lascia un manoscritto incompiuto intitolato: \"The Fall of Mister Ponzi\" (La caduta del signor Ponzi)."}
{"id": "2274505", "revid": "287204", "url": "https://it.wikipedia.org/wiki?curid=2274505", "title": "Gliese 742", "text": "GJ 742 \u00e8 una nana bianca situata nella costellazione del Dragone.\nSebbene sia stata fotografata nel XIX secolo durante il progetto \"Carte du Ciel\", la sua natura di nana bianca \u00e8 stata riconosciuta solamente nel 1934 da Gerard Peter Kuiper; \u00e8 la sesta nana bianca scoperta.\nInizialmente il suo spettro appariva quasi del tutto privo di caratteristiche peculiari, ma successive osservazioni mostrarono delle bande di assorbimento insolitamente separate., p.\u00a028; Nel 1970, quando si osserv\u00f2 che la luce emessa dalla stella risultava circolarmente polarizzata, GJ 742 divenne la prima nana bianca conosciuta a possedere un campo magnetico. Negli anni ottanta si comprese che le particolari linee spettrali erano in realt\u00e0 delle normali linee dell'idrogeno separate a causa dell'effetto Zeeman."}
{"id": "2274508", "revid": "729019", "url": "https://it.wikipedia.org/wiki?curid=2274508", "title": "Cocky", "text": "Cocky \u00e8 il sesto album in studio di Kid Rock, pubblicato nel 2001.\nIl disco.\nPresenta tipiche sonorit\u00e0 di Kid Rock, mescolando elementi di hard rock, blues, country e rap, continuando le esperienze degli album precedenti. Il disco contiene anche un duetto con la cantante country Sheryl Crow, intitolato \"Picture\", che \u00e8 stato anche pubblicato come singolo, e una collaborazione con il rapper Snoop Dogg, dal titolo \"WCSR\".\nKid Rock dedic\u00f2 l'album a Joe C., membro della sua band e suo grandissimo amico, scomparso a causa di problemi di salute un anno prima.\nAccoglienza.\n\"Cocky\" ricevette critiche miste, ricevendo 57 punti su 100 sul sito di recensioni Metacritic.\nStephen Thomas Erlewine, autore di Allmusic, diede all'album quattro stelle su cinque, considerandolo \"capace di produrre sonorit\u00e0 rock prive di pretese e tipicamente di periferia, cosa che non si faceva da almeno vent'anni.\"\nRob Brunner, autore di \"Entertainment Weekly\", diede B all'album, elogiando \"l'idea di Kid Rock di proporre sonorit\u00e0 hip hop in veste redneck\", e dicendo che \"se i risultati musicali non sono sempre paragonabili alle intenzioni, sono comunque degni di essere artisticamente considerati.\" Barry Walters, autore di \"Rolling Stone\", diede a \"Cocky\" tre stelle su cinque, considerando l'album \"una piacevole e ben riuscita commistione di riferimenti a Run DMC, AC/DC e Lynyrd Skynyrd.\""}
{"id": "2274524", "revid": "3831", "url": "https://it.wikipedia.org/wiki?curid=2274524", "title": "Gargitter", "text": ""}
{"id": "2274531", "revid": "1543377", "url": "https://it.wikipedia.org/wiki?curid=2274531", "title": "MG 1100/1300", "text": "La MG 1100/1300 \u00e8 un'autovettura prodotta dalla BMC tra il 1963 ed il 1971 e commercializzata col marchio MG.\nLa \"1100\", lanciata nel 1963, altro non era che una versione sportiva della berlina Ado 16, venduta anche coi marchi Austin, Morris , ma anche Riley, Wolseley e Vanden Plas.\nLe principali differenze col modello Austin/Morris, il modello di base (oltre che il pi\u00f9 venduto), la variante MG presentava alcune varianti estetiche (frontale specifico con mascherina ridisegnata, verniciatura, a richiesta, bicolore del corpo vettura), tecniche (alimentazione a 2 carburatori anzich\u00e9 uno) e d'allestimento (finiture e dotazioni specifiche).\nPer il resto il corpo vettura e la raffinata meccanica della \"Ado 16\" non cambiavano. Grazie al carburatore in pi\u00f9, tuttavia, l\"'A-Series\" di 1098cm\u00b3 guadagn\u00f2 qualche cv (la potenza pass\u00f2 a 55cv, contro i 48 originari) e le prestazioni migliorarono.\nDisponibile sia con carrozzeria a 2 che a 4 porte la \"MG 1100\" rappresentava, nella gerarchia BMC, la variante meno costosa della \"linea sportiva\" (al top c'era la versione Riley) della \"Ado 16\".\nIl complesso progetto \"Ado 16\", infatti, prevedeva una linea \"base\" (Austin e Morris), una linea \"sportiva\" (MG e Riley) e una linea di lusso (Wolseley e Vanden Plas, con la seconda al top assoluto della gamma).\nIn occasione del restyling del 1967, comune a tutta la gamma, la cilindrata dell\"'A-Series\" installato sulla \"MG\" crebbe a 1275 cm\u00b3 e la potenza a 65cv.\nA livello estetico cambiarono le pinne posteriori (meno accentuate) e alcuni dettagli degli interni, mentre il nome commerciale divenne \"MG 1300\".\nLa produzione cess\u00f2 nel 1971, quando venne introdotta la variante \"1300 GT\" da 71cv, commercializzata con marchio Austin."}
{"id": "2274532", "revid": "1442080", "url": "https://it.wikipedia.org/wiki?curid=2274532", "title": "Divisibilit\u00e0 di binomi notevoli", "text": "In algebra, la divisibilit\u00e0 di binomi notevoli \u00e8 una conseguenza del teorema del resto e consente di determinare la divisibilit\u00e0 di un binomio del tipo: formula_1 (dove a, b sono numeri reali diversi da zero ed formula_2) per un binomio formula_3.\nIn particolare si hanno differenti casi se l'esponente n \u00e8 pari oppure dispari e se il segno \u00e8 formula_4 o formula_5.\nI vari casi.\nLa seguente tabella ci dice se un binomio notevole del tipo formula_1 pu\u00f2 essere diviso da un binomio formula_3 e inoltre ci dice il resto dell'eventuale divisione."}
{"id": "2274536", "revid": "729019", "url": "https://it.wikipedia.org/wiki?curid=2274536", "title": "Nieuport 28", "text": "Il Nieuport 28 fu un aereo da caccia monomotore, monoposto e biplano, sviluppato dall'azienda aeronautica francese Soci\u00e9t\u00e9 Anonyme des \u00c9tablissements Nieuport nei tardi anni dieci del XX secolo.\nProgettato da Gustave Delage, entr\u00f2 in servizio nelle ultime fasi della prima guerra mondiale diventando il primo modello impiegato in combattimento nei reparti da caccia dell'American Expeditionary Forces, la forza militare d'appoggio inviata dagli Stati Uniti d'America in Europa a sostegno della Triplice intesa.\nStoria del progetto.\nDopo una serie di caccia monoposto caratterizzati da configurazione sesquiplana e carlinga di sezione circolare (in pratica tutti i modelli indicati con le sigle 17, 21, 23, 24, 25 e 27) dalla matita di Gustave Delage, progettista della Soci\u00e9t\u00e9 Anonyme des Etablissements Nieuport, usc\u00ec nel 1917 il \"Type 28\" che si differenziava decisamente da questi standard.\nIl prototipo vol\u00f2 per la prima volta nel giugno del 1917 e l'aereo venne inizialmente ordinato per la produzione su larga scala per le forze aeree francesi e americane.\nAl momento della comparsa dei velivoli di serie, tuttavia, l'aereo era gi\u00e0 superato per prestazioni dallo SPAD S.XIII. Le consegne dello SPAD vennero indirizzate di preferenza ai francesi mentre la American Expeditionary Forces aveva disperatamente bisogno di un velivolo con cui equipaggiare le prime squadriglie operative. Pur con i limiti evidenziati, il Nieuport 28 venne quindi acquistato in 297 esemplari e impiegato in prima linea negli ultimi mesi del conflitto.\nCon buona probabilit\u00e0 il reparto pi\u00f9 famoso tra quelli che operarono con il Nieuport 28 fu il 94\u00b0 Aero Squadron (contraddistinto dall'insegna del cappello a cilindro inscritto in un cerchio).\nAfflitto da problemi al motore e dalla tendenza a perdere il rivestimento dell'ala superiore, il velivolo non fu mai particolarmente gradito ai suoi equipaggi che videro di buon occhio la rapida sostituzione del Nieuport 28 con gli SPAD S.XIII, iniziata gi\u00e0 a luglio del 1918.\nTecnica.\nIl Nieuport 28 era un biplano monomotore, con fusoliera a sezione circolare. I montanti delle ali erano paralleli (diversamente dalla struttura a \"V\" precedentemente adottata nei progetti di Gustave Delage).\nIl motore era un radiale Gnome 9N, a nove cilindri raffreddato ad aria, di tipo rotativo e sviluppava una potenza di 160 hp.\nL'armamento era costituito da due mitragliatrici Vickers da 7,7\u00a0mm, alloggiate in posizione fissa in scanalature ricavate nella fusoliera, che sparavano per mezzo di un dispositivo di sincronizzazione attraverso il disco dell'elica.\nCuriosit\u00e0.\nDiversi futuri assi dell'aviazione statunitense ebbero il battesimo del fuoco volando sul Nieuport 28: tra questi si ricordano Eddie Rickenbacker, Douglas Campbell e Quentin Roosevelt, il figlio del futuro presidente Theodore Roosevelt."}
{"id": "2274537", "revid": "767487", "url": "https://it.wikipedia.org/wiki?curid=2274537", "title": "Late of the Pier", "text": "I Late of the Pier sono una band indie/dance punk inglese sotto contratto con la Parlophone. Il gruppo ha pubblicato cinque singoli e l'album di debutto \u201cFantasy Black Channel\u201d \u00e8 uscito l'11 agosto 2008.\nBiografia.\nLa band si \u00e8 formata nel 2004, anche se alcune delle loro canzoni furono scritte precedentemente, a partire dal 2001. Il loro singolo di debutto, \"Space and the Woods\", \u00e8 stato pubblicato dalla WayOutWest Records nel marzo 2007 in 500 copie.\nIl secondo singolo, \"Bathroom Gurgle\", prodotto da Erol Alkan \u00e8 stato pubblicato nel settembre 2007 dalla Moshi Moshi Records e come per il precedente la tiratura era limitata a 500 esemplari.\nIl terzo singolo, \"The Bears Are Coming\", \u00e8 distribuito solo in forma di 12\" o scaricabile, con la versione a 7\" che viene venduta solamente a partire dal tour del febbraio 2008 con una versione demo di \"Piss Hands\" come lato B e pubblicata dalla loro personale etichetta, la Zarcorp. Il quarto singolo, un doppio lato A, include nuove versioni di \"Space and the Woods\" e \"Focker\".\nIl gruppo ha aperto il Carling Weekend 2007 sul palco NME/Radio One e suonato come spalla per gli Hadouken!, Soulwax, Justice e U.N.K.L.E. nei recenti tour. Inoltre hanno supportato i Kaiser Chiefs durante un tour nel Regno Unito.\nIl loro album di debutto, \"Fantasy Black Channel\u201d\", pubblicato dalla Parlophone l'11 agosto 2008 raggiunge la 28\u00aa posizione nelle classifiche inglesi.\nNell'agosto 2018 il gruppo ha annunciato il ritorno all'attivit\u00e0."}
{"id": "2274541", "revid": "1305772", "url": "https://it.wikipedia.org/wiki?curid=2274541", "title": "Italscai", "text": "Italscai Societ\u00e0 Italiana per lo Sviluppo ed il Coordinamento di Attivit\u00e0 Immobiliari S.p.A. era una societ\u00e0 italiana di costruzioni (settore grandi lavori -autostrade, dighe) ed immobiliare. Era parte del gruppo IRI-Italstat.\nStoria.\nNasce a Roma il 18 gennaio 1929 come \"Societ\u00e0 Anonima per azioni Imprese Stradali\" con lo scopo di assumere iniziative nel settore della progettazione e pavimentazione e manutenzione di infrastrutture viarie.\nDivenuta \"Societ\u00e0 Edilizia Lavori Costruzioni Internazionali - Selci S.p.A.\" e amplia il suo campo di intervento all'esecuzione di edifici civili ed industriali e alla sperimentazione dei materiali da impiegare nelle sue attivit\u00e0.\nNel 1962 \u00e8 \"Societ\u00e0 Costruzioni Autostrade Italiane - Scai S.p.A.\".\nIn seguito Italscai. All'inizio degli anni novanta \u00e8 stata fusa in Italstrade.\nCostruzioni.\n\u00c8 stata interessata nella costruzione delle autostrade A30, A26, A23."}
{"id": "2274546", "revid": "1337338", "url": "https://it.wikipedia.org/wiki?curid=2274546", "title": "Divisibilit\u00e0 dei polinomi", "text": "In algebra si dice che un polinomio formula_1 \u00e8 divisibile per un polinomio formula_2 se la divisione fra formula_1 e formula_2 non d\u00e0 alcun resto. \nSe formula_2 \u00e8 di primo grado, il teorema di Ruffini consente di calcolare facilmente il resto della divisione; nel caso in cui esso sia zero, allora il primo polinomio \u00e8 divisibile per il secondo.\nCasi notevoli.\nCome conseguenza del teorema del resto, un polinomio pu\u00f2 essere divisibile per:"}
{"id": "2274552", "revid": "1776051", "url": "https://it.wikipedia.org/wiki?curid=2274552", "title": "Hearts Burst into Fire", "text": "Hearts Burst into Fire \u00e8 il secondo singolo estratto dall'album \"Scream, Aim, Fire\" dei Bullet for My Valentine. \u00c8 stato dichiarato in tour che i live show sono stati ripresi come parte del prossimo singolo, si \u00e8 anche dichiarato la folla a Manchester Accademia il 4 febbraio, cos\u00ec come per le folle a Newport Centro il 31 gennaio al 7 febbraio Brixton Academy, Wolverhampton Civic Hall 1\u00ba febbraio, Glasgow Carling Academy 3 febbraio e Brighton Dome 28 gennaio che venivano filmate come parte del video.\nVideo.\nIl video \u00e8 una canzone lungometraggio della band intenta a suonare in un recente concerto dopo la pubblicazione di \"Scream Aim Fire\". Le scene mostrano molti fan dall'inizio che sostengono per la band. Molti di loro portano loghi e in piccoli casi tatuaggi, con i nomi di canzone dal testo e la band."}
{"id": "2274557", "revid": "1543377", "url": "https://it.wikipedia.org/wiki?curid=2274557", "title": "La zona", "text": "La zona \u00e8 un film del 2007 diretto da Rodrigo Pl\u00e1.\nInterpretato da Daniel Gim\u00e9nez Cacho, Maribel Verd\u00fa, Alan Ch\u00e1vez, Daniel Tovar e Carlos Bardem, il film racconta della vita in un quartiere \"fortificato\" e di un atto criminale che cambia per sempre i membri della comunit\u00e0 che vive l\u00ec.\nTrama.\nIl luogo noto come \"La Zona\" \u00e8 un quartiere residenziale chiuso, autosufficiente, con una forza di sicurezza privata, i cui abitanti si sono stabiliti l\u00ec perch\u00e9 spaventati dal crimine e dalla violenza e perch\u00e9 non si sentono protetti dalle istituzioni. Attraverso una tutela giudiziaria sono riusciti a stabilire che la polizia non pu\u00f2 entrare nel luogo senza un ordine del tribunale; ma quel privilegio pu\u00f2 essere revocato se all'interno avviene un atto di violenza.\nLa mattina dopo che un forte temporale ha abbattuto parte del muro che separa \"la Zona\" dagli altri quartieri, tre giovani che vivono in una zona molto povera nelle vicinanze entrano in una casa per rapinare. Un'anziana signora muore nella rapina e gli abitanti del quartiere si scatenano in una spaventosa caccia all'uomo. Due dei malviventi vengono uccisi dalla guardia privata mentre il terzo, Miguel, scappa ma non pu\u00f2 lasciare \"la Zona\".\nNasce quindi un intenso dibattito tra i residenti sulla strada su come comportarsi. Una minoranza vorrebbe denunciare quanto accaduto alle autorit\u00e0, ma la maggioranza dei residenti, timorosi che venga revocato il privilegio del quartiere e diffidenti nei confronti dell'onest\u00e0 ed efficienza delle forze dell'ordine. decidere di nascondere gli eventi accaduti e di dare la caccia ai fuggitivi. Per fare questo fanno sparire i cadaveri, fingono che la morte della guardia sia avvenuta a causa di un infarto e rafforzano la ricerca del ladro con telecamere e pattuglie armate di quartiere.\nAlejandro, un adolescente che vive con la famiglia nella \"Zona\", scopre nel seminterrato di casa sua, il fuggitivo, Miguel, un giovane coetaneo che, spaventato, riconosce il suo crimine e chiede aiuto. Sebbene sia inizialmente esitante, Alejandro decide di provvedere ad aiutare il ragazzo. Nel frattempo, un poliziotto che riceve la denuncia della scomparsa di Miguel, e la testimonianza di una giovane donna che lo ha visto entrare nel quartiere chiuso, avvia un'indagine ed inizia a fare pressioni sui residenti dello stesso affinch\u00e9 rivelino tutto quello che sanno.\nPer liberarsi della presenza oppressiva del poliziotto, i residenti corrompono un suo superiore ed ottengono cos\u00ec che sia costretto a lasciare le indagini. Quando Miguel cerca di scappare dalla \"Zona\", la polizia locale lo vede e se ne va via, lasciandolo in balia dei vicini, che lo linciano fino ad ucciderlo. Sconvolto per quanto accaduto, Alejandro lascia \"la Zona\" e dopo aver seppellito il corpo di Miguel, se va in cerca della propria strada.\nProduzione.\nOrigine del film.\nL'idea originale \u00e8 della scrittrice Laura Santullo, moglie di Rodrigo Pla, che l'ha sviluppata nel racconto \"La Zona\", pubblicato nel suo libro \"El otro lado\". La storia, secondo Pla, riflette sulla polarizzazione sociale, e l'idea \u00e8 nata dalla preoccupazione per la crescita nel mondo del divario tra le classi sociali. \u00c8 una storia che ha molta trama, con diverse scene d'azione come le sparatorie o l'assalto, che hanno permesso al regista di affrontare una scena del crimine ma che aveva qualcosa in pi\u00f9, \"quello era divertente, quello catturato e quello allo stesso tempo il tempo ha dato quello per pensare, per farti pensare\".\nAdattamento.\nDel racconto di circa 12 pagine, il film ha conservato la sua essenza, soprattutto il rapporto tra i due adolescenti, che ne \u00e8 il fulcro, ma ha ampliato e sviluppato diverse trame parallele che sono appena accennate nel racconto, come quella riferita a il personaggio del poliziotto. I personaggi secondari che compaiono nella storia come dissidenti hanno ricevuto pi\u00f9 forma e soprattutto - racconta Laura Santullo - \"i personaggi sono stati dotati di coerenza ed ambiguit\u00e0. Sentiamo che la somma di questi personaggi con le loro vicissitudini e contraddizioni, \u00e8 ci\u00f2 che compone il personaggio centrale del film, che \u00e8 quel quartiere residenziale in cui si svolge la storia: \"La Zona\".\nScelta degli attori.\nRiguardo a Daniel Tovar, un attore poco conosciuto che ha un ruolo significativo nel film, il regista dice che \u00e8 difficile trovare persone con una carriera che sono abbastanza giovani da incarnare il personaggio di un adolescente. La scelta di Tovar - delineata in fase di scrittura della sceneggiatura - \u00e8 stata fatta senza conoscere il suo precedente lavoro su una serie, ma apprezzando di aver compreso perfettamente le emozioni coinvolte e di avere una grande capacit\u00e0 di commuoversi e di mostrarlo.\nPer il personaggio della madre del protagonista interpretato dall'attrice spagnola Maribel Verd\u00fa Pla ha detto che era importante avere un'attrice di carattere e che tuttavia poteva essere emotivamente spezzata se necessario. Questo \u00e8 il personaggio di Mariana, che \u00e8 una delle poche voci dotate di buon senso all'interno della Zona, mi \u00e8 sembrato che Maribel potesse farlo e in effetti la sua interpretazione \u00e8 stata meravigliosa. \u00c8 una decisione di cui sono molto soddisfatto.\nAccoglienza.\nCritica.\nIl cronista del quotidiano \"La Naci\u00f3n\" descrive \"La Zona\" come: \"un paradiso artificiale autonomo e autosufficiente, isolato dal mondo reale e dalle sue miserie, la cui manifestazione pi\u00f9 vicina \u00e8 proprio l\u00ec, dall'altra parte del muro: un gigantesco villaggio di emergenza che configura non solo un quartiere chiuso, ma una citt\u00e0 nella citt\u00e0, con la propria milizia e persino regole e procedure stabilite dai suoi residenti in qualcosa di simile alle assemblee democratiche. Il film, che unisce la denuncia al thriller, serve a Pla per smascherare la barbarie di chi si definisce civilizzato e la reazione di chi conserva scrupoli morali (soprattutto l'adolescente, per il quale l'esperienza sar\u00e0 decisiva). Il film \u00e8 girato con la nitidezza impersonale di una serie televisiva e assicura un impatto sull'umore dello spettatore in un clima di crescente tensione, seppur in parte attenuato da semplificazioni, sottolineature ed esagerazioni manichee.Sebbene ci siano alcune incongruenze e una scena non necessaria che allunga il finale, va sottolineato il successo nell'evitare la tentazione del discorso moralizzante\".\nLa cronaca del quotidiano \"Clar\u00edn\" inquadra il film come: \"un thriller che unisce suspense crescente a questioni sociali, a volte troppo apparenti\"."}
{"id": "2274567", "revid": "110157", "url": "https://it.wikipedia.org/wiki?curid=2274567", "title": "European Fusion Development Agreement", "text": "L'European Fusion Development Agreement (EFDA), in italiano \"accordo europeo per lo sviluppo della fusione\" \u00e8 un accordo tra la commissione europea e i maggiori centri nazionali di ricerca sulla fusione nucleare, per coordinare le attivit\u00e0 di ricerca europea nel campo della fusione stessa. EFDA ha sede a Garching.\nIl trattato \u00e8 entrato in vigore nel 1999 e in origine doveva durare fino al 2006, ma \u00e8 stato esteso per un altro anno. Nel 2008 l'accordo ha subito una profonda modifica, a seguito della creazione dell'agenzia Fusion for Energy F4E.\nL'attuale obiettivo dell'EFDA \u00e8 lo sviluppo di una base tecnica e scientifica in Europa per la gestione di ITER e lo sviluppo di DEMO come futuro prototipo di reattore nucleare.\nPer raggiungere questo obiettivo EDFA ha coordinato le attivit\u00e0 di ricerca dei suoi istituti affiliati e permette a tutti gli affiliati di prendere parte agli esperimenti al reattore sperimentale JET in Gran Bretagna."}
{"id": "2274568", "revid": "54354", "url": "https://it.wikipedia.org/wiki?curid=2274568", "title": "EFDA", "text": ""}
{"id": "2274572", "revid": "1005847", "url": "https://it.wikipedia.org/wiki?curid=2274572", "title": "Istituto agronomico per l'oltremare", "text": "L'Istituto agronomico per l'oltremare \u00e8 stato un organo tecnico scientifico del Ministero degli esteri, con sede a Firenze.\nStoria.\nVenne fondato nel 1904 a Firenze da un gruppo di agronomi e tropicalisti italiani, con il nome di Istituto Agricolo Coloniale Italiano (IACI), per promuovere lo studio dell'ambiente e dell'agricoltura tropicale e per realizzare opera di formazione in campo agricolo.\nL'istituto fu particolarmente attivo nel periodo interbellico, sotto la direzione dell'agronomo Armando Maugini, studiando i problemi agricoli ed economici delle colonie italiane e formando i tecnici incaricati della loro valorizzazione. Nel 1938 prese il nome di Istituto agronomico per l'Africa Italiana. Subito dopo la seconda guerra mondiale si dedic\u00f2 all'assistenza tecnica in campo agricolo all'emigrazione italiana in America latina.\nNel 1959 l'Istituto assunse la denominazione attuale e fu posto sotto l'egida del Ministero degli affari esteri.\nStrutture.\nInaugurato nel 1941 su progetto dell'ingegnere Aurelio Ghersi, l'istituto \u00e8 un pregevole esempio di architettura italiana del primo novecento, a met\u00e0 strada tra gli stilemi piacentiniani e il razionalismo del MIAR e del Gruppo Toscano. Il suo mandato si rivolge allo studio, alla formazione, alla consulenza e all'assistenza tecnica nel campo dell'agricoltura tropicale e subtropicale e della protezione ambientale.\nOpera nel campo della cooperazione allo sviluppo in Africa, America latina, Asia e Europa orientale. Svolge numerosi progetti di cooperazione nei paesi in via di sviluppo, principalmente per conto della Direzione generale per la cooperazione allo sviluppo del Ministero degli affari esteri. La attivit\u00e0 di cooperazione internazionale, che \u00e8 stata particolarmente intensa a partire dall'approvazione della legge n. 49 del 1987 sulla cooperazione allo sviluppo, riguarda principalmente lo sviluppo agricolo e rurale, la conservazione e la valorizzazione della biodiversit\u00e0 agricola e lo sviluppo di tecnologie agricole sostenibili. L'istituto collabora con istituzioni agricole e centri di ricerca, associazioni e comunit\u00e0 rurali.\nL'istituto finanzia direttamente piccoli programmi di ricerca in campo agricolo e ambientale, in collaborazione con centri di ricerca nei paesi in via di sviluppo e ospita presso la sua sede numerosi corsi di formazione, in particolare nel campo della geomatica, che si avvale di un laboratorio di telerilevamento e di analisi ambientale, e dell'irrigazione, che si avvale dell'azienda agricola di Bonistallo a Poggio a Caiano. I corsi di formazione comprendono tirocini pratici che si sono svolti in Toscana, nell'Isola d'Elba, in Sardegna e nei paesi in via di sviluppo in cui opera l'istituto (Bolivia, Cina, Eritrea, Marocco, Tunisia).\nLa sua biblioteca, creata nel 1908, \u00e8 specializzata nella documentazione sull'agricoltura e l'economia agraria delle regioni intertropicali e dispone di 131.000 volumi e di 800 periodici.\nL'istituto dispone inoltre di un archivio fotografico e di un centro di documentazione che raccolgono testimonianze dell'attivit\u00e0 agricola nei tropici e in particolare nelle antiche colonie italiane.\nPubblica una rivista scientifica internazionale: \"The Journal of Agriculture and Environment for International Development\", che si occupa di agricoltura tropicale e subtropicale e monografie specialistiche, riunite nelle seguenti collezioni:\nAnnessi all'istituto sono il centro di formazione e il giardino botanico, che ospita una collezione di piante tropicali e subtropicali. Ospita inoltre una collezione di prodotti agricoli tropicali e una collezione entomologica\nAttivit\u00e0.\nL'istituto ha partecipato alle diverse fasi della presenza agricola italiana oltremare.\nDurante i primi venti anni di esistenza 1904-1924 ha svolto una grande quantit\u00e0 di studi sulle risorse naturali e le potenzialit\u00e0 di sfruttamento agricolo delle colonie italiane dell'Eritrea, della Somalia e della Libia. In tale modo l'istituto ha sviluppato competenze in campo agricolo, ambientale, tecnologico, sociologico ed economico.\nQuesti studi si sono intensificati nel periodo successivo 1924-1941, quando ha assistito l'intensificata opera di colonizzazione italiana in Africa orientale e settentrionale, assistendo la sperimentazione produttiva \"in loco\", l'elaborazione di pianti di colonizzazione agricola e la formazione e il trasferimento di conoscenze agli agricoltori.\nL'immensa mole di dati elaborata durante la direzione di Armando Maugini ha permesso la creazione di una vasta documentazione scritta e fotografica, nonch\u00e9 l'approntamento di collezioni di prodotti agricoli, piante e altri reperti, utilizzati nell'opera di formazione e di divulgazione. Le informazioni raccolte e le soluzioni tecniche proposte dai tecnici dell'Istituto furono adottate su larga scala. Per sopperire alle crescenti esigenze di lavoro, fu costruito un edificio, tuttora sede dell'istituto. Dopo l'interludio della seconda guerra mondiale e il rimpatrio dei coloni italiani, lo IAO collabor\u00f2 all'opera svolta dall'Amministrazione fiduciaria italiana della Somalia, fornendo le competenze tecniche in campo agricolo e ambientale al neonato stato somalo.\nAllo stesso tempo crebbe l'opera di assistenza dei coloni italiani che si stabilivano in America latina, che beneficiarono degli stessi servizi di insegnamento, assistenza tecnica e sostegno nella pianificazione degli investimenti, che erano stati messi a disposizione delle colonie italiane. Tale fase fu accompagnata dalla ristrutturazione dell'istituto, sotta la guida dei direttori Armando Maugini, Ferdinando Bigi e Arturo Marassi.\nCon l'esaurirsi di tale fase e l'emergenza della cooperazione tecnica, all'inizio degli anni 1970, l'istituto si alline\u00f2 progressivamente alle politiche di cooperazione allo sviluppo del Ministero degli affari esteri, realizzate in base alle leggi n. 38 del 1979 e n. 49 del 1987. Tali Leggi, che crearono il dipartimento, ora Direzione generale per la cooperazione allo sviluppo del Ministero degli affari esteri, favorirono le collaborazioni con altre istituzioni scientifiche e tecniche, in Italia e all'estero. \nDal 1974, infatti, Nicola Matarrese, avute le consegne dal ministro pl. Ernesto Mario Bolasco, d\u00e0 un determinante contributo alla definizione del futuro sviluppo dell'attivit\u00e0 dell'istituto nell'ambito di leggi gi\u00e0 in elaborazione e poi emanate come sopra indicato. Matarrese lascer\u00e0 la direzione dell'IAO nel 1977 per dedicarsi, a tempo pieno, all'insegnamento di idraulica agraria nella facolt\u00e0 di agraria dell'Universit\u00e0 degli Studi di Bari.\nNegli ultimi anni 1970 il direttore Vincenzo Faenza rafforz\u00f2 le competenze dello IAO in campo agro-economico. Negli anni 1983-1993, il direttore Aureliano Brandolini si impegn\u00f2 nel rafforzamento delle competenze e dei laboratori scientifici e tecnici, e intensific\u00f2 le collaborazioni con i centri di ricerca internazionali e dei paesi in via di sviluppo, ai fini della creazione di competenze locali e della messa a punto di tecnologie sostenibili. In questo periodo fu costruito il centro di formazione e foresteria annessi all'istituto.\nNegli anni 2000 la direttrice Alice Perlini rinnov\u00f2 la strategia d'intervento, puntando sulla collaborazione con le organizzazioni della societ\u00e0 civile, sull'appoggio ai processi della cooperazione decentrata e sulla formazione dei tecnici italiani e stranieri.\nTali progressivi adattamenti della struttura e dell'azione dello IAO hanno permesso l'ampliamento della rete di collaborazioni e la presenza nei fori di discussione dei problemi dello sviluppo agricolo e rurale e della conservazione delle risorse naturali. Allo stesso tempo, fu intrapresa la catalogazione digitale della documentazione dell'istituto e furono creati gli strumenti per la sua fruizione via internet.\nL'istituto \u00e8 stato attivo nell'organizzazione di conferenze, convegni scientifici, incontri di studio e altri eventi culturali, nonch\u00e9 negli scambi di esperienze con altre istituzioni.\nNel 2015 viene soppresso e incluso nell'Agenzia italiana per la cooperazione allo sviluppo."}
{"id": "2274578", "revid": "767487", "url": "https://it.wikipedia.org/wiki?curid=2274578", "title": "Mick Woodmansey", "text": "Ha suonato negli album di Bowie \"The Man Who Sold the World\" del 1970, \"Hunky Dory\" del 1971, \"The Rise and Fall of Ziggy Stardust and the Spiders from Mars\" del 1972 e \"Aladdin Sane\" del 1973.\nNel 1975, due anni dopo che Bowie aveva \"mandato in pensione\" lo Ziggy Stardust e si era separato dagli Spiders from Mars, Woodmansey, assieme al bassista Trevor Bolder, ricostitu\u00ec nuovamente il gruppo per pubblicare un album. Questo rese necessario il rinnovamento della formazione, con Dave Black alla chitarra solista e Pete McDonald nel ruolo di cantante. Ospite, in qualit\u00e0 di tastierista, era quel Mike Garson che era stato una componente notevole della formazione di Bowie fin dai tempi dello Ziggy Stardust.\nDopo che gli Spiders si furono definitivamente sciolti Mick form\u00f2 una propria band, i Woodmanseys U Boat, che nel 1977 pubblicarono il proprio album di esordio, \"U Boat\". L'album fu in seguito (2006) messo nuovamente in commercio col titolo \"Woody Woodmansey's U Boat\" (etichetta discografica Castle Records).\nWoodmansey ha suonato anche con Art Garfunkel e nel gruppo Cybernauts; attualmente si esibisce come batterista del gruppo Sueshe."}
{"id": "2274580", "revid": "1418004", "url": "https://it.wikipedia.org/wiki?curid=2274580", "title": "Forward Poetry Prize", "text": "Il Forward Poetry Prize \u00e8 un premio letterario del Regno Unito, istituito nel 1991. Lo scopo del premio \u00e8 finanziare gli scrittori inglesi che si impegnano nel campo della poesia contemporanea ed \u00e8 assegnato, di volta in volta, a turno, ai poeti emergenti o affermati, la cui opera dimostra successo di pubblico.\nIl premio contempla le seguenti categorie:\nGli autori vincenti vengono pubblicati in un'antologia annuale dal titolo \"The Forward Book of Poetry\"."}
{"id": "2274585", "revid": "73843", "url": "https://it.wikipedia.org/wiki?curid=2274585", "title": "Aldo Mantia", "text": "Biografia.\nAllievo dapprima della madre (a sua volta allieva di Giovanni Sgambati e Franz Liszt durante il suo soggiorno romano) e di Vladimir von Pachmann.\nEbbe modo di conoscere e frequentare sin da bambino molte eminenti personalit\u00e0 del mondo musicale quali Moriz Rosenthal e Ferruccio Busoni; conobbe inoltre Don Lorenzo Perosi, all'epoca anche compositore di musica sacra; entrambi furono oggetto di due separate ricostruzioni biografiche da parte di Arcangelo Paglialunga.\nInsegn\u00f2 per 40 anni nei conservatori di Parma e Roma; tra i suoi allievi si ricordano Bruno Nicolai e Giovanni Velluti.\nNel corso della sua professione ader\u00ec al movimento futurista insieme a Cangiullo e Marinetti, pubblicando un manifesto futurista circa l'importanza dell'improvvisazione musicale quale libera espressione della capacit\u00e0 artistica dello strumentista e, negli anni a seguire, compose ispirandosi ad artisti quali ad esempio Island Guizzo."}
{"id": "2274599", "revid": "1543377", "url": "https://it.wikipedia.org/wiki?curid=2274599", "title": "Nistagmo pendolare", "text": "Il nistagmo pendolare \u00e8 un rarissimo movimento involontario effettuato dai bulbi oculari.\nEpidemiologia.\nLa si riscontra maggiormente in et\u00e0 infantile\nEziologia.\nFra le cause che portano a tale manifestazione si annoverano presenza di tumori, malformazione di Chiari, sclerosi multipla, amaurosi congenita di Leber.\nTerapia.\nCome trattamento viene prevista la decompressione chirurgica."}
{"id": "2274600", "revid": "46291", "url": "https://it.wikipedia.org/wiki?curid=2274600", "title": "Cinnamosma", "text": "Cinnamosma \u00e8 un genere di piante appartenenti alla famiglia delle Canellaceae, endemico del Madagascar.\nTassonomia.\nIl genere comprende tre specie:\nUsi.\nLe piante sono conosciute per le numerose virt\u00f9 medicinali.\nGli olii essenziali di \"Cinnamosma\" sono inoltre utilizzabili in cosmetica."}
{"id": "2274607", "revid": "1983214", "url": "https://it.wikipedia.org/wiki?curid=2274607", "title": "Mariposa", "text": "La parola mariposa in spagnolo significa farfalla."}
{"id": "2274610", "revid": "767487", "url": "https://it.wikipedia.org/wiki?curid=2274610", "title": "Fighting (film)", "text": "Fighting \u00e8 un film del 2009 diretto da Dito Montiel, con Channing Tatum e Terrence Howard.\nIl film \u00e8 uscito negli Stati Uniti il 24 aprile 2009.\nIl film in Italia \u00e8 andato trasmesso in prima TV su Italia 1 il 3 settembre 2011.\nTrama.\nShawn MacArthur \u00e8 un giovane che vive a New York mantenendosi smerciando prodotti contraffatti, alla giornata e senza grandi motivazioni. Harvey, un traffichino, lo nota e gli propone di entrare nel mondo dei combattimenti clandestini promettendogli un buon guadagno."}
{"id": "2274611", "revid": "305330", "url": "https://it.wikipedia.org/wiki?curid=2274611", "title": "Elefante dell'Atlante", "text": ""}
{"id": "2274623", "revid": "1543377", "url": "https://it.wikipedia.org/wiki?curid=2274623", "title": "(29075) 1950 DA", "text": "(29075) 1950 DA \u00e8 un asteroide near-Earth del gruppo Apollo. \u00c8 famoso per essere, tra gli asteroidi con pi\u00f9 di un chilometro di diametro, quello con il valore pi\u00f9 alto di probabilit\u00e0 di impatto con la Terra nella scala Palermo.\nScoperta e riscoperta.\nLa prima osservazione di \"1950 DA\" avvenne il 22 febbraio 1950 ad opera di Carl Alvar Wirtanen all'osservatorio Lick. Venne seguito per 17 giorni e poi se ne persero le tracce.\nIl 31 dicembre 2000 venne individuato un oggetto cui fu assegnato il nome provvisorio \"\". Lo studio dell'orbita con il metodo della precovery permise di associare questo ritrovamento a \"1950 DA\" e di determinare con elevata precisione i parametri orbitali cos\u00ec da poter ricevere un numero di classificazione e assumere la denominazione attuale.\nOsservazioni.\nTra il 3 e il 7 marzo 2001 \"1950 DA\" \u00e8 transitato a 7,8 milioni di km permettendone lo studio radar dagli osservatori di Goldstone e Arecibo.\nLe dimensioni sono state stimate essere poco superiori al chilometro, il periodo di rotazione in poco pi\u00f9 di due ore. La breve durata della rotazione e l'elevata albedo radar fa ritenere che \"1950 DA\" sia molto denso, pi\u00f9 di 3 g/cm\u00b3).\nPossibilit\u00e0 d'impatto.\nL'orbita di \"1950 DA\" lo porter\u00e0 ad un incontro molto ravvicinato con la Terra il 16 marzo 2880, tanto che esso da solo assomma al 50% delle possibilit\u00e0 di impatto di tutti gli altri corpi da oggi ad allora.\nLe osservazioni radar non hanno permesso di chiarire il contributo dell'effetto Yarkovsky sulla sua orbita. I dati osservativi indicano due possibili direzioni polari; in un caso l'asteroide transiterebbe a qualche milione di chilometri, mentre nell'altro si avrebbe una probabilit\u00e0 di impatto dello 0,33%.\nL'energia che sarebbe rilasciata nell'impatto con un oggetto delle dimensioni di \"1950 DA\" determinerebbe significativi cambiamenti nel clima e nella biosfera costituendo una minaccia per la civilt\u00e0 poich\u00e9 sarebbe l'equivalente della forza combinata di un milione di bombe atomiche, ovvero l'energia necessaria per radere al suolo in pochi secondi un'area delle dimensioni della Francia e generare un cratere ampio 40 chilometri e profondo 3000 metri."}
{"id": "2274624", "revid": "290948", "url": "https://it.wikipedia.org/wiki?curid=2274624", "title": "Pompa da vuoto rotativa", "text": ""}
{"id": "2274626", "revid": "33689", "url": "https://it.wikipedia.org/wiki?curid=2274626", "title": "Pomponio Gennariano", "text": "Biografia.\nTra il 2 novembre 283 e il 21 maggio 284 fu prefetto d'Egitto. Fu \"praefectus urbi\" tra il 288 e il 289; nel 288 fu anche console \"posterior\" assieme all'imperatore Massimiano, l'ultimo consolato misto tra un privato e un imperatore prima del 363."}
{"id": "2274629", "revid": "767487", "url": "https://it.wikipedia.org/wiki?curid=2274629", "title": "Senza spina", "text": "Senza spina \u00e8 un album di Angelo Branduardi, contenente alcune tracce registrate dal vivo nel dicembre 1986 all'Olympia (teatro) di Parigi e tre nuovi brani.\nIl brano \"Il denaro dei nani\" ripropone il tema di \"Come and I Will Sing You\", brano tradizionale natalizio celtico reso famoso dal gruppo folk Great Big Sea. Nel bridge del brano troviamo una melodia di probabile origine sarda, suonata da Luigi Lai in alcune versioni live di \"Alla fiera dell'est\". \"La tempesta\", come riportato nel libretto del disco, \u00e8 ispirata a \"La musica notturna delle strade di Madrid no.6\" di Luigi Boccherini. Il ritornello di \"Cara rimani\" ricorda il brano \"Gioco di bimba\", vecchio successo del gruppo italiano Le Orme."}
{"id": "2274630", "revid": "666668", "url": "https://it.wikipedia.org/wiki?curid=2274630", "title": "KMF CD Shop Mozart", "text": "Il KMF CD Shop Mozart, noto come CD Shop Mozart Danilovgrad per localizzare geograficamente la squadra, \u00e8 una societ\u00e0 montenegrina di calcio a 5 con sede a Danilovgrad.\nStoria.\nFondato nel 1995, il CD Shop Mozart ha partecipato dapprima al campionato jugoslavo aggiudicandosi due titoli, tra cui l'ultimo disputato. In seguito ha partecipato alla prima divisione montenegrina sia durante l'esistenza dello stato di Serbia e Montenegro, poi successivamente con l'indipendenza di quest'ultima regione. Dopo il disfacimento della federazione , \u00e8 rimasta una delle squadre di vertice del calcio a 5 montenegrino, arrivando al titolo nazionale del Montenegro nel 2010."}
{"id": "2274631", "revid": "33689", "url": "https://it.wikipedia.org/wiki?curid=2274631", "title": "Vettio Aquilino", "text": "Potrebbe essere stato il padre o il nonno di Gaio Vettio Aquilino Giovenco, poeta cristiano."}
{"id": "2274633", "revid": "666668", "url": "https://it.wikipedia.org/wiki?curid=2274633", "title": "Futbola Klubs Kauguri", "text": "Il Futbola Klubs Kauguri \u00e8 una squadra lettone di calcio a 5 con sede a J\u016brmala. \nStoria.\nL'unico titolo vinto dalla societ\u00e0 \u00e8 il campionato 2006-07, disputato come \"Kimmel/Kauguri\". La stagione seguente il Kauguri ha debuttato nella Coppa UEFA, ospitando il girone C del turno preliminare. Dopo due larghe vittorie contro i tedeschi dell' e gli estoni dell', il Kauguri ha perso l'incontro decisivo contro i moldavi del , venendo eliminato dalla competizione."}
{"id": "2274638", "revid": "666668", "url": "https://it.wikipedia.org/wiki?curid=2274638", "title": "Fu\u00dfballverein Eppelborn", "text": "Il Fu\u00dfballverein Eppelborn, o pi\u00f9 semplicemente FV Eppelborn, \u00e8 una societ\u00e0 tedesca di calcio con sede a Eppelborn.\nStoria.\nLa squadra di calcio a 5, ora inattiva, \u00e8 stata la sezione pi\u00f9 titolata della societ\u00e0, avendo vinto un'edizione del campionato tedesco (2007) e debuttato nella Coppa UEFA."}
{"id": "2274640", "revid": "22660015", "url": "https://it.wikipedia.org/wiki?curid=2274640", "title": "Protesti", "text": ""}
{"id": "2274643", "revid": "666668", "url": "https://it.wikipedia.org/wiki?curid=2274643", "title": "Paris M\u00e9tropole Futsal", "text": "Il Paris M\u00e9tropole Futsal \u00e8 stato una squadra francese di calcio a 5 con sede a Issy-les-Moulineaux.\nStoria.\nFondato nel 2001 come \"Issy Futsal\", nella stagione 2006-07 ha centrato la vittoria di campionato e coppa nazionale, guadagnando la qualificazione al primo turno della successiva Coppa UEFA. L'Issy vince anche l'edizione 2008-09, la seconda in assoluto a essere organizzata dalla FFF. Nel 2009 la societ\u00e0 assume la denominazione \"Paris M\u00e9tropole Futsal\", cambiando inoltre i colori sociali dal bianco e blu all'arancione e blu. La societ\u00e0 si \u00e8 sciolta nel 2014."}
{"id": "2274646", "revid": "1442080", "url": "https://it.wikipedia.org/wiki?curid=2274646", "title": "Kompleksi Sportiv Ali Demi", "text": "Il Kompleksi Sportiv Ali Demi \u00e8 una societ\u00e0 albanese di calcio a 5 con sede nell'omonimo quartiere di Tirana.\nStoria.\nNella sua storia ha vinto due campionati albanesi nella stagione 2006/2007 e nella stagione 2012/2013, inoltre nella stagione 2011-2012 \u00e8 riuscita ad aggiudicarsi la sua prima coppa nazionale."}
{"id": "2274650", "revid": "339392", "url": "https://it.wikipedia.org/wiki?curid=2274650", "title": "International Polo Board", "text": ""}
{"id": "2274657", "revid": "1745361", "url": "https://it.wikipedia.org/wiki?curid=2274657", "title": "Asopo", "text": "Asopo (; ; in italiano si pronuncia \"As\u00f2po\") \u00e8 il nome di alcuni fiumi dell'antica Grecia, il pi\u00f9 celebre dei quali si trovava nella Beozia meridionale.\nFiumi.\nAsopo Beotico.\nL'Asopo era il maggior fiume della Beozia meridionale. Nasceva dal monte Citerone, a est di Leuttra, segnava il confine tra il territorio di Tebe e quello di Platea e, dopo aver lasciato alla sua sinistra Tanagra, entrava in territorio attico e sfociava nell'Euripe a nord-ovest di Oropo.\nPresso l'Asopo si trovava anche la citt\u00e0 di Scolo, citata nel \"Catalogo delle Navi\" dell'\"Iliade\", ma di cui in et\u00e0 classica non restava quasi nulla. Secondo Pausania il Periegeta (II secolo d.C.) presso le rive dell'Asopo venivano prodotte delle canne di altezza straordinaria.\nPresso le rive dell'Asopo si era accampato l'esercito persiano prima della battaglia di Platea e sulle rive del fiume si trovava il sepolcro ai caduti in quella battaglia.\nAsopo Sicionio.\nUn altro fiume di nome Asopo si trova nel Peloponneso. Nasceva nel territorio di Fliunte, lasciava a sinistra il territorio di Sicione e sboccava nel Golfo di Corinto, nei pressi di Sicione. Pausania riferisce che sia gli abitanti di Filunte che quelli di Sicione fossero convinti che l'Asopo, il cui decorso era alquanto tortuoso, non fosse altro che il Meandro, il famoso fiume dell'Anatolia che, nei pressi di Mileto, non si sarebbe versato tutto nell'mar Egeo ma sarebbe entrato nel sottosuolo per carsismo e, dopo un corso sotterraneo di migliaia di stadi, sarebbe uscito di nuovo allo scoperto in Grecia.\nAsopo Tracico.\nAsopo era il nome di un piccolo e tortuoso fiume che, dopo aver ricevuto il fiume Fenice nei pressi delle Termopili, si gettava in mare ad Antela, nei pressi del tempio a Demetra Anfizionide\nAsopo Laodiceo.\nAsopo era anche il nome attribuito a un piccolo e tortuoso fiume della Frigia in prossimit\u00e0 di Laodicea al Lico di cui delimitava il territorio al pari dei fiumi Lico e Capro. Il Capro e l'Asopo si versavano nel Lico il quale, a sua volta, era un emissario del Meandro.\nAsopo Malico.\nQuesto Asopo \u00e8 un fiume che nasce dal monte Oeta in Tessaglia, nei pressi dell'antica citt\u00e0 tessala di Trachi, e sfocia nel golfo Maliaco. Delimitava a Sud la Ftia.\nMitologia.\nI vari fiumi Asopo venivano spesso confusi l'uno con l'altro, soprattutto i primi due (il Beotico e il Sicionio). Si favoleggiava perci\u00f2 di un dio Asopo figlio di Oceano e Teti, marito di Metope da cui avrebbe avuto numerosi figli e figlie i cui nomi corrispondevano a localit\u00e0 delle localit\u00e0 attraversate dai diversi fiumi Asopo."}
{"id": "2274664", "revid": "1305772", "url": "https://it.wikipedia.org/wiki?curid=2274664", "title": "Holm Singer", "text": "Collaboratore del Ministero per la sicurezza di stato della Repubblica Democratica Tedesca: tra il 1980 e il 1989 ha svolto attivit\u00e0 di informatore per i servizi segreti della RDT, con il nome fittizio di IM \"Schubert\".\nIl caso IM Schubert \u00e8 salito alla ribalta politica nel febbraio 2008, quando Holm Singer \u00e8 riuscito ad ottenere un'ingiunzione di chiusura di una mostra a Reichenbach, nel Vogtland, sul tema \"le attivit\u00e0 cristiane nella RDT\".\nIl caso \u00e8 un esempio dell'ondata di reclami che in Germania sta complicando in misura crescente la ricerca storica sulla RDT."}
{"id": "2274667", "revid": "1603714", "url": "https://it.wikipedia.org/wiki?curid=2274667", "title": "Magnificat (disambigua)", "text": ""}
{"id": "2274672", "revid": "486946", "url": "https://it.wikipedia.org/wiki?curid=2274672", "title": "Gebel el-Akhdar.", "text": ""}
{"id": "2274674", "revid": "1543377", "url": "https://it.wikipedia.org/wiki?curid=2274674", "title": "Akiko Yosano", "text": "Biografia.\nYosano Akiko nasce in una ricca famiglia di mercanti a Sakai, vicino a \u014csaka. Sin dall'et\u00e0 di 11 anni si occupa degli affari di famiglia, che produce e vende y\u014dkan, un tradizionale prodotto dolciario. Grazie alla vasta collezione di libri classici giapponesi del padre si interessa alla lettura sin dalla prima infanzia e, durante il periodo delle superiori, si abbona alla rivista poetica \"My\u014dj\u014d\" (\"La stella del mattino\"), della quale poi diventa una dei massimi contributori. Nel 1900, l'editore della rivista, Tekkan Yosano, attraverso visite con scopo istruttivo e di formazione a \u014csaka e Sakai, le insegna la poesia tanka. \nNonostante Tekkan fosse gi\u00e0 sposato, i due si innamorano. Dopo il divorzio di lui, Akiko scappa di casa e i due poeti si trasferiscono a T\u014dky\u014d. Nel 1901 si sposano, nonostante l'uomo continuasse a frequentare la prima moglie. La coppia ha due figli, Hikaru e Shigeru. Nel 1911, a seguito di una crisi nel loro rapporto, Tekkan parte per l'Europa per recuperare l'ispirazione poetica sostenuto dai fondi inviatigli da Yosano stessa, la quale si reca in Europa la primavera successiva. Separatasi dai sette figli allora avuti, Akiko entra in contatto con gli ideali europei, soprattutto francesi, riguardo ai diritti della persona, all'educazione e alle problematiche sociali. In Europa ha l'occasione di indagare la questione femminile nei diversi Paesi, mettendola cos\u00ec a confronto con quella giapponese. Yosano in totale ebbe 13 figli, 11 dei quali arrivarono ad et\u00e0 adulta. Il politico giapponese Yosano Kaoru \u00e8 suo nipote.\nCollabora alla fondazione nel 1921 della scuola femminile con Nishimura Isaku, Kawasaki Natsu e altre, e ne diviene il decano e capo docente. Aiuta diversi aspiranti autori a muovere i primi passi nel mondo letterario ed \u00e8 sempre stata una sostenitrice dell'educazione femminile. Si occupa inoltre della traduzione dei classici della letteratura giapponese nel giapponese moderno, tra cui il \"Shinyaku Genji Monogatari\" (\"La storia di Genji, nuova traduzione\") e il \"Shinyaku Eiga Monogatari\" (\"Storia degli splendori, nuova traduzione\"). Pubblica quindici volumi di commentari sulle questioni sociali, ventuno volumi di raccolte di poesie, un romanzo e diverse storie per l'infanzia.\nYosano Akiko muore d'infarto nel 1942, all'et\u00e0 di 63 anni. La sua morte, avvenuta negli anni della guerra nel Pacifico, passa praticamente inosservata dalla stampa, e anche dopo la fine della guerra i suoi lavori sono stati a lungo dimenticati dalla critica e dal pubblico. Tuttavia, il suo stile romantico negli ultimi anni sta ricevendo molte attenzioni e un crescente seguito di lettori. La sua tomba \u00e8 situata al cimitero Tama a Fuch\u016b, T\u014dky\u014d.\nCarriera letteraria.\nNel 1901 Yosano Akiko pubblica il suo primo volume di tanka , una raccolta di 400 poesie che \u00e8 stata denunciata dalla critica letteraria. Nonostante le reazioni di critica, \u00e8 ampiamente letto e diviene una sorta esempio per i liberi pensatori del suo tempo. La raccolta, a oggi la pi\u00f9 conosciuta tra quelle da lei pubblicate, porta un travolgente individualismo nella tradizionale poesia tanka, a differenza delle altre opere del tardo periodo Meiji. A questo volume seguono, nel corso della sua carriera, altre venti antologie di tanka, inclusa e .\nAnche il marito, Tekkan Yosano, \u00e8 un poeta, ma la sua fama, dopo la chiusura di \"My\u014dj\u014d\" nel 1908, \u00e8 stata eclissata da quella della moglie. Egli comunque continua a pubblicare i lavori di Akiko e a incoraggiare a sua carriera letteraria. \u00c8 nel 1911 che viene infatti pubblicato il suo secondo volume di poesie, . Yosano Akiko \u00e8 stata infatti un'autrice prolifica, arrivando anche a produrre fino a 50 poesie in una sessione di scrittura. Durante la sua vita, si pensa che abbia scritto tra le 20\u00a0000 e 50\u00a0000 poesie e 11 libri in prosa.\nGli argomenti di suo interesse, largamente introspettivi e soggettivi, erano le sue esperienze personali e la propria famiglia. Tuttavia era anche interessata agli argomenti che colpivano gli interessi delle donne, in particolare quelli politici. Promuoveva infatti il diritto di un'istruzione alla pari di quella maschile e criticava il modo tradizionale di pensare alle donne come future mogli e madri.\nLa poesia , indirizzata al fratello minore, fu pubblicata nel 1904 sulla rivista \"My\u014dj\u014d\" durante il culmine della guerra russo-giapponese e fu estremamente controversa. Adattata in canzone, fu usata come forma di protesta alla guerra quando il numero delle vittime giapponesi verificatosi alla battaglia di Porth Arthur venne reso pubblico.\nDurante il perioso Taish\u014d rivolse la sua attenzione alla cronaca sociale con i lavori , e la sua autobiografia . I suoi commentari tendono a criticare il crescente militarismo giapponese e a promuovere il suo punto di vista femminista. Il suo ultimo lavoro, il \"Shin Man'y\u014dsh\u016b\" (\"Il nuovo Man'y\u014dsh\u016b\", 1937-39) \u00e8 una raccolta di 26\u00a0783 poesie appartenenti a 6\u00a0675 contributori, scritte in un arco di tempo di sessanta anni.\n\"Midaregami\".\n\"Midaregami\", pubblicata nel 1901, \u00e8 la prima raccolta di 399 tanka (poesie da 31 sillabe, ordinate in versi di 5-7-5-7-7) di Yosano Akiko. La maggior parte delle poesie sono d'amore, tramite le quali esprime il suo amore per Tekkan Yosano. \u00c8 grazie a questa raccolta che riesce sia a farsi una reputazione sia a creare uno spazio per le voci femminile nel Giappone moderno. Le poesie esprimono la femminilit\u00e0 in una maniera non convenzionale per quei tempi, soprattutto perch\u00e9 scritte da una donna.\nIl titolo dell'opera, traducibile in \"Capelli spettinati\", va a indicare l'ideale estetico precedente la seconda guerra mondiale secondo cui il disordine dell'acconciatura nell'immaginario comune era associato a una connotazione erotica. All'epoca le donne giapponesi portavano i capelli neri, lunghi e lisci e parte della virt\u00f9 femminile risiedeva nella cura della propria acconciatura. Le donne coi capelli disordinati, poich\u00e9 il disordine dell'acconciatura nell'immaginario comune era ricondotto allo scompiglio causato dall'attuazione di un rapporto sessuale, erano considerate immorali. Akiko riconduce cos\u00ec i capelli spettinati alla libert\u00e0 sessuale e all'emancipazione femminile.\nSecondo l'ottica tradizionale giapponese, le donne sono considerate gentili e modeste e, di conseguenza, ci si aspetta che lo siano. Il ruolo domestico e nella societ\u00e0 era incentrato sulla procreazione e la crescita dei figli, in particolare quelli maschi. \"Midaregami\" non solo esprime concetti e problemi che riguardano le donne e che non vengono normalmente espressi in pubblico, ma crea anche una nuova immagine della femminilit\u00e0, vista come viva, libera, sensuale e risoluta. Le donne non sono passive, ma agenti attive delle proprie vite amorose. Ad esempio, l'idea di nudit\u00e0 ha cambiato la visione dei giapponesi sull'erotismo e la sessualit\u00e0 femminile. Il seno della donna, fino ad allora simbolo di maternit\u00e0, inizia ad avere una diversa connotazione: la bellezza naturale, soprattutto delle giovani donne. Si apre cos\u00ec una nuova porta per le donne giapponesi sulla rappresentazione della sessualit\u00e0 e del corpo femminile. Quindi \"Midaregami\" rappresenta una sfida per la societ\u00e0 patriarcale, come per la letteratura e le convenzioni culturali del suo tempo. Anche se il suo lavoro all'epoca \u00e8 stato denunciato e severamente criticato, \u00e8 servito come fonte d'ispirazione per le altre donne.\n\"Kimi shinitam\u014d koto nakare\".\n\"Kimi shinitam\u014d koto nakare\" \u00e8 un di 40 versi pubblicato per la prima volta sulla rivista \"My\u014dj\u014d\" nel settembre 1904. La poesia fu spedita assieme a una lettera da Yosano al fratello minore Ch\u016bzabur\u014d, il quale era di servizio per conto dell\u2019esercito imperiale presso Port Arthur. Si diceva che i soldati giapponesi si offrissero volontari per missioni suicide e Akiko temeva che la natura impulsiva del fratello lo portasse a scordarsi del fatto che tutta la famiglia dipendeva da lui. Soltanto dopo la pubblicazione della poesia, scopr\u00ec che il fratello non fu schierato durante il sanguinoso assedio.\nPubblicata all'apice del conflitto russo-giapponese, la poesia fu considerata un tradimento e anni dopo, durante il movimento proletario, Yosano fu accusata di non saper indagare le vere cause della guerra, concentrandosi solamente sulla figura del fratello e dell\u2019attivit\u00e0 di famiglia. Tuttavia, a seguito della seconda guerra mondiale, \"Kimi shinitam\u014d koto nakare\" acquis\u00ec valore e importanza in quanto miglior poema in giapponese moderno contro la guerra, espressione degli ideali democratici e forte affermazione letteraria delle preoccupazioni delle donne.\nNella poesia l'autrice chiedeva infatti al fratello di mettere la propria famiglia al di sopra del suo dovere verso l\u2019Imperatore. L\u2019indignazione generatasi a seguito della pubblicazione trova spiegazione nel fatto che l\u2019esercito imperiale giapponese imponeva l'assoluta obbedienza, a un livello tale che i soldati venivano spinti a morire per il bene della patria. La critica si concentr\u00f2 soprattutto sul passaggio in cui Yosano sottolinea l\u2019assenza dell\u2019Imperatore dal campo di battaglia, quasi come a criticarlo perch\u00e9 manda i giovani giapponesi al posto suo. Nonostante la menzione della figura dell\u2019Imperatore, Yosano non sub\u00ec censura da parte dello Stato, ma fu comunque oggetto di dibattito critico, tra intellettuali schierati in sua difesa e intellettuali che invece la criticavano apertamente.\nSebbene \"Kimi shinitam\u014d koto nakare\" sia ora conosciuta come la pi\u00f9 famosa poesia giapponese contro la guerra, Yosano durante la sua lunga carriera non sempre scrisse in opposizione a essa. La sua produzione letteraria ebbe un importante cambiamento a seguito della visita nel 1928 in Manciuria e Mongolia assieme al marito. Da quel momento, fino alla sua morte, divent\u00f2 infatti sostenitrice dell\u2019intervento militare giapponese in Cina e nel Pacifico. Questo non diminuisce tuttavia il valore della poesia e di come abbia dato voce alle angosce delle donne giapponesi, mostrando, nel pubblicarla in pieno conflitto, un grande coraggio."}
{"id": "2274675", "revid": "256896", "url": "https://it.wikipedia.org/wiki?curid=2274675", "title": "SIAM - Sindacato Italiano Alta Moda", "text": ""}
{"id": "2274680", "revid": "366004", "url": "https://it.wikipedia.org/wiki?curid=2274680", "title": "IM Schubert", "text": ""}
{"id": "2274681", "revid": "22660826", "url": "https://it.wikipedia.org/wiki?curid=2274681", "title": "Le 120 giornate di Sodoma, ovvero la scuola del libertinaggio", "text": ""}
{"id": "2274682", "revid": "19330", "url": "https://it.wikipedia.org/wiki?curid=2274682", "title": "Koprivshtitsa", "text": ""}
{"id": "2274684", "revid": "33689", "url": "https://it.wikipedia.org/wiki?curid=2274684", "title": "Han (popolo)", "text": ""}
{"id": "2274685", "revid": "22660985", "url": "https://it.wikipedia.org/wiki?curid=2274685", "title": "Miolans", "text": ""}
{"id": "2274691", "revid": "1318658", "url": "https://it.wikipedia.org/wiki?curid=2274691", "title": "Nicola Valenzano", "text": "Biografia.\nCompiuti gli studi regolari e quelli di danza, Nicola Valenzano ha cominciato la sua carriera teatrale a Bari come danzatore classico, lavorando successivamente anche in diverse citt\u00e0 europee. In quegli anni ha alternato il lavoro di ballerino con un ulteriore studio di perfezionamento frequentando laboratori, anche di tipo teatrale, con diversi maestri: con il britannico Lindsay Kemp, gli statunitensi Larrio Ekson R. Lee, B. Curtis e Carolyne Carson, il serbo Momcilo Borojevic, con l'attore e mimo francese Marcel Marceau, e presso l'\u00e9cole Mudra di Maurice B\u00e9jart.\nNel 1985 ha curato le coreografie per lo spettacolo \"Talent Scout\" con Rita Pavone. Dedicatosi parallelamente allo studio della recitazione, le prime importanti esperienze teatrali sono arrivate verso la met\u00e0 degli anni ottanta, prima con \"La ciociara\" (1986-87) tratta dal romanzo di Alberto Moravia, per la regia di Aldo Reggiani e successivamente con \"La serva padrona\" di Giovan Battista Pergolesi, per la regia di Italo Nunziata. Nell'annata 1987-88 ha fatto parte del cast della \"Assunta Spina\" di Salvatore Di Giacomo, per la regia di Lorenzo Salveti, de \"La locandiera\" di Carlo Goldoni, per la regia di Salvatore Cardone e de \"L'isola di nessuno\" per la regia di Augusto Zucchi.\nNel 2001 ha fondato la sua compagnia Badatea (BariDanzaTeatro), iniziando cos\u00ec una stabile collaborazione con i paesi del Medio Oriente, dove lavora come regista e attore nei pi\u00f9 importanti Festival di Teatro. Proprio per dare maggiore efficacia a questa fusione e a queste sinergie, nel 2007 ha debuttato con la compagnia nel primo \u201cFestival dei Popoli del Bacino del Mediterraneo\u201d dal titolo \"Di porta in Porto\", con la collaborazione della Fiera del Levante, il Porto di Bari e tanti altri sponsor di carattere internazionale. Nelle Universit\u00e0 della Giordania collabora come insegnante su progetti teatrali che vanno dal teatro classico al teatro contemporaneo. Ha lavorato anche nel campo della pubblicit\u00e0 realizzando degli spot televisivi per noti marchi commerciali, al tempo stesso occupandosi anche di radio e di doppiaggio. Il 14/15 febbraio 2009 ha debuttato in prima mondiale ad Amman, in Giordania, con la regia della \"Salom\u00e8\" di Oscar Wilde (musiche di scena di Nicola Scardicchio), rappresentata dalla sua compagnia teatrale Badathea nell'ambito di un progetto di collaborazione tra artisti dei Paesi del Mediterraneo presso il teatro King Hussein Theatre. Lo spettacolo, contraddistinto anche da una finalit\u00e0 benefica a favore di un progetto di assistenza ai bambini della Palestina sostenuto dalla Organizzazione non governativa 'Save The Children', \u00e8 stato anche rappresentato presso il sito archeologico di Petra, facente parte del patrimonio UNESCO."}
{"id": "2274698", "revid": "104265", "url": "https://it.wikipedia.org/wiki?curid=2274698", "title": "Calone", "text": "Il calone \u00e8 una vecchia denominazione di un fattore solubile rilasciato dalle cellule per mantenere sotto controllo la quota fisiologica di proliferazione. L'inibizione da contatto che si osserva nelle colture cellulari ha anche dei corrispettivi \"\"in vivo\".\" L'esempio pi\u00f9 conosciuto \u00e8 quello del controllo della proliferazione delle cellule epatiche dopo epatectomia. La rimozione di parte del fegato, infatti, porta alla sua rigenerazione per dis-inibizione dell'arresto mitotico fisiologico; negli stadi finali della rigenerazione, per\u00f2, gli epatociti cessano di duplicarsi e rientrano in quiescenza. Quest'ultimo fenomeno sarebbe mediato proprio dal calone. Quando il fegato ha un volume normale, la sua concentrazione \u00e8 massima; ecco come si spiega il motivo per cui le trasfusioni di sangue normale inibiscono le mitosi nel ratto andato incontro ad epatectomia. Dopo l'intervento il calone si riduce: ne risulta un effetto stimolante sulla proliferazione epatica.\nIn realt\u00e0 sembra che esistano pi\u00f9 proteine con propriet\u00e0 di calone: una di esse fu isolata nel 1976 dal fegato di coniglio e poi di ratto adulto. In questi animali tale proteina inibiva le mitosi cellulari, ma sugli epatociti maligni (trasformati) aveva effetto opposto, e cio\u00e8 stimolatore.\nUna maggiore caratterizzazione si \u00e8 avuta sui caloni di origine epidermica. Il calone cutaneo \u00e8 una glicoproteina di 34KDa, tessuto-specifica ma poco specie-specifica. Blocca il ciclo cellulare nella fase G1, prevenendo cos\u00ec la fase S (di sintesi macromolecolare) e quindi la fase M (di mitosi vera e propria). La loro capacit\u00e0 di far rientrare le cellule in fase G0 (arresto) ne fa anche degli agenti biologici con potere induttore del differenziamento. Il calone epidermico G1 sembra controllare la proliferazione delle cellule adulte, mentre il calone G2 regolerebbe quelle primitive.\nDati biochimici indicano che il calone si legherebbe al DNA comportandosi da repressore della trascrizione. Altri studi indicherebbero invece che potrebbe innalzare le concentrazioni intracellulari dell'AMP ciclico (secondo messaggero), il quale attraverso la chinasi specifica (PKA) porterebbe alla fosforilazione di vari bersagli proteici ed alla traslocazione nucleare di alcune isoforme di chinasi calcio/lipide-dipendente (PKC). Questi cambiamenti indurrebbero cos\u00ec il differenziamento cellulare.\nMolte di queste caratteristiche sono ricapitolate da proteine nucleari come certi istoni e le proteine ad elevata mobilit\u00e0 elettroforetica (o \"High Mobility Group; HMGs\"). Entrambe sono proteine con elevata % di residui aminoacidici acidi e/o basici che normalmente legano il DNA ed hanno funzione di compattamento della cromatina. Non \u00e8 per\u00f2 recente l'informazione che in situazioni para-fisiologiche e con meccanismo ancora sconosciuto, queste proteine possano uscire dal nucleo ed addirittura attraversare la membrana cellulare per essere riversate nell'ambiente extracellulare.\nQui, le HMGs sembrano modulare diversi fenomeni collegati al differenziamento cellulare. \u00c8 stato un gruppo italiano che in pi\u00f9 riprese negli anni '90 ha dimostrato che la HMG1 \u00e8 essenziale al differenziamento delle cellule di eritroleucemia di topo MEL. Inoltre, la sua secrezione da parte di astrociti stimolati con corticosteroidi riesce a differenziare \"in vitro\" le cellule di neuroblastoma LAN5. Pi\u00f9 recentemente, \u00e8 stato dimostrato che quando viene prodotta dai condrociti durante il periodo embrionale, pu\u00f2 controllare la maturazione dei tessuti che andranno incontro ad ossificazione (osteogenesi) con effetto simile alle sostanze chemo-attrattanti (o chemochine).\nPer quanto riguarda gli istoni, invece, la loro propriet\u00e0 di messaggeri periferici \u00e8 ormai un fatto accettato. Gli istoni H2A ed H2B sono capaci di indurre la secrezione di prolattina, mentre l'istone H3 riesce ad indurre la secrezione di tutti gli ormoni ipofisari ed un ruolo per l'istone H4 \u00e8 stato parimenti provato. Tuttavia, il meccanismo molecolare di questi fenomeni non sembra mediato dall'AMP ciclico, bens\u00ec dall'asse calcio-diacilglcerolo (DAG) che agirebbe sia attraverso alcune isoforme di PKC, che con l'aiuto della proteina calcio-legante calmodulina.\nUn'altra classe di proteine cui si \u00e8 attribuitala funzione di calone \u00e8 quella dei fattori di crescita trasformanti (o Tansforming Growth Factors; TGFs), polipeptidi o glicopeptidi dotati di azioni prevalentemente inibitorie sulla replicazione cellulare. Agiscono tramite recettori specifici (ve ne sono 3 o 4 tipi) che, a differenza dei classici recettori tirosin chinasici dei fattori di crescita convenzionali, hanno azione chinasica verso i residui di serina o treonina. La loro azione molecolare consente di traslocare a livello del nucleo cellulare dell proteine chiamate SMADs, che legano il DNA e fungono da repressori della trascrizione."}
{"id": "2274705", "revid": "287204", "url": "https://it.wikipedia.org/wiki?curid=2274705", "title": "Colpo di stato del 18 fruttidoro, anno V", "text": ""}
{"id": "2274706", "revid": "181699", "url": "https://it.wikipedia.org/wiki?curid=2274706", "title": "Insurrezione del 12 germinale, anno III", "text": ""}
{"id": "2274707", "revid": "181699", "url": "https://it.wikipedia.org/wiki?curid=2274707", "title": "Insurrezione del 1 pratile, anno III", "text": ""}
{"id": "2274708", "revid": "181699", "url": "https://it.wikipedia.org/wiki?curid=2274708", "title": "Insurrezione del 13 vendemmiaio, anno IV", "text": ""}
{"id": "2274712", "revid": "124654591", "url": "https://it.wikipedia.org/wiki?curid=2274712", "title": "Giovanni Vasanzio", "text": "Biografia.\nDopo aver praticato l'arte dell'ebanisteria, acquistandovi particolare notoriet\u00e0 per l'esecuzione dei suoi famosi \"studioli\", sorta di mobili intarsiati in avorio o in tartaruga, cominci\u00f2 fin dal 1610 a dedicarsi, a Roma, ad opere di architettura sotto la guida di Flaminio Ponzio, eseguendo fra l'altro la chiesa di San Sebastiano Fuori le Mura; succedette quindi al Ponzio stesso nella carica di architetto pontificio.\nA lui si deve il completamento del Palazzo Pallavicini Rospigliosi sul Quirinale, della Villa Mondragone nei pressi di Frascati, per la quale costru\u00ec il porticato, il teatro d'acqua col ninfeo e la terrazza monumentale nel 1613.\nIl suo nome tuttavia \u00e8 legato soprattutto alla costruzione del casino di Villa Borghese, dal 1610 al 1614, dalla caratteristica decorazione a stucchi della facciata, e a numerose fontane come quella dell'Aquila nei Giardini Vaticani, quella del cortile del Belvedere, quella di Piazza Scossacavalli e quella della villa Mondragone."}
{"id": "2274719", "revid": "1310927", "url": "https://it.wikipedia.org/wiki?curid=2274719", "title": "Denys Olijnyk", "text": ""}
{"id": "2274720", "revid": "124139143", "url": "https://it.wikipedia.org/wiki?curid=2274720", "title": "Gnomone", "text": "Lo gnomone (in greco \u03b3\u03bd\u03ce\u03bc\u03c9\u03bd, \"gn\u1e53m\u014dn\") \u00e8 la parte dell'orologio solare che proietta la propria ombra sul piatto.\nIl tipo pi\u00f9 comune di gnomone \u00e8 la punta dello stilo, cio\u00e8 un'asta che sporge dal quadrante. Per aumentarne la robustezza, lo stilo pu\u00f2 essere realizzato sotto forma di tripode o di lastra metallica triangolare. Nei quadranti pi\u00f9 complessi, lo gnomone \u00e8 un punto particolare dello stilo, detto nodo, la cui ombra permette di conoscere sia l'ora che il periodo dell'anno. In tal caso lo gnomone \u00e8 una sfera, un mirino o un foro gnomonico.\nNormalmente l'asta \u00e8 disposta parallelamente all'asse di rotazione terrestre, e in questo caso prende il nome di stilo polare. Lo stilo polare presenta alcune propriet\u00e0 particolari, tra cui il fatto di intersecare il quadrante nel punto da cui si dipartono le linee orarie, proiettando cos\u00ec un'ombra che non interseca queste linee per tutta la propria lunghezza, rendendo quindi pi\u00f9 immediata la lettura.\nIn altri casi si usa l'ortostilo o falsostilo, cio\u00e8 uno stilo che sporge perpendicolarmente al quadrante. Il falsostilo ha il vantaggio di essere pi\u00f9 corto e soprattutto di rendere pi\u00f9 compatto il quadrante, perch\u00e9 non \u00e8 pi\u00f9 necessario includere nel quadrante il polo da cui si dipartono le linee orarie. L'unico svantaggio \u00e8 che la sua ombra interseca pi\u00f9 linee, per cui la lettura dell'ora si basa osservando esclusivamente la proiezione del nodo o della punta.\nNelle meridiane a camera oscura lo gnomone \u00e8 costituito dal foro gnomonico che proietta sul quadrante un unico punto luminoso. Di solito si tratta di un foro circolare realizzato sul tetto o sulla parete di un grande edificio, mentre il quadrante occupa il pavimento o la parete opposta.\nLo gnomone pi\u00f9 famoso \u00e8 quello dell'\"Horologium Augusti\" anticamente posizionato nel Campo Marzio, per la cui realizzazione venne trasportato a Roma, da Eliopoli, l'obelisco del faraone Psammetico II, ora visibile di fronte a Palazzo Montecitorio.\nSecondo Favorino fu Anassimandro il primo a inventare lo gnomone, conficcando un'asta al centro di un quadrante disegnato nell'agor\u00e0 di Sparta.\nDefinitione di Erone di Alessandria.\nIl matematico dell'antica Grecia Erone di Alessandria definisce gnomone quello che, aggiunto o sottratto a un'entit\u00e0 (numero o figura), forma una nuova entit\u00e0 simile all'iniziale. "}
{"id": "2274727", "revid": "300067", "url": "https://it.wikipedia.org/wiki?curid=2274727", "title": "Predrag Samard\u017eiski", "text": ""}
{"id": "2274728", "revid": "287204", "url": "https://it.wikipedia.org/wiki?curid=2274728", "title": "Predrag Samardziski", "text": ""}
{"id": "2274731", "revid": "361504", "url": "https://it.wikipedia.org/wiki?curid=2274731", "title": "Riservatezza", "text": ""}
{"id": "2274733", "revid": "1683201", "url": "https://it.wikipedia.org/wiki?curid=2274733", "title": "Serhij Valjajev", "text": ""}
{"id": "2274736", "revid": "767487", "url": "https://it.wikipedia.org/wiki?curid=2274736", "title": "Jeremiah Massey", "text": ""}
{"id": "2274742", "revid": "121822232", "url": "https://it.wikipedia.org/wiki?curid=2274742", "title": "O\u011fuz Sava\u015f", "text": "Carriera da professionista.\nO\u011fuz Sava\u015f ha fatto il suo debutto professionale nel \u00dclkerspor quando aveva 19 anni. \nQuando l'\u00dclkerspor si fuse con il Fenerbah\u00e7e, Sava\u015f divenne anche parte della nuova squadra.\nIl 26 marzo 2015 ha segnato 7 punti contro il Club Baloncesto M\u00e1laga, e ha raggiunto 1000 punti in carriera Eurolega.\nNell'estate del 2015 ha firmato con la Dar\u00fc\u015f\u015fafaka Spor Kul\u00fcb\u00fc.\nNazionale turca.\nSava\u015f \u00e8 un giocatore regolare della nazionale turca, e ha vinto la medaglia d'argento nel Campionato mondiale maschile di pallacanestro 2010.\nVita privata.\n\u00c8 sposato dal 2010 con Melike Demirkaya."}
{"id": "2274743", "revid": "287204", "url": "https://it.wikipedia.org/wiki?curid=2274743", "title": "Oguz Savas", "text": ""}
{"id": "2274748", "revid": "1711941", "url": "https://it.wikipedia.org/wiki?curid=2274748", "title": "Omri Casspi", "text": "Biografia.\nNato da una famiglia ebraica a Holon, trascorre l'infanzia a Yavne. \u00c8 figlio di Shimon ed Eilana, ha un fratello maggiore, Eitan, e una sorella minore, Aviv.\nCaratteristiche tecniche.\nGiocava sia da ala piccola che da ala grande, ed era uno specialista nel tiro da 3 punti.\nCarriera.\nGiovent\u00f9.\nDa bambino gioca per il Elitzur Yavne B.C. e il Maccabi Rishon LeZion, ma a 13 anni viene notato dagli scout di una delle maggiori squadre del paese, il Maccabi Tel Aviv, con cui nel 2005 vince il campionato giovanile israeliano. Contemporaneamente gioca con la squadra della sua scuola superiore.\nProfessionista in Europa: Israele (2005-2009).\nNella stagione successiva fa il suo esordio nella prima squadra del Maccabi, ma la stagione successiva viene ceduto in prestito all'Hapoel Galil Elyon, in questa stagione \u00e8 il miglior realizzatore della propria squadra e si aggiudica il premio di \"Scoperta dell'anno\". Ritorna a Tel Aviv l'anno successivo sempre in sponda Maccabi, raggiungendo in questa stagione le finali di Eurolega, e nel 2009 raggiunge il 4\u00ba posto nel FIBA Europe Young Men's Player of the Year Award, dietro solo a Ricky Rubio, Danilo Gallinari e Kosta Koufos. Si era dichiarato eleggibile per il Draft NBA 2008, ma si ritir\u00f2 dopo non essere rientrato tra i giocatori chiamati nel primo turno.\nNBA (2009-2019).\nSacramento Kings (2009-2011).\nNel 2009 si dichiar\u00f2 di nuovo eleggibile per l'NBA Draft, e viene chiamato dai Sacramento Kings come 23\u00aa scelta. \u00c8 stato il primo giocatore israeliano ad essere scelto al primo turno del Draft NBA e in assoluto il primo israeliano a giocare nella NBA, infatti Oded Kattash, da molti ritenuto il cestista pi\u00f9 forte di sempre del paese medio orientale, aveva firmato un contratto con i New York Knicks nel 1999, ma non gioc\u00f2 mai una partita nella pi\u00f9 grande lega americana. Casspi firma un contratto di tre anni per 3,5 milioni di dollari a stagione.\nIl 28 ottobre 2009 fa il suo esordio contro gli Oklahoma City Thunder, segnando 15 punti. Il 24 Novembre 2009 fece una foto storica stringendo la mano a Hamed Haddadi, primo iraniano in NBA prima della gara tra Kings e Grizzlies (quest'ultima \u00e8 la squadra in cui all'epoca militava l'iraniano).\nIl 1\u00ba gennaio 2010, nella sconfitta 109-108 contro i Los Angeles Lakers, compie una prestazione da 23 punti, 6 rimbalzi, 3 assist e una palla rubata. Il giorno successivo cattura 11 rimbalzi, attualmente il suo record in NBA. Il 5 gennaio realizza il suo \"season-high\" con 24 punti contro i Phoenix Suns, con 10/19 nei tiri dal campo.\nIn seguito alle sue buone prestazioni \u00e8 convocato all'NBA Rookie Challenge e all'NBA H-O-R-S-E Competition; in quest'ultima lui e Rajon Rondo vengono sconfitti da Kevin Durant. Chiude la sua stagione da rookie con 10,3 punti, 4,5 rimbalzi e 1,2 assist di media a partita.\nCleveland Cavaliers (2011-2013).\nIl 30 luglio 2011 pass\u00f2 ai Cleveland Cavaliers insieme alla prima scelta protetta del draft 2012 in cambio di J.J. Hickson.\nHouston Rockets (2013-2014).\nDopo due anni lasci\u00f2 la franchigia dell'Ohio per andare agli Houston Rockets, con cui gioc\u00f2 una stagione. In quella stagione Casspi disputa 71 partite, anche se solo 2 da titolare. A fine anno i texani arrivarono ai play-off, dove Casspi non gioc\u00f2 neanche 1 minuto nella serie contro Portland che i razzi persero per 4-2 (primo turno).\nTaglio di New Orleans e ritorno a Sacramento (2014-2017).\nIl 16 luglio 2014 viene ceduto via trade ai New Orleans Pelicans in una trade a tre squadre con Houston Rockets (la sua ex squadra) e Washington Wizards che ha visto Casspi andare a New Orleans insieme a \u00d6mer A\u015fik, mentre Alonzo Gee e Scotty Hopson sono andati a Houston e Melvin Ely nella Capitale.\nTuttavia il 24 luglio 2014 dopo soli 8 giorni viene tagliato dai Pelicans.\nIl 19 settembre 2014 torn\u00f2 ai Sacramento Kings, con cui firm\u00f2 un contratto di un anno. Seppur non fosse titolare, Casspi gioc\u00f2 67 partite (solo 19 da titolare), e viste le buone prestazioni e le discrete medie (8,9 punti, 3,9 rimbalzi, 1,5 assist, 73,3\u00b0/\u00b0 dalla lunetta, 48,9\u00b0/\u00b0 dal campo e 40,2\u00b0/\u00b0 da 3) il 15 Luglio 2015 rinnov\u00f2 il suo contratto con la squadra californiana per altri 2 anni.\nIl 29 dicembre 2015 stabil\u00ec il proprio \"career-high\" mettendo a segno 36 punti nella gara persa in trasferta contro i Golden State Warriors per 122-103. Con questa super prestazione eguaglia il record di Mike Bibby di nove tiri da 3 segnati in una partita con la maglia dei Kings. Alla fine della stagione i Kings non raggiungono i play-off, piazzandosi decimi nella Western Conference con un record di 33-49. Questa stagione per Casspi fu la migliore in assoluto in NBA: gioc\u00f2 69 partite (di cui 21 da titolare) tenendo di media 11,8 punti, 5,9 rimbalzi, 1,4 assist, 64,8% dalla lunetta, 48,1% dal campo e 40,9% da tre punti.\nNella stagione successiva, Casspi gioc\u00f2 molto meno, a causa del cambio di allenatore da parte della dirigenza dei Kings che decise di sostituire George Karl con Dave Joerger. Quest'ultimo mise Casspi nelle rotazioni dietro a Matt Barnes e Rudy Gay, facendo s\u00ec che il giocatore israeliano avesse meno spazio. Lui in questa stagione disput\u00f2 coi Kings 22 partite (solo 2 nel quintetto base) in cui tenne di media 5,9 punti (media pi\u00f9 bassa per lui nei suoi 8 anni in NBA) venendo ceduto il 20 febbraio 2017 ai New Orleans Pelicans.\nIl nuovo scambio e il nuovo taglio di New Orleans (2017).\nIl 20 febbraio 2017 venne ceduto, assieme al compagno di squadra DeMarcus Cousins, ai New Orleans Pelicans, in cambio di Tyreke Evans, Langston Galloway e Buddy Hield. Esord\u00ec con la squadra della Louisiana alla prima occasione utile il 23 febbraio 2017 nella gara persa in trasferta per 129-99 contro gli Houston Rockets in cui lui segn\u00f2 12 punti. Tuttavia durante la stessa gara Casspi sub\u00ec un infortunio al pollice che lo costrinse a stare fuori per un mese. A seguito di quest'infortunio, il 25 febbraio 2017, i Pelicans tagliarono Casspi.\nMinnesota Timberwolves (2017).\nIl 20 marzo 2017 firm\u00f2 con i Minnesota Timberwolves. Rimase, come da contratto, nella squadra di Minneapolis fino alla fine della stagione e in 13 presenze (tutte in uscita dalla panchina) e tenne la media di 3,5 punti a partita.\nGolden State Warriors (2017-2018).\nIl 5 luglio 2017 venne ufficializzato il suo passaggio ai Golden State Warriors, squadra fresca di vittoria dell'anello NBA per 4-1 contro i Cleveland Cavaliers (sua ex squadra). Al suo arrivo a Golden State venne elogiato dal coach Steve Kerr. L'8 aprile 2018, a una settimana dall'inizio dei playoffs, venne tagliato per fare spazio a Quinn Cook. Cos\u00ec ancora una volta non gioc\u00f2 i playoffs, ma nonostante ci\u00f2 la franchigia della baia disse che gli avrebbe offerto l'anello in caso di vittoria finale, cosa che si \u00e8 poi verificata.\nMemphis Grizzlies (2018-2019).\nIl 2 luglio 2018 firma con i Memphis Grizzlies. Il 1\u00ba febbraio 2019 sub\u00ec un infortunio al menisco e circa una settimana dopo venne tagliato dalla franchigia del Tennessee. La sua esperienza a Memphis fu caratterizzata anche da un brutto alterco in spogliatoio con il compagno di squadra Garrett Temple (con cui gioc\u00f2 anche a Sacramento) in cui i 2 arrivarono alla rissa.\nNazionale.\nA partire dall'under-18 viene sempre convocato per le selezioni nazionali israeliane giovanili. Negli Europei Under 18 del 2005 \u00e8 il miglior realizzatore della squadra con all'attivo circa 15 punti di media. Nel 2007 mantiene una media di 17,9 punti e 4,8 rimbalzi a partita negli Europei Under 20 svoltisi in Slovenia. A partire dall'anno successivo viene convocato per la Nazionale maggiore.\nDurante l'estate del 2010 \u00e8 il leader del team israeliano nelle qualificazioni per i Campionati Europei di Basket Lituania 2011, a cui il team non si qualificher\u00e0. Giocher\u00e0 comunque nelle 3 edizioni successive del torneo dov'\u00e8 la stella della squadra."}
{"id": "2274749", "revid": "3831", "url": "https://it.wikipedia.org/wiki?curid=2274749", "title": "Bomba a fissione nucleare", "text": ""}
{"id": "2274750", "revid": "2159805", "url": "https://it.wikipedia.org/wiki?curid=2274750", "title": "Y istriana", "text": "La Y istriana (in lingua croata: \"Istarski ipsilon\") \u00e8 un complesso di autostrade e superstrade inserito nello schema viario della Croazia: ne fanno parte la superstrada B8 (Mattuglie-Canfanaro) e l'autostrada A9 (tra il confine con la Slovenia e Pola). Il suo nome deriva dalla forma disegnata dalle due arterie all'interno dell'Istria. Il complesso, completato nel 2007, \u00e8 gestito dalla societ\u00e0 Bina-istra fino al 2027.\nIl ramo occidentale (A9) \u00e8, dal 2011, un'autostrada a due corsie per senso di marcia (eccetto i viadotti sul fiume Quieto e sul canale di Leme) ed \u00e8 sottoposto a pedaggio mentre quello orientale (B8) \u00e8 una autostrada con due corsie per senso di marcia dalla a A9 fino alla galleria del monte Maggiore (nel tratto Pisino - galleria del monte Maggiore sono in corso i lavori di raddoppio), ed il suddetto tratto \u00e8 sottoposto a pedaggio. La Y rappresenta lo schema viario portante della regione istriana croata.\nStruttura.\nIl ramo orientale \u00e8 rappresentato dalla B8 collegante Mattuglie (\"Matulji\"), localit\u00e0 posta nella Regione litoraneo-montana, nel nord della penisola istriana con Canfanaro (\"Kanfanar\"), nel centro dell'Istria, fino a raccordarsi con l'autostrada A9. Rappresenta il collegamento rapido tra l'Istria e il resto della Croazia.\nIl ramo occidentale \u00e8 costituito dall'autostrada A9, che collega Buie d'Istria con Pola, nel sud della penisola. \u00c8 il principale collegamento che serve le localit\u00e0 turistiche della costa occidentale e che le collega al confine con la Slovenia e, quindi, all'Italia.\nProgetti futuri.\nAttualmente la superstrada B8 \u00e8 costituita da due sole corsie, una per senso di marcia, cui s'affiancano frequenti piazzole di sosta ed emergenza. Vi \u00e8 il progetto di trasformare tale superstrada in una vera e propria autostrada, stante il grosso traffico turistico che \u00e8 costretta a sopportare nei mesi estivi. I cantieri sono gi\u00e0 avviati e al termine dei lavori l'intera rete dovrebbe essere a pagamento.\nSolo il viadotto sul fiume Quieto, il viadotto sul canale di Leme e il tratto della B8 tra Pisino e Mattuglie, comprendente la galleria sotto il monte Maggiore, dovrebbero restare a corsia unica, almeno inizialmente.\nDa settembre 2009 \u00e8 stato aperto anche il cantiere per il prolungamento dell'ultimo tratto sud della superstrada, che attualmente termina a nord-est di Pola innestandosi sulla strada statale 66 a met\u00e0 strada tra la citt\u00e0 ed il suo aeroporto; una volta conclusi i lavori, la Y proseguir\u00e0 ancora per qualche chilometro fino a congiungersi all'asse che da Pola conduce alla localit\u00e0 turistica di Medolino.\n\u00c8 previsto anche un collegamento diretto tra l'A9 e la superstrada costiera dell'Istria slovena, oggi in fase di progetto.\nUn progetto della Regione istriana prevede la costruzione di una nuova superstrada che dovrebbe innestarsi sulla B8 presso Gimino, per collegare Albona con la Y."}
{"id": "2274751", "revid": "262457", "url": "https://it.wikipedia.org/wiki?curid=2274751", "title": "Iranica", "text": ""}
{"id": "2274753", "revid": "767487", "url": "https://it.wikipedia.org/wiki?curid=2274753", "title": "Jaj\u00e1", "text": "Carriera.\nClub.\nHa cominciato nelle giovanili dell'Am\u00e8rica Futebol Clube, squadra satellite del , dove passa nel 2005.\nViene quindi girato in prestito nel Westerlo, in Jupiler League, prima divisione belga dove in 30 gare segna 11 gol. Viene dunque comprato dal Getafe, e sotto la guida di Bernd Schuster gioca in due occasioni. Ritorna dunque in Brasile, al Flamengo con la formula del prestito, dove gioca 5 gare senza mai andare a rete.\nRitorna in Jupiler League col Genk dove gioca 9 partite con un gol. Viene dunque acquistato per 500000 euro dal Metalist Kharkiv nel gennaio del 2008.\nNella prima met\u00e0 di stagione gioca 8 partite andando a segno per tre volte. Contribuisce a portare il Metalist Kharkiv al terzo posto e dunque qualificazione alla Coppa UEFA 2008-2009. Proprio in questa competizione, contro i turchi del Be\u015fikta\u015f, segna un fantastico da 40 metri. La partita finisce 4-1 per gli ucraini. Nei sedicesimi di finale Jaj\u00e1 segna la prima rete con cui la sua squadra batte la per 2-0 nella gara di ritorno. In campionato Jaja segna 10 gol in 21 incontri.\nNell'estate 2010, passa ai turchi del Trabzonspor "}
{"id": "2274761", "revid": "1530062", "url": "https://it.wikipedia.org/wiki?curid=2274761", "title": "Jaja", "text": ""}
{"id": "2274762", "revid": "287204", "url": "https://it.wikipedia.org/wiki?curid=2274762", "title": "Jaj\u00e0", "text": ""}
{"id": "2274763", "revid": "300067", "url": "https://it.wikipedia.org/wiki?curid=2274763", "title": "Kalojan Ivanov", "text": "\u00c8 il fratello gemello di Dejan Ivanov."}
{"id": "2274766", "revid": "38120", "url": "https://it.wikipedia.org/wiki?curid=2274766", "title": "Jackson Avelino Coelho", "text": ""}
{"id": "2274767", "revid": "38120", "url": "https://it.wikipedia.org/wiki?curid=2274767", "title": "Jackson Coelho", "text": ""}
{"id": "2274780", "revid": "729019", "url": "https://it.wikipedia.org/wiki?curid=2274780", "title": "Superstrada B8 (Croazia)", "text": "La superstrada B8, autostrada A8 nel tratto Canfanaro-Pisino (in lingua croata rispettivamente \"brza cesta B8\" e \"autocesta A8\"), lunga 64,2\u00a0km, \u00e8 una via di comunicazione, in parte superstrada ed in parte autostrada della Croazia che collega l'A7 presso Mattuglie (\"Matulji\") - localit\u00e0 posta nella Regione litoraneo-montana - con Canfanaro (\"Kanfanar\"), localit\u00e0 nel cuore dell'Istria, ove essa s'interseca con l'autostrada A9. Rappresenta il ramo orientale della cosiddetta Y istriana, e consente il collegamento tra l'Istria e il sistema autostradale del resto della Croazia. La superstrada sar\u00e0 gestita fino al 2027 dalla Bina istra.\nLa superstrada in origine era composta da due corsie, una per senso di marcia, ed \u00e8 quasi interamente gratuita, eccetto il tunnel Ucka. I lavori di trasformazione in autostrada del tratto tra Canfanaro e Pisino sono terminati il 28 ottobre 2011 ed ora tale tratto \u00e8 denominato autocesta A8, attualmente sono in corso i lavori di raddoppio nel tratto Pisino - galleria del monte Maggiore. Il tratto tra galleria del monte Maggiore e Mattuglie invece non \u00e8 ancora previsto che venga raddoppiato, ma c'\u00e8 un progetto per l'eliminazione del semaforo di Mattuglie.\nLa principale opera sull'arteria \u00e8 il tunnel sotto il Monte Maggiore (\"Tunel U\u010dka\") lungo 5,062\u00a0km, terzo in lunghezza nel Paese. Il tunnel fu aperto nel '81 Il passaggio in tale tunnel \u00e8 a pagamento come tutto il tratto tra il tunnel \"U\u010dka\" e la A9."}
{"id": "2274792", "revid": "1305772", "url": "https://it.wikipedia.org/wiki?curid=2274792", "title": "Guggenheim", "text": ""}
{"id": "2274793", "revid": "216401", "url": "https://it.wikipedia.org/wiki?curid=2274793", "title": "Commerce Bank International Championship", "text": ""}
{"id": "2274794", "revid": "599013", "url": "https://it.wikipedia.org/wiki?curid=2274794", "title": "Kristaps Valters", "text": "Palmar\u00e8s.\n1998-1999"}
{"id": "2274802", "revid": "729019", "url": "https://it.wikipedia.org/wiki?curid=2274802", "title": "Autocesta A9", "text": "L'autocesta A9 (A9) (\"autostrada A9\"), gi\u00e0 \"superstrada B9\" (in lingua croata \"brza cesta B9\"), \u00e8 un'autostrada croata della Regione istriana che collega i due valichi di confine croato-sloveni sul Dragogna (a nord di Buie d'Istria) con Pola, nell'estremo sud della penisola.\nRappresenta il ramo occidentale ed inferiore della cosiddetta Y istriana, a servizio della costa occidentale per tutta la sua lunghezza. Completata definitivamente nel 2007 come superstrada a due corsie per senso di marcia, \u00e8 gestita fino al 2027 dalla Bina istra.\nLa superstrada era composta da due corsie, una per senso di marcia ed era gratuita per circa met\u00e0 del suo percorso. I tratti a pagamento erano il segmento meridionale, dalla barriera di Pola al raccordo di Canfanaro, che nel giugno del 2010 \u00e8 stato ultimato a quattro corsie e posto a regime di pedaggio (per le autovetture: 12 kune o 1,66 euro per l'intero tratto, 4 e 6 kune per le uscite intermedie) ed il viadotto sul fiume Quieto (\"Viadukt Mirna\"), aperto nel 2005 \u00e8 una struttura a due corsie lunga 1355\u00a0m con i piloni alti 40\u00a0m, il costo del passaggio per le autovetture \u00e8 di 14 kn o 1,95 \u20ac: rappresenta l'opera pi\u00f9 importante dell'intera struttura viaria. L'altra importante infrastruttura \u00e8 il ponte sul canale di Leme (\"Limska draga\"): costruito tra il 1988 e il 1991, fu il primo tratto della Y istriana ad essere aperto al traffico; il ponte \u00e8 lungo 552\u00a0m e il pilone pi\u00f9 alto misura 120\u00a0m, la carreggiata \u00e8 a due corsie ed il transito \u00e8 gratuito.\nNei pressi della localit\u00e0 di Canfanaro vi \u00e8 l'intersezione col ramo orientale della Y istriana, la superstrada B8, che la collega con Mattuglie e quindi il sistema autostradale croato.\nCompletamento dell'autostrada.\nL'arteria subisce un forte traffico nei mesi estivi, rappresentando l'alternativa principale alla strada statale 75. La statale, che corre lungo l'asse disegnato dalla Via Flavia, \u00e8 stata per anni l'unico, e tortuoso, asse di collegamento terrestre tra l'Italia e le principali localit\u00e0 turistiche dell'Istria. Per tale ragione nel giugno del 2011 \u00e8 stato completato l'adeguamento della B9 agli standard autostradali venendo rinominata come Autostrada A9.\nPer ora non \u00e8 previsto l'adeguamento dei viadotti sul Quieto e sul Canale di Leme.\nAltri due cantieri sono stati aperti ex novo ai limiti opposti dell'arteria: il primo, atto a prolungare la B9 di pochi chilometri a nord, fino ai valichi confinari del Dragogna, in modo da connettersi pi\u00f9 direttamente con il sistema autostradale sloveno, \u00e8 gi\u00e0 stato concluso (ci\u00f2 consentir\u00e0, una volta conclusi i lavori anche sul versante sloveno, la creazione di una ininterrotta autostrada tra Trieste, Capodistria e Pola); il secondo, a sud, prolungher\u00e0 l'arteria di qualche chilometro fino ad innestarsi sull'asse stradale Pola-Medolino, circonvallando in tal modo il nodo cittadino di Pola.\nIl primo cantiere \u00e8 stato ultimato e inaugurato, per la sua met\u00e0, il 28 giugno 2010, il secondo stato inaugurato nel 2011.\nOggi l'autostrada \u00e8 completa da Buie a Pola, anche se i viadotti sul fiume Quieto e sul Canale di Leme sono ancora ad una corsia per senso di marcia."}
{"id": "2274803", "revid": "767487", "url": "https://it.wikipedia.org/wiki?curid=2274803", "title": "Le cose cambiano (film)", "text": "Le cose cambiano (\"Things Change\") \u00e8 un film del 1988 diretto da David Mamet. Il film mescola dramma e commedia, tracciando un ritratto satirico della mafia e del mondo della malavita in generale.\nIl film \u00e8 interpretato da Don Ameche e Joe Mantegna, che hanno vinto Coppa Volpi per la migliore interpretazione maschile al Festival di Venezia.\nTrama.\nGino \u00e8 un ex lustrascarpe ormai anziano che in cambio di denaro si assume la responsabilit\u00e0 un omicidio di mafia. Affiancato al gangster Jerry, Gino si concede un'ultima vacanza prima di andare in carcere, dove tra vari equivoci viene scambiato per un temibile boss."}
{"id": "2274805", "revid": "339392", "url": "https://it.wikipedia.org/wiki?curid=2274805", "title": "Linguistica contrastiva", "text": ""}
{"id": "2274809", "revid": "22662736", "url": "https://it.wikipedia.org/wiki?curid=2274809", "title": "Sinfonia n. 5 (Ciaikovskij)", "text": ""}
{"id": "2274811", "revid": "2373", "url": "https://it.wikipedia.org/wiki?curid=2274811", "title": "Lingue minoritarie", "text": ""}
{"id": "2274815", "revid": "124722477", "url": "https://it.wikipedia.org/wiki?curid=2274815", "title": "Bob Nyanja", "text": "Biografia.\nDopo \"Malooned!\" e altri lavori per la televisione, Bob Nyanja ha confermato il suo interesse per il dialogo tra le persone e i popoli anche con un clip, Kenya Sings India (2'; online su YouTube), preparato per il Pangea Day del 10 maggio scorso, in cui mette in scena dei keniani che cantano l'inno nazionale indiano. \nPer Malooned! ha ricevuto il premio Signis per il Talento Est Africano."}
{"id": "2274819", "revid": "1684799", "url": "https://it.wikipedia.org/wiki?curid=2274819", "title": "Gotta (disambigua)", "text": ""}
{"id": "2274820", "revid": "25603355", "url": "https://it.wikipedia.org/wiki?curid=2274820", "title": "Tammuriata nera", "text": ""}
{"id": "2274828", "revid": "1305772", "url": "https://it.wikipedia.org/wiki?curid=2274828", "title": "Matti Breschel", "text": "Carriera.\n2000-2004: gli esordi.\nOttenne le prime vittorie gi\u00e0 nel 2000 quando, nella categoria Juniores, si aggiudic\u00f2 la cronometro a squadre del campionato nazionale su strada, insieme a Thomas Pedersen e Kasper Malmkj\u00e6r. Nei due anni successivi seguirono altre quattro vittorie sempre nella stessa categoria: un campionato nazionale a Middelfart nel 2001, con due terzi posti rispettivamente nella cronometro individuale ed a squadre, una tappa al Heuvelland Tweedaagse nei Paesi Bassi e due tappe e la classifica generale del M\u00fcnsterland Tour in Germania.\nNel 2003 inizi\u00f2 a gareggiare nella categoria dilettanti Elite (conquist\u00f2 una tappa alla Dan Bolig Cup a Karlslunde), ma fu il 2004 l'anno della ribalta, che ottenne con la maglia del Team PH, una piccola squadra danese. Vinse una tappa del Circuit des Ardennes, la Hanstholm ed un'altra tappa al Ringerike Grand Prix in Norvegia. Il 27 giugno al campionato nazionale disputato ad Hadsten vinse la medaglia di bronzo nella gara in linea; in settembre partecip\u00f2 alla prova in linea Under-23 dei campionati del mondo di Verona, concludendo sesto, dopo aver contribuito al terzo posto del connazionale Mads Christensen. Chiuse la stagione con la vittoria del Giro del Canavese, gara riservata agli Under-23.\n2005-2007: i primi anni da professionista.\nPass\u00f2 professionista nel 2005 con il team danese CSC, firmando un contratto biennale. Sotto la \"cura\" del veterano Lars Michaelsen inizi\u00f2 la stagione al Tour of Qatar, ottenendo il secondo posto nella terza tappa e nella classifica generale finale, a 1'14\" dal compagno; vinse comunque la classifica riservata ai giovani. In giugno ottenne un'altra medaglia di bronzo al campionato nazionali ad Odense, primo podio nella categoria Elite. Per iniziare la stagione 2006 scelse, ancora una volta, di partecipare al Tour of Qatar, e per il secondo anno consecutivo concluse la corsa come miglior giovane. In marzo ottenne un terzo posto nel GP Fina, vinto da Philippe Gilbert, e la seconda piazza nella seconda tappa della Driedaagse van West-Vlaanderen, dietro a Robbie McEwen. Proprio durante la terza tappa della corsa belga cadde per uno scontro in volata con lo stesso McEwen, riportando la frattura di una vertebra (l'australiano fu declassato).\nRitornato alle corse, fu quattordicesimo alla Parigi-Roubaix 2007 vinta dal compagno di squadra Stuart O'Grady. Partecip\u00f2 quindi al Giro d'Italia ottenendo due terzi posti, rispettivamente nella prima e nella diciottesima tappa. Il 2 agosto conquist\u00f2 la prima vittoria da professionista, battendo allo sprint Enrico Gasparotto e Lorenzo Bernucci nella seconda tappa del Giro di Danimarca (chiuse terzo in classifica generale). Concluse la stagione con un altro successo in una frazione del Giro d'Irlanda.\n2008-2010: le medaglie mondiali.\nIl 2008 fu la sua miglior stagione. In giugno si aggiudic\u00f2 il Commerce Bank International Championship a Filadelfia; vinse poi la seconda tappa dello Ster Elektrotoer, che terminava sul temibile Cauberg, aggiudicandosi anche la classifica finale a punti, mentre nel campionato nazionale, a Faaborg, fu secondo, battuto dal solo Nicki S\u00f8rensen. Tra agosto e settembre, dopo essersi aggiudicato due tappe al Giro di Danimarca, partecip\u00f2 alla Vuelta a Espa\u00f1a: nella corsa spagnola riusc\u00ec ad imporsi nella ventunesima tappa, a Madrid, superando allo sprint il bielorusso Aljaksandr Usa\u016d. Nel finale di stagione prese parte alla prova in linea dei campionati del mondo di Varese, vincendo la medaglia di bronzo.\nNel 2009 Breschel vive una buona annata accompagnata da diversi successi di tappa al Giro di Danimarca, alla Volta a Catalunya, al Giro di Lussemburgo e al Giro di Svizzera (sua in volata la frazione con arrivo a St\u00e4fa). Vince inoltre il titolo nazionale in linea e la classifica a punti del Giro di Lussemburgo. L'anno dopo fa sue la Dwars door Vlaanderen e un'altra tappa al Giro di Danimarca, ma soprattutto ottiene il secondo posto nella prova in linea dei campionati del mondo di Melbourne, battuto allo sprint dal norvegese Thor Hushovd. Anche grazie a questo risultato viene nominato ciclista danese dell'anno.\n2011-2012: gli anni alla Rabobank.\nNel 2011 passa alla formazione olandese Rabobank, ma a causa di una serie di infortuni \u00e8 costretto a rinunciare a molte gare e non consegue alcun successo. Nella stagione successiva ottiene il primo piazzamento di rilievo giungendo terzo alla Gand-Wevelgem, alle spalle di Tom Boonen e Peter Sagan; \u00e8 poi nono al Giro delle Fiandre."}
{"id": "2274829", "revid": "339392", "url": "https://it.wikipedia.org/wiki?curid=2274829", "title": "Campionato mondiale di ciclismo su strada 2004", "text": ""}
{"id": "2274830", "revid": "761306", "url": "https://it.wikipedia.org/wiki?curid=2274830", "title": "Filza", "text": "La filza \u00e8 propriamente \"una serie di cose infilzate\" e, in senso figurato, \"una serie numerosa e continua\": in quest'ultima accezione, \u00e8 pi\u00f9 comune la forma \"sfilza\". Etimologicamente deriva probabilmente dal latino \"f\u012blum\", filo.\nNel significato pi\u00f9 comune, una filza \u00e8 un fascio di documenti uniti insieme da un lungo chiodo o da una cordicella per essere inseriti in un archivio. Infine, la filza \u00e8 anche un tipo di cucitura a intervalli regolari, usato soprattutto per le imbastiture.\nIn archivistica e legatoria.\nIn campo archivistico, la filza \u00e8 un insieme di fogli, contenuti all'interno di una coperta, collegati da un laccio, spago o cordino che li attraversa; quest'ultimo termina alle sue estremit\u00e0 con due punte in metallo (ferro, o pi\u00f9 raramente rame) che hanno lo scopo di consentire la perforazione dei fogli e il passaggio del cordino, che viene poi annodato dall'altro lato della filza. I fogli della filza (normalmente testi manoscritti) costituiscono una serie documentaria continua, destinata alla conservazione nelle biblioteche e negli archivi.\nSpesso, nei punti in cui il cordino entra ed esce dalla filza venivano apposti dei pezzetti di cuoio, anch'essi attraversati dallo stesso cordino, allo scopo di ridurre lo stress meccanico sui fogli e per evitare lacerazioni.\nUno dei vantaggi della filza consiste nella possibilit\u00e0 di estrarre o inserire un documento, anche se ci\u00f2 richiede un'operazione un po' macchinosa, dovendo \"sfilzare\" (sfilare) tutti i fogli posizionati dopo quello di interesse e poi far ripassare nuovamente i cordini attraverso questi; non \u00e8 infatti infrequente trovare una filza \"sfilzata\" per estrarne un documento ma mai ricomposta e quindi contenuta all'interno di faldoni.\nCapitava talora che le filze fossero convertite in volumi rimuovendo i cordini e realizzando una normale rilegatura.\nQuesto modo di rilegare i documenti, che nasce in epoca medioevale ed \u00e8 rimasto in uso fino al XIX secolo, ha mutato forma nel corso del tempo.\nEvoluzione.\nLe filze pi\u00f9 antiche hanno come coperta due piatti, generalmente di cartone, attraversati, come tutti i documenti contenuti nella filza, da un cordino che passa nella parte centrale delle carte.\nIn seguito i cordini diventano due e vengono collocati vicino al margine sinistro dei fogli in modo da non perforare la parte scritta del documento e consentire di sfogliarlo in modo pi\u00f9 agevole. La coperta di questo tipo di filza pu\u00f2 essere costituita da due piatti in cartone o da un solo foglio pi\u00f9 grande, piegato a met\u00e0, che avvolge le carte come la copertina di un libro."}
{"id": "2274832", "revid": "110157", "url": "https://it.wikipedia.org/wiki?curid=2274832", "title": "Laugh Now, Cry Later", "text": "Laugh Now, Cry Later (in italiano: \"Ridi ora, piangi dopo\") \u00e8 un album di Ice Cube, il primo con la sua etichetta indipendente Lench Mob Records e il primo dopo quattro anni lontano lontano dalla scena musicale."}
{"id": "2274842", "revid": "2196166", "url": "https://it.wikipedia.org/wiki?curid=2274842", "title": "Abbazia di Notre-Dame Port du Salut", "text": "L'abbazia Notre-Dame Port du Salut \u00e8 un'abbazia trappista che si trova a Entrammes (Mayenne), in Francia.\nLa sua prima costruzione \u00e8 datata nella prima met\u00e0 del XIII secolo ed \u00e8 retta attualmente da una comunit\u00e0 di una quindicina di monaci.\nStoria recente.\nL'abbazia trappista fu fondata agli inizi del XIX secolo. Nel 1815, dopo vent'anni di esilio, dovuto alla soppressione degli ordini religiosi da parte di Napoleone, i trappisti tornarono ad operare in Francia. Pi\u00f9 precisamente, il 21 febbraio 1815 si insediarono nell'antichissima abbazia di Entrammes; il loro primo abate fu dom Bernard de Girmont.\nFu eretta ufficialmente ad abbazia il 10 dicembre 1816 da papa Pio VII.\nOggi, oltre al priorato, la chiesa abbaziale, la cappella del Santissimo Sacramento, l'abbazia possiede una foresteria con circa 35 stanze e un piccolo negozio con prodotti monastici. Vi \u00e8 anche, all'ingresso dell'Abbazia, una \"foresteria esterna\" per i pellegrini che arrivano in caso di necessit\u00e0 nelle emergenze notturne.\nNotre Dame du Triomphe.\nDietro l'Abbazia si trova una collinetta con un giardino dotato di una fitta vegetazione. Il percorso porta alla colonna di \"Notre Dame du Triomphe\", stele sulla quale vi \u00e8 una statua della Vergine che domina la campagna circostante. Secondo quanto recita una lapide posta su questa stele, a tutti coloro che in quel luogo recitano tre Ave Maria sono concessi 100 giorni di indulgenza, come stabilito da papa Pio IX.\nAttivit\u00e0 produttive.\nSin dalla prima met\u00e0 del XIX secolo i monaci avevano un allevamento di vacche da latte e producevano un formaggio cremoso, il Port Salut, simile per consistenza al Camembert. L'attivit\u00e0 casearia, che negli anni passati si era notevolmente ingrandita, \u00e8 interrotta da qualche anno.\nSono tuttora presenti presso l'abbazia alcuni alveari con annessa produzione di miele e candele profumate per i pellegrini.\nAlcuni dei monaci si occupano di tenere in ordine la ricca biblioteca e rilegano i libri antichi. Questa attivit\u00e0 \u00e8 svolta, su ordinazione, anche per turisti e pellegrini.\nAll'ingresso del grande complesso si pu\u00f2 trovare un negozio dove vengono venduti prodotti di cancelleria, libri e piccoli oggetti religiosi e altri prodotti alimentari delle abbazie vicine.\nSopra quest'ultimo negozio si trova una sala nella quale \u00e8 allestita una mostra fotografica, storica e oggettistica sulla storia trappista e sulla storia dell'abbazia, sulla vita monastica e sull'organizzazione della giornata dei monaci."}
{"id": "2274846", "revid": "212348", "url": "https://it.wikipedia.org/wiki?curid=2274846", "title": "Istockphoto", "text": ""}
{"id": "2274847", "revid": "1543377", "url": "https://it.wikipedia.org/wiki?curid=2274847", "title": "Cladonia ciliata", "text": "Cladonia ciliata Stirt. (1888), \u00e8 una specie di lichene appartenente al genere Cladonia, dell'ordine Lecanorales.\nIl nome deriva dal latino \"ciliatus\", provvisto di ciglia.\nCaratteristiche fisiche.\nIl tallo primario di questa specie si presenta crostoso all'aspetto, e spesso non \u00e8 presente. I podezi spesso si ramificano solo dicotomicamente, cio\u00e8 a due ramificazioni alla volta, diversamente da altre specie quali la C. arbuscula, la C. mitis e la C. rangiferina, ed entrambe la ramificazioni sono rivolte dalla stessa parte. La var. \"tenuis\" ha il tallo di colore grigio, mentre la var. \"ciliata\" lo presenta di colore verde.\nHabitat.\nSpecie che ricerca una moderata umidit\u00e0, \u00e8 presente in pianura e in collina, si sviluppa sul terreno in estesi tappeti e su muschi in terreni arbustivi. Nelle regioni a clima oceanico, la var. \"tenuis\", \u00e8 pi\u00f9 diffusa della var. \"ciliata\".\nLocalit\u00e0 di ritrovamento.\nLa specie \u00e8 stata ritrovata finora nelle seguenti localit\u00e0:\nCanada (Columbia Britannica), Germania (Meclemburgo, Sassonia-Anhalt, Renania-Palatinato, Bassa Sassonia, Baden-W\u00fcrttemberg, Baviera, Berlino, Essen, Schleswig-Holstein, Turingia), Spagna (Castiglia e Le\u00f3n), Marocco, Repubblica Ceca, Irlanda, Isole Svalbard, Cile, Austria, Lituania, Norvegia, Svezia, Danimarca, Portogallo, Cina (Yunnan), Romania, Ungheria, Groenlandia, Regno Unito, Thailandia.\nIn Italia \u00e8 presente, anche se molto rara, in tutto il Trentino-Alto Adige, nella parte settentrionale ed occidentale del Veneto, in tutto l'arco ligure, in Toscana, in Calabria e in Sicilia.\nTassonomia.\nQuesta specie secondo alcuni autori \u00e8 da riferire alla sezione Cladina, pi\u00f9 conosciuti come \"licheni delle renne\", secondo altri alla sezione Tenues e presenta le seguenti forme, sottospecie e variet\u00e0 (al 2008):"}
{"id": "2274848", "revid": "729019", "url": "https://it.wikipedia.org/wiki?curid=2274848", "title": "Marcello Prestinari", "text": "Biografia.\nSi arruol\u00f2 nel neocostituito Esercito Italiano frequentando l'accademia militare e venendo assegnato come ufficiale del corpo dei bersaglieri. Inviato in Colonia eritrea nel 1887, fece parte della spedizione di consolidamento delle posizioni italiane in Eritrea diretta dal generale Asinari di San Marzano come aiutante di campo del colonnello Coriolano Ponza di San Martino.\nTornato in seguito in Africa nel 1894, partecip\u00f2 come comandante di un battaglione ascari durante la battaglia di Coatit, nella guerra coloniale contro il negus Menelik del 1895.\nPromosso maggiore, gli fu ordinato di presidiare il fortino di Adigrat alla testa dei cacciatori d'Africa, che difese per oltre due mesi dall'assedio dagli Abissini prima di poterlo evacuare, non prima di averne ricevuto il permesso direttamente dal Re d'Italia, pochi mesi prima della disfatta di Adua del 1896.\nPur collocato a riposo sin dal 1904, bench\u00e9 settantenne si present\u00f2 ugualmente volontario per la prima guerra mondiale, dove nell'estate del 1915 ebbe il comando della Brigata Etna, alla cui testa si distinse per la difesa della Trincea delle Frasche; l'anno successivo partecip\u00f2 alla difesa del Monte Portecche sull'altopiano di Asiago dove cadde colpito mortalmente. Per tale atto di eroismo ebbe la massima onorificenza militare alla memoria.\nIl giorno stesso della sua morte Prestinari fece fucilare otto soldati della Brigata Etna, considerati colpevoli di sbandamento. Secondo l'Almanacco Socialista Italiano le pallottole che lo colpirono alla gola potrebbero essere state sparate dagli stessi militari della brigata per vendicare i commilitoni.\nOttimo e carismatico organizzatore di reparti eritrei, il suo nome \u00e8 ancora ricordato in proverbi popolari eritrei ed in un canto tradizionale che di seguito viene riportato."}
{"id": "2274850", "revid": "22663212", "url": "https://it.wikipedia.org/wiki?curid=2274850", "title": "Brian Ferry", "text": ""}
{"id": "2274854", "revid": "1161486", "url": "https://it.wikipedia.org/wiki?curid=2274854", "title": "Antonio Molinari (pittore italiano)", "text": "Biografia.\nFiglio del modesto pittore Giovanni Molinari, un allievo di Pietro Della Vecchia, Antonio ebbe la sua formazione nella bottega paterna e presso quella di Antonio Zanchi. La prima notizia che ne riguarda l'attivit\u00e0 artistica segnala l'esecuzione di ben nove copie di quadri di Zanchi per la famiglia Correggio nel 1671, famiglia presso la quale aveva gi\u00e0 lavorato il padre nel 1666, sempre come copista. La sua prima produzione \u00e8 influenzata dai tenebrosi, soprattutto Zanchi, il suo maestro, e Loth. La prima opera indipendente \u00e8 il \"Ritratto di Elena Lucrezia Corner Psicopia\", del 1678, celebrante il conseguimento della sua laurea in filosofia, oggi conservato ai Musei civici agli Eremitani. Tra 1678 e 1681 esegue il \"Giudizio universale\" per il monastero francescano di Macarsca.\nA partire dalle sue prime opere pubbliche a Venezia, la \"Nativit\u00e0 della Vergine\" e la \"Visitazione\", entrambe eseguite per l'Ospedaletto, Antonio si allontana decisamente dalla pittura tenebrosa virando verso i modelli di Pietro da Cortona, sotto l'esempio di quanto andava facendo anche Loth, schiarendo la tavolozza e adottando una pennellata fluida. Raggiunto quindi uno stile personale e riconoscibile, si specializz\u00f2 in dipinti di \"storie\" a destinazione privata. Alcune committenze pubbliche di rilievo ne attestano lo status raggiunto tra i pittori veneziani: il \"Trasporto dell'Arca dell'Alleanza\" (per il Corpus Domini; 1694-95), \"La traslazione del corpo di San Marco\" (per la chiesa dei Santi Marco e Pancrazio a Crespano del Grappa; dopo il 1695) e la \"Moltiplicazione dei pani\" (per San Pantalon; 1699). L'ultimo periodo segna un avvicinamento ai modi di Antonio Bellucci e Sebastiano Ricci, come ben attestato da opere come \"I santi Andrea, Lucia, Giovanni Evangelista e Pantaleone\" (per la chiesa di San Paolo a San Paolo d'Argon) o \"Bacco e Arianna\" (per Palazzo Ducale). Molinari si era dunque avviato verso quel tipo di pittura neo-veronesiana e dai languori quasi rococ\u00f2 che segner\u00e0 l'inizio delle ricerche artistiche dei grandi pittoriveneziani del XVIII secolo. Fu inoltre un grande disegnatore, come attestano le due raccolte del Museum Kunstpalast e del Louvre. \nNel 1699 ricopr\u00ec la carica di \"\"sindaco\" del Collegio dei pittori, di cui era gi\u00e0 stato \"consigliere\" nel 1682. Nel 1696 figurava come \"avichario e deputato\"\" della Scuola del Santissimo a San Cassiano. Ebbe numerosi figli: Girolamo Giovanni (n. 1680), Angela Maria (n. 1681), Giovan Battista Pasqualino (n. 1683), Giovanni Maria (n. 1686) e Paolina Caterina (n. 1688). L'unico allievo documentato \u00e8 Giovanni Battista Piazzetta, anche se sicuramente dovette disporre di una bottega consistente. L'influenza dei suoi dipinti \u00e8 riscontrabile inoltre nelle opere di pittori come Angelo Trevisani, Antonio Arrigoni e Giovanni Antonio Pellegrini."}
{"id": "2274857", "revid": "110157", "url": "https://it.wikipedia.org/wiki?curid=2274857", "title": "G\u00e1nt", "text": "G\u00e1nt \u00e8 un comune dell'Ungheria di 849 abitanti (dati 2001). \u00c8 situato nella provincia di Fej\u00e9r."}
{"id": "2274859", "revid": "767487", "url": "https://it.wikipedia.org/wiki?curid=2274859", "title": "Gy\u00far\u00f3", "text": "Gy\u00far\u00f3 \u00e8 un comune dell'Ungheria di 1.255 abitanti (dati 2001). \u00c8 situato nella provincia di Fej\u00e9r."}
{"id": "2274861", "revid": "767487", "url": "https://it.wikipedia.org/wiki?curid=2274861", "title": "Hantos", "text": "Hantos \u00e8 un comune dell'Ungheria di 987 abitanti (dati 2001). \u00c8 situato nella provincia di Fej\u00e9r."}
{"id": "2274862", "revid": "1305772", "url": "https://it.wikipedia.org/wiki?curid=2274862", "title": "Campo di crateri del Chiemgau", "text": "Il campo di crateri del Chiemgau \u00e8 un ipotetico insieme di crateri meteoritici che sarebbe stato individuato nella regione del Chiemgau, situata ai piedi delle Alpi, in Baviera (Germania).\nIl campo comprenderebbe pi\u00f9 di 80 crateri con diametri di oltre 3 m, distribuiti su una superficie di circa 60\u00a0km per 30\u00a0km, che sarebbero stati originati da un impatto meteoritico avvenuto nell'Olocene.\nIl cratere principale sarebbe costituito dal \"cratere del Chiemgau\", che ingloba il lago T\u00fcttensee, le cui coordinate del sono 47\u00b0 50' 48\" N, 12\u00b0 34' 05\" E. Il lago ha 400 m di diametro ed \u00e8 profondo 17 m e presenta al suo esterno un bordo rialzato alto 8 m e del diametro di 500 m.\nSul cratere principale sono state effettuate ricerche geologiche, misure geofisiche e analisi petrografiche. In base a misure al radioacarbonio e a ritrovamenti di materiali archeologici, l'impatto sarebbe avvenuto attorno al 500 a.C.\nLa scoperta del campo di crateri del Chiemgau, come pure la maggior parte degli studi su di esso, \u00e8 opera di un gruppo di ricercatori non professionisti (CIRT, o \"Chiemgau impact research team\", in italiano \"gruppo di ricerca sull'impatto del Chiemgau\"), ma i risultati del loro lavoro non sono condivisi dai ricercatori del settore."}
{"id": "2274865", "revid": "767487", "url": "https://it.wikipedia.org/wiki?curid=2274865", "title": "Igar", "text": "Igar \u00e8 un comune dell'Ungheria di 1.136 abitanti (dati 2001). \u00c8 situato nella provincia di Fej\u00e9r."}
{"id": "2274868", "revid": "767487", "url": "https://it.wikipedia.org/wiki?curid=2274868", "title": "Iszkaszentgy\u00f6rgy", "text": "Iszkaszentgy\u00f6rgy \u00e8 un comune dell'Ungheria di 1.901 abitanti (dati 2001). \u00c8 situato nella provincia di Fej\u00e9r."}
{"id": "2274869", "revid": "767487", "url": "https://it.wikipedia.org/wiki?curid=2274869", "title": "Isztim\u00e9r", "text": "Isztim\u00e9r \u00e8 un comune dell'Ungheria di 959 abitanti (dati 2008). \u00c8 situato sul confine nord-occidentale della provincia di Fej\u00e9r.\nStoria.\nLa localit\u00e0 viene menzionata per la prima volta in un documento del 1193. Divenne un importante crocevia commerciale fino al 1792 ed i suoi abitanti sono sempre stati in prevalenza di origine germanica."}
{"id": "2274876", "revid": "110157", "url": "https://it.wikipedia.org/wiki?curid=2274876", "title": "Iv\u00e1ncsa", "text": "Iv\u00e1ncsa \u00e8 un comune dell'Ungheria di 2.932 abitanti (dati 2001). \u00c8 situato nella provincia di Fej\u00e9r."}
{"id": "2274878", "revid": "767487", "url": "https://it.wikipedia.org/wiki?curid=2274878", "title": "Jen\u0151 (Ungheria)", "text": "Jen\u0151 \u00e8 un comune dell'Ungheria di 1.309 abitanti (dati 2001). \u00c8 situato nella provincia di Fej\u00e9r."}
{"id": "2274879", "revid": "1086846", "url": "https://it.wikipedia.org/wiki?curid=2274879", "title": "Associazione Calcio Torino 1976-1977", "text": "Questa voce raccoglie le informazioni riguardanti lAssociazione Calcio Torino nelle competizioni ufficiali della stagione 1976-1977.\nStagione.\nIn questa stagione il Torino, favorito ai nastri di partenza del campionato anche in virt\u00f9 del titolo nazionale conquistato la stagione precedente, dette luogo a un lungo duello al vertice con i concittadini della , che alla fine ebbero la meglio per un solo punto. Le due squadre conclusero alla quota-record di 51 punti contro 50: con un punteggio simile i granata avrebbero vinto lo scudetto in tutti i tornei a 16 squadre disputati in Italia.\nIn Coppa Italia il Torino non riusc\u00ec ad andare oltre il primo turno a vantaggio del sorprendente , appena promosso dalla Serie C, mentre in Coppa dei Campioni, dopo aver superato il grazie a una rocambolesca vittoria all'andata (gli svedesi raggiunsero i granata a due minuti dal termine, ma ritornarono in svantaggio dopo poco pi\u00f9 di un minuto), il cammino dei piemontesi si ferm\u00f2 agli ottavi di finale contro i tedeschi d'Occidente del : i puledri sconfissero il Torino in trasferta per 2-1 mentre al ritorno, in casa, gestirono agevolmente la situazione in una partita che vide gli italiani concludere in otto, con Graziani costretto negli ultimi minuti a fare le veci di Castellini fra i pali.\nMaglie e sponsor.\nAlle tradizionali divise (maglia, calzoncini e calzettoni granata per le partite interne, maglia bianca, calzoncini e calzettoni granata per le partite esterne) viene aggiunto, come per ogni squadra campione d'Italia in carica, lo scudetto sulla parte sinistra della maglia. Nel caso della maglia del Torino della stagione 1976-1977, lo scudetto ha sormontato un toro stilizzato granata, simbolo della societ\u00e0."}
{"id": "2274882", "revid": "1318658", "url": "https://it.wikipedia.org/wiki?curid=2274882", "title": "Casa Cogollo", "text": "Casa Cogollo \u00e8 un palazzo del 1559 sito in Corso Palladio a Vicenza e attribuito all'architetto Andrea Palladio. \u00c8 inserito dal 1994 nell'elenco dei 23 monumenti palladiani della citt\u00e0 facenti parte dei Patrimoni dell'umanit\u00e0 dell'UNESCO.\nL'edificio, bench\u00e9 noto come casa del Palladio, fu realizzato per un notaio e non fu mai l'abitazione del maestro vicentino: sono state piuttosto le sue dimensioni, contenute rispetto all'enfasi monumentale degli altri palazzi palladiani, a spingere all'equivoco chi cercava in citt\u00e0 un segno visibile del domicilio dell'architetto.\nStoria.\nLa ristrutturazione della facciata della propria casa quattrocentesca \u00e8 imposta dal Maggior Consiglio al notaio Pietro Cogollo come contributo al \"decoro della citt\u00e0\", vincolante la positiva accettazione della sua richiesta di conseguire la cittadinanza vicentina, con un investimento economico nel cantiere non inferiore ai 250 ducati.\nIn mancanza di documenti e disegni autografi, l'attribuzione a Palladio dell'elegantissima facciata divide tuttora gli studiosi, ma l'intelligenza della soluzione architettonica proposta, cos\u00ec come il disegno di tutti i dettagli, difficilmente possono essere riferiti ad altri.\nL'immobile \u00e8 stato restaurato nel 2003. La colorazione prevalentemente gialla delle pietre tenderebbe a dimostrare che l'esecuzione dell'opera non \u00e8 stata seguita dal Palladio, che mai la cita nei suoi scritti; inoltre sono stati restaurati i resti degli affreschi fatti realizzare dal Cogollo in base alle usanze pre-palladiane ancora fortemente radicate quando Andrea Palladio era operante.\nDescrizione.\nI vincoli posti da uno spazio angusto e dalla impossibilit\u00e0 di aprire finestre al centro del piano nobile per la presenza di un camino (e relativa canna fumaria) spingono Palladio a porre l'enfasi sull'asse della facciata, realizzando una struttura costituita a piano terra da un'arcata affiancata da semicolonne e al piano superiore da una sorta di tabernacolo che incorniciava un affresco di Giovanni Antonio Fasolo. A pianterreno l'arcata \u00e8 affiancata da due vani rettangolari che danno luce e facilitano l'accesso al portico, componendo una sorta di serliana, come gi\u00e0 nella Basilica Palladiana. L'esito \u00e8 una composizione di grande forza monumentale ed espressiva, pur nella semplicit\u00e0 dei mezzi a disposizione."}
{"id": "2274884", "revid": "110157", "url": "https://it.wikipedia.org/wiki?curid=2274884", "title": "Santuario della Madonna dell'Aiuto (Bobbio)", "text": "Il santuario della Madonna dell'Aiuto (detta comunemente \"La Madonnina dell'Aiuto\"), \u00e8 un edificio ecclesiastico non parrocchiale di Bobbio in provincia di Piacenza, alle dipendenze della parrocchia di Santa Maria Assunta.\nIl seicentesco santuario-basilica sorge vicino alla borgata di Corgnate (ant. \"Codognarum\"), un tempo al di fuori del centro del tessuto urbano della cittadina, come per il monastero di San Francesco: si tratta del borgo medioevale detto \"borgo estrinseco\", accanto all'odierno centro storico, che conserv\u00f2 l'originale denominazione di \"Bobium\".\nLa facciata si apre davanti via Garibaldi di fronte al vecchio ospedale di forma semicircolare.\nAll'interno del santuario si scende nella precedente chiesetta quattrocentesca detta \"Chiesa dell'Annunciazione di Maria\" dove vi \u00e8 il santuarietto con il \"sacello miracoloso\" e l'antica edicola della Madonna dell'Aiuto.\nDal 1954 la Madonna dell'Aiuto \u00e8 patrona della citt\u00e0 di Bobbio e basilica minore dal 1970.\nLa festa annuale del santuario \u00e8 il 5 giugno e a maggio si tiene l'antica celebrazione del mese mariano.\nStoria.\nLa storia del santuario inizia con un \"miracolo\" che fa tramutare il posto in luogo di culto.\nSecondo la leggenda, nella seconda met\u00e0 del XIV secolo tal Adriano Repetino, proprietario di un vigneto situato a Corgnate e confinante con i terreni del monastero, volle innalzare un muro divisorio che delimitasse la propriet\u00e0, egli in una nicchia fece dipingere, da un ignoto pittore, l'immagine della Madonna in trono con in braccio il Bambino che alza una manina in atto benedicente e nell'altra tiene un mazzolino di fiori campestri.\nSubito la nicchia con l'affresco richiam\u00f2 numerose persone in devozione e all'inizio dell'estate del 1472 si verific\u00f2 il primo fatto straordinario: viene notata sull'immagine una mutazione dei lineamenti e del colore del volto della Madonna.\nLa gente accorse subito sul posto prostrandosi in preghiera ed avvennero le prime guarigioni di ammalati, quindi si avvert\u00ec la necessit\u00e0 di proteggere l'affresco costruendo un piccolo tempio a forma semi-esagonale, l'attuale \"sacello miracoloso\".\nInoltre si inizi\u00f2 la costruzione della chiesetta intorno al tempio-sacello, l'attuale chiesa dell'Annunciazione di Maria.\nNel 1621 inizi\u00f2 la costruzione del santuario e solo nel 1836 furono ultimati i lavori.\nDescrizione del santuario.\nIl complesso del santuario-basilica presenta una disarmonia architettonica nata dalle costruzioni che si protrassero per pi\u00f9 di 300 anni.\nLa facciata della seicentesca chiesa \u00e8 in stile romanico, l'interno \u00e8 ad una sola navata con cappelle laterali sui due fianchi dell'edificio.\nIn fondo con due scalette ai lati del presbiterio si accede alla quattrocentesca chiesa dell'Annunciazione di Maria dove vi \u00e8 il \"sacello miracoloso\" con il tempietto che custodisce l'edicola con l'antico affresco della \"Madonna dell'Aiuto\".\nChiesa dell'Annunciazione di Maria.\nL'antica quattrocentesca chiesa \u00e8 in stile tardo gotico lombardo.\nCon la costruzione del definitivo santuario anteriore e soprastante la chiesetta, la struttura venne modificata nell'attuale, ben visibile il complesso dalla parte inferiore al lato sud."}
{"id": "2274891", "revid": "1924342", "url": "https://it.wikipedia.org/wiki?curid=2274891", "title": "Luke Worrall", "text": "Carriera.\nLuke Worrall viene scoperto nel 2007 mentre era impegnato a fare skateboard ed ottiene un contratto con l'agenzia di moda Public Image Worldwide, grazie alla quale gi\u00e0 ad agosto dello stesso anno gli fa ottenere la copertina della rivista \"Dazed\", che avr\u00e0 nuovamente a novembre dello stesso anno. Nello stesso periodo sfila per Marc Jacobs, di cui diventa anche il testimonial della linea \"Marc by Marc Jacobs\".\nLa popolarit\u00e0 del modello cresce notevolmente, quando nel 2008 inizia una relazione sentimentale con la cantante Kelly Osbourne, figlia del celebre Ozzy Osbourne, che lo porta ad essere segnalato anche dal sito \"models.com\". Viene fotografato da Steven Klein, per \"W\" insieme a Hilary Swank e per \"V\" insieme a Jessica Stam, e da Juergen Teller per \"Arena Homme +\". Ad agosto compare su \"Vogue\" e a settembre lascia la Public Image Worldwide, per un contratto con la VNY Management.\nNel 2008 la rivista \"Forbes\" ha classificato Luke Worrall al decimo posto nella classifica dei modelli pi\u00f9 pagati al mondo."}
{"id": "2274901", "revid": "666668", "url": "https://it.wikipedia.org/wiki?curid=2274901", "title": "FCK De Hommel", "text": "Il FCK De Hommel \u00e8 una squadra olandese di calcio a 5, fondata nel 1972 con sede a 's-Hertogenbosch.\nSi tratta di una delle squadre storiche del campionato olandese di calcio a 5, nata e sostenuta da diverse aziende agricole nella sua fase iniziale, poi fusasi alla fine degli anni '80 con il FC Kools.\nUna seconda fusione con il Ankertje ha dato la spinta decisiva a salire nelle pi\u00f9 alte categorie, portando alla vittoria di tre titoli nazionali, due coppe e due supercoppe. In Europa invece la squadra olandese ha sempre ottenuto risultati molto deludenti: non ha ottenuto punti n\u00e9 vittorie nelle prime due edizioni della UEFA Futsal Cup a cui ha partecipato, nel 2007 ha ottenuto la sua prima vittoria battendi gli svizzeri dell'Uni Futsal Team Bulle ma questo non \u00e8 bastato per la qualificazione al tabellone principale.\nCollegamenti esterni.\nSito ufficiale"}
{"id": "2274907", "revid": "1456895", "url": "https://it.wikipedia.org/wiki?curid=2274907", "title": "Borislav Ivkov", "text": "Nel periodo 1955-1970 \u00e8 stato il pi\u00f9 forte giocatore jugoslavo dopo Svetozar Gligori\u0107. Ha vinto per tre volte il campionato jugoslavo ed ha partecipato pi\u00f9 volte alle selezioni per il titolo mondiale. Ha giocato con la Jugoslavia in 12 olimpiadi degli scacchi ottenendo 15 medaglie.\nPrincipali risultati.\nNel 2007, all'et\u00e0 di 73 anni, ha partecipato con successo al \"Canadian open\" di Ottawa.\nRisultati alle Olimpiadi.\nIvkov ha giocato 171 partite in 12 olimpiadi, con il risultato complessivo di +82, =76, \u201313 (70,2%). Ha vinto due medaglie d'oro, due d'argento e una di bronzo individuali; sei d'argento e quattro di bronzo di squadra, per un totale di 15 medaglie, un record per giocatori non sovietici."}
{"id": "2274908", "revid": "278830", "url": "https://it.wikipedia.org/wiki?curid=2274908", "title": "Leah Dizon", "text": "Dal 2006 si \u00e8 trasferita in Giappone, dove \u00e8 divenuta una cantante J-pop di successo, firmando un contratto con la Victor Entertainment e pubblicando due album.\nBiografia.\nDi origini cinesi, filippine e francesi, Leah Dizon \u00e8 la quarta di sei figli. Dopo aver preso lezioni di danza si \u00e8 iscritta a una scuola di teatro. Dopo il diploma, la Dizon si trasfer\u00ec a Los Angeles, dove inizi\u00f2 la carriera di modella, apparendo sulle copertine di alcune riviste di automobili.\nNell'aprile 2006 si trasfer\u00ec a Tokyo, firmando un contratto con la Victor Entertainment. Nell'ottobre dello stesso anno pubblic\u00f2 il suo primo album fotografico, intitolato \"Petit Amie\", che riscosse un buon successo tra i giovani giapponesi. Il 5 ottobre 2006 incise il suo primo singolo, \"Fever\", una cover di una canzone di Kylie Minogue. Nel febbraio 2007 incise il suo singolo di debutto, \"Softly\", seguito dal suo primo album, intitolato \"Destiny Line\". Nel 2008 usc\u00ec il suo secondo album, \"Communication!!!\".\nNel 2007 debutt\u00f2 in veste di attrice, interpretando un ruolo nel cortometraggio \"Traffic in the Sky\", diretto da Charles Yi. Successivamente apparve nel ruolo di se stessa in due serie televisive e partecip\u00f2 al reality show \"Dai 58 kai NHK K\u00f4haku uta gassen\". La Dizon \u00e8 apparsa anche in numerosi spot pubblicitari della Coca-Cola, della JVC e della Fujifilm.\nIl 19 agosto 2009 viene pubblicato l'album \"Katamari Damacy Tribute OST\", contenente il singolo inedito \"Everlasting love + you\"."}
{"id": "2274909", "revid": "155634", "url": "https://it.wikipedia.org/wiki?curid=2274909", "title": "Torino Calcio 1977-1978", "text": "Questa voce raccoglie le informazioni riguardanti il Torino Calcio nelle competizioni ufficiali della stagione 1977-1978.\nStagione.\nIl Torino vive un inizio di campionato altalenante a causa dei concomitanti impegni europei, e dopo il pareggio a reti bianche nel derby \u00e8 distaccato di quattro punti dal capolista e due dalla ; alla fine del girone di andata la squadra di Radice \u00e8 comunque seconda, a due lunghezze dai concittadini.\nVerso la fine del girone di ritorno i granata non riescono a rimontare i rivali bianconeri e, dopo il secondo pari a reti inviolate nella stracittadina, successivamente vengono superati anche dalla rivelazione . Nell'ultima giornata del torneo, con un pareggio a reti bianche sul campo del , il Torino riesce ad agganciare i neopromossi berici a quota 39 punti, pagando un distacco di cinque lunghezze dalla Juventus riconfermatasi campione d'Italia.\nIn Coppa Italia i granata raggiungono il girone semifinale mentre in Coppa UEFA, dopo avere eliminato nei turni precedenti i ciprioti dell' e gli jugoslavi della , vengono estromessi agli ottavi di finale dai francesi del .\nCalciomercato.\nCoppa Italia.\nA causa dei Mondiali in Argentina fu concesso alle squadre giunte al girone semifinale di Coppa Italia di ricevere tre giocatori in prestito."}
{"id": "2274910", "revid": "92723", "url": "https://it.wikipedia.org/wiki?curid=2274910", "title": "RELIKT-1", "text": "Il RELIKT-1 (dal russo \u0420\u0415\u041b\u0418\u041a\u0422-1) era un esperimento dell'ex Unione Sovietica a bordo del satellite Prognoz 9 (lanciato il 1\u00ba luglio 1983) per misurare le anisotropie della radiazione cosmica di fondo (CMB). Da una prima analisi dei dati si stim\u00f2 solo un limite superiore alle anisotropie su larga scala angolare, ma ad un'ulteriore analisi dati nel 1992 si trov\u00f2 un segnale compatibile con quello di esperimenti successivi. Questo esperimento fu preparato dallo Space Reasearch Institute dell'Accademia russa delle scienze e supervisionato dal Dr. Igor Strukov.\nFu realizzata una mappa del cielo a 37\u00a0GHz, usando un radiometro a modulazione di tipo Dicke che non poteva per\u00f2 fare misurazione a pi\u00f9 di una banda. L'intera volta cieleste fu osservata in sei mesi ad una scala angolare di 5,5 gradi e con una sensibilit\u00e0 sulla temperatura di 0,6 mK.\nFu misurata l'emissione galattica a microonde e osservata l'anisotropia di dipolo della CMB. Il momento di quadruopolo fu osservato tra i 17 e i 45 mK rms, con il 90% di confidence level.\nLa scoperta dell'anisotropia da parte del RELIKT-1 fu ufficialmente riportata nel gennaio 1992 al seminario di astrofisica di Mosca."}
{"id": "2274913", "revid": "1226", "url": "https://it.wikipedia.org/wiki?curid=2274913", "title": "Atlantide - Storie di Uomini e di Mondi", "text": ""}
{"id": "2274923", "revid": "92723", "url": "https://it.wikipedia.org/wiki?curid=2274923", "title": "Amor Hakkar", "text": "Biografia.\nHakkar \u00e8 nato nel 1958 nell'Aur\u00e8s, regione del nord-est dell'Algeria caratterizzata dalla presenza berbera. \"La maison jaune\", che gli ha valso tre premi al Festival internazionale del film di Locarno, tra cui quello ecumenico, \u00e8 il primo film girato in lingua berbera. In realt\u00e0 Hakkar \u00e8 sempre vissuto in Francia e ha scoperto il cinema relativamente tardi. \n\"Sale temps pour un voyou\" (1992) \u00e8 il suo primo lungometraggio. L'ispirazione per \"La maison jaune\" gli \u00e8 venuta dal ritorno sulle sue montagne per riportarvi le spoglie del padre, secondo il suo desiderio. Hakkar \u00e8 anche scrittore: \"La cit\u00e9 des fausses notes, 2001\" \u00e8 un suo libro; il nuovo film cui sta lavorando, \"Quelques jours de r\u00e9pit\", \u00e8 ambientato in Francia."}
{"id": "2274924", "revid": "1543377", "url": "https://it.wikipedia.org/wiki?curid=2274924", "title": "Cosmic Anisotropy Telescope", "text": "Il CAT (dall'inglese Cosmic Anisotropy Telescope) \u00e8 stato un interferometro a tre elementi per osservare la radiazione cosmica di fondo (CMB) nella banda tra i 13 e i 17\u00a0GHz, situato all'Osservatorio radioastronomico Mullard. Nel 1995, fu il primo strumento a misurare la struttura della CMB a piccole scale angolari. Con l'avvento del VSA il telescopio CAT \u00e8 andato in disuso."}
{"id": "2274927", "revid": "371529", "url": "https://it.wikipedia.org/wiki?curid=2274927", "title": "Psycho Killer", "text": "Psycho Killer \u00e8 un singolo dei Talking Heads pubblicato nel 1977, tratto dal loro primo album \"\".\n\u00c8 stato scritto da David Byrne, Chris Frantz e Tina Weymouth.\nIl caratteristico singolo di debutto della band contiene un testo che sembra rappresentare il punto di vista di un serial killer psicopatico, tanto che alcuni hanno ipotizzato che possa intendersi come una sorta di citazione dell'Anthony Perkins-Norman Bates di \"Psycho\". Originariamente scritta ed eseguita come una ballata, evolvendosi \"Psycho Killer\" divenne quella che AllMusic definisce \"una canzone ingannevolmente funky new wave/no wave [...] con un ritmo incalzante, ed una delle pi\u00f9 memorabili linee di basso di tutto il rock &amp; roll\".\n\"Psycho Killer\" fu l'unica canzone tratta dall'album ad apparire nella classifica Billboard Hot 100, raggiungendo la posizione numero 92. Inoltre, nel 1977 si piazz\u00f2 all'undicesimo posto nei Paesi Bassi.\nIl brano.\nTesto.\nCaratteristica peculiare del brano \u00e8 data dal testo bilingue. In particolare, le strofe in cui il killer psicopatico illustra gli stati d'animo che lo inducono all'omicidio \u00e8 cantata in inglese, mentre il ritornello (\"\u00abPsycho Killer/Qu'est-ce que c'est...\u00bb\") \u00e8 in francese; anche la strofa finale \u00e8 bilingue (\"\u00abCe que j'ai fait, ce soir-l\u00e0\u00bb\" / \"\u00abCe qu'elle a dit, ce soir-l\u00e0\u00bb\"... \"\u00abWe are vain and we are blind\u00bb\" / \"\u00abI hate people when they're not polite\u00bb\").\nVersioni successive.\nUna versione live del brano \u00e8 inclusa nell'album \"The Name of This Band Is Talking Heads\" del 1982, mentre quando lo stesso album venne commercializzato su CD includeva anche una seconda versione live ricavata dal tour \"Remain in Light\". Nel 1984, un'altra live version era inclusa nella colonna sonora del film diretto da Jonathan Demme \"Stop Making Sense\". Il film si apre con David Byrne che, solo sul palco, annuncia: \"\u00abHi. I've got a tape I want to play\u00bb\" (\u00abCiao, ho un nastro che voglio suonare\u00bb), quindi canta la canzone accompagnandosi con una chitarra acustica ed utilizzando una drum machine Roland TR-808 come base ritmica.\nLa canzone \u00e8 presente anche nelle compilation \"\" del 1992 e \"The Best of Talking Heads\" del 2004.\nCover.\nMolti artisti hanno realizzato una cover di \"Psycho Killer\", tra cui Brand New, Velvet Revolver, Cage the Elephant, Local H, Phish, Richard Thompson, Marco Mengoni, e The Faint. Nel 2017 Selena Gomez pubblica \"Bad Liar\", singolo la cui base \u00e8 un riarrangiamento di \"Psycho Killer\"; David Byrne in persona ha elogiato il singolo."}
{"id": "2274932", "revid": "339392", "url": "https://it.wikipedia.org/wiki?curid=2274932", "title": "CryENGINE2", "text": ""}
{"id": "2274934", "revid": "486946", "url": "https://it.wikipedia.org/wiki?curid=2274934", "title": "Yantra (fiume)", "text": ""}
{"id": "2274935", "revid": "3831", "url": "https://it.wikipedia.org/wiki?curid=2274935", "title": "Medaglia Bandiera Rossa dei lavoratori", "text": ""}
{"id": "2274936", "revid": "287204", "url": "https://it.wikipedia.org/wiki?curid=2274936", "title": "Luigi Rodriguez", "text": "Biografia.\nNato in data incerta alla fine del XVI secolo, era fratello di Alonso Rodriguez, anch'egli pittore. Giovanissimo, nel 1594 si trasfer\u00ec a Napoli insieme a Giovanni Bernardino Azzolino, che gli fece praticamente da padrino. Non \u00e8 certo se prima della sua partenza Luigi abbia prodotto o meno materiale artistico, sicuramente una sola sua opera si trova oggi sul suolo siciliano, ossia il dipinto \"Davide con la testa di Golia\", che troneggia nella Sala del Consiglio dell'Universit\u00e0 di Messina.\nSecondo le cronache napoletane, Rodriguez, appena giunto nella capitale del regno, fu alle dipendenze di Belisario Corenzio, seguendo poi l'influenza di Cavalier d'Arpino.\nIl suo primo lavoro a Napoli fu presso la chiesa di Sant'Anna dei Lombardi, nel 1596-1598, dove contribu\u00ec alla risistemazione della Cappella Orefice: i suoi affreschi fanno da contorno alla statua scolpita da Girolamo D'Auria.\nRodriguez partecipa poi ad uno dei pi\u00f9 importanti lavori del tempo, quelli relativi alla decorazione del soffitto della chiesa di Santa Maria la Nova, un ciclo pittorico composto da 46 tele dei principali artisti napoletani dell'epoca. Successivamente prende parte, insieme a Battistello Caracciolo, alla decorazione dell'aula del Sacro Monte di Piet\u00e0, all'incirca nel 1601-03.\nUn altro lavoro procacciatogli dal Corenzio \u00e8 l'affrescatura dell'abside della Cappella Maggiore della chiesa dei Gerolamini, realizzata con l'Azzolino, dove dipinge la \"Deposizione\" (1603) e la \"Redenzione dei Cattivi alla Misericordia\".\nAl Museo Nazionale di Napoli sono conservate due sue tele ad olio: \"Madonna del Rosario\" e \"Santissima Trinit\u00e0\", probabilmente provenienti da quello che era il Convento della Trinit\u00e0 delle Monache.\nAl 1607 risalgono gli affreschi realizzati dal Rodriguez sulla volta della chiesa di Santa Patrizia, a Napoli. Nel 1608 i suoi affreschi decorano invece, sempre a Napoli, il Refettorio e la Sala Capitolare (Sala dei Baroni) del convento di San Lorenzo Maggiore, complesso gestito dall'Ordine dei frati minori osservanti commissionati da Gaspar de Guzm\u00e1n y Pimentel, conte di Olivares e duca di Sanl\u00facar.\nUn'altra opera di L. Rodriguez si pu\u00f2 osservare nella chiesa di Santa Maria di Costantinopoli: una \"Madonna e i Ss. Francesco d'Assisi e di Paola\" nella terza cappella della navata sinistra. Una sua \"Madonna e santi\" si trova inoltre nella prima cappella destra della chiesa dell'Eremo dei Camaldoli.\nSecondo delle cronache napoletane, Luigi Rodriguez sarebbe morto nel 1630 avvelenato dal suo maestro Belisario Corenzio. Oggi viene per\u00f2 accettata come data del decesso il 1609, soprattutto considerando il fatto che, pur essendo al tempo un artista affermato e in continua ascesa, non ci sono giunte opere o testimonianze successivamente a questa data; la causa della morte ci \u00e8 per\u00f2 tuttora ignota."}
{"id": "2274937", "revid": "913245", "url": "https://it.wikipedia.org/wiki?curid=2274937", "title": "Pamela Jelimo", "text": "Biografia.\nHa vinto la medaglia d'oro ai Giochi olimpici del 2008 a Pechino. \u00c8 stata la prima donna keniota a vincere una medaglia d'oro olimpica ed anche la prima keniota a vincere il \"jackpot\" nella Golden League.\n\u00c8 la detentrice sia del record mondiale under 20 sugli 800 m piani che del record africano assoluto sulla medesima distanza. La Jelimo \u00e8 anche una delle donne pi\u00f9 giovani ad avere conquistato una medaglia d'oro olimpica, avendo vinto all'et\u00e0 di 18 anni.\nJelimo ha sposato, verso la fine del 2007, Peter Kiprotich Murrey, anch'egli specialista degli 800 metri. Non potendo permettersi economicamente un matrimonio in grande stile, hanno preferito una semplice cerimonia civile. Il matrimonio non venne pubblicizzato se non prima del dicembre 2008."}
{"id": "2274945", "revid": "213136", "url": "https://it.wikipedia.org/wiki?curid=2274945", "title": "Giovanni Lazzarelli", "text": ""}
{"id": "2274949", "revid": "174925", "url": "https://it.wikipedia.org/wiki?curid=2274949", "title": "Prospettiva (arte)", "text": ""}
{"id": "2274951", "revid": "124130556", "url": "https://it.wikipedia.org/wiki?curid=2274951", "title": "Jesualdo Ferreira", "text": "Carriera.\nNel 1982 Ferreira inizi\u00f2 la sua carriera da allenatore alla guida del Rio Maior dove anonime prestazioni non gli consentirono di affermarsi tra i grandi del calcio portoghese. La svolta arriv\u00f2 due anni pi\u00f9 tardi quando l'iberico, giunto ai quarant'anni, si sedette sulla panchina dell'Acad\u00e9mica de Coimbra. Il campionato fu concluso dalla squadra al settimo posto della Superliga portoghese e questo piazzamento gli consent\u00ec di sedersi sulla panchina del Torreense per ben quattro anni (1986-1990). Nella stagione 1990-91 venne chiamato alla guida dell'Estrela da Amadora, dove trov\u00f2 come assistente tecnico un Jos\u00e9 Mourinho alle prime armi: la stagione si concluse con una retrocessione nella Liga de Honra.\nDopo una parentesi durata circa un anno (1995-96) tra le file della FAR Rabat, dove raggiunge il sesto posto in campionato qualificandosi per la Coppa delle Coppe d'Africa e in coppa del Marocco raggiunge la finale, persa 1-0 col Raja, Ferreira torn\u00f2 in Portogallo e gli venne assegnato l'incarico di allenare la Nazionale di calcio del Portogallo Under-21. Nella stagione 2000-2001 riusc\u00ec a non far retrocedere l'FC Alverca e venne messo sotto contratto dal Benfica come allenatore in seconda al fianco di Jos\u00e9 Antonio Camacho. Il 29 dicembre 2001, in seguito a una sconfitta esterna contro il , Camacho venne licenziato e Ferreira promosso come primo allenatore. Vince 10 dei restanti incontri, non riuscendo a qualificare il Benfica per le coppe europee raggiungendo il quarto posto. L'anno seguente parte bene, vincendo le prime quattro partite prima di cadere in casa del per 1-0 e facendosi sorpassare dai rivali del in classifica. Alla sesta giornata, lo scontro diretto proprio contro il Porto \u00e8 perso per 2-1 in rimonta: il Benfica finisce a -4 dai rivali. Il 16 novembre 2002, all'undicesima giornata, il distacco si allunga: il club guidato da Ferreira perde 2-1 contro il , che aggancia proprio \"le Aquile\" a 19 punti. Il 24 novembre, il Benfica \u00e8 impegnato in casa in coppa nazionale contro il Gondomar, club di terza divisione portoghese: nonostante il tecnico schieri buona parte dei titolari in campo, il club \u00e8 sconfitto per 1-0 dagli avversari. Il giorno seguente Ferreira \u00e8 sollevato dall'incarico.\nNell'aprile del 2003 Ferreira venne chiamato alla guida dello Sporting Braga, portandola in soli due anni a lottare per lo scudetto, con le squadre portoghesi pi\u00f9 blasonate, con l'aiuto dell'attaccante brasiliano Wender. Quindi l'allenatore riusc\u00ec a far piazzare lo Sporting Braga al 5\u00ba posto nel 2003-04 e al 4\u00ba posto per due anni consecutivi (2004-05 e 2005-06). Fu poi contattato per il rilancio in campionato del Boavista, ma Ferreira firm\u00f2 un contratto che lo port\u00f2 allo Est\u00e1dio do Drag\u00e3o alla guida del Porto. Grazie anche all'amicizia di lunga data con il presidente Pinto da Costa, l'allenatore ebbe a disposizione una squadra formata da molti fuoriclasse: Ricardo Quaresma, Anderson, Pepe, Ernesto Far\u00edas, Lucho Gonz\u00e1lez, Raul Meireles, Paulo Assun\u00e7\u00e3o, Jos\u00e9 Bosingwa e Lisandro L\u00f3pez. Nel 2006-07, 2007-08 e 2008-09 ha condotto la squadra a vincere la Superliga portoghese, raccogliendo anche ottimi risultati in Champions League. In questi anni il Porto ha sempre raggiunto la fase finale della competizione, ottenendo come miglior piazzamento il raggiungimento dei quarti di finale, dove il Porto \u00e8 stato eliminato dal Manchester United nel 2008-2009.\nDopo una stagione non brillante con un terzo posto finale in campionato, il 26 maggio 2010 risolve consensualmente il contratto con il Porto.\nIl 28 giugno 2010 si lega con il Malaga. L'avventura del tecnico portoghese in Andalusia non \u00e8 molto fortunata e ai primi di novembre, dopo sole nove giornate di campionato, \u00e8 esonerato a causa degli scarsi risultati ottenuti.\nSi accasa poi al Panathinaikos per sostituire Nikolaos Nioplias. Lascia la squadra ellenica il 14 novembre 2012.\nPoco dopo viene ingaggiato dallo Sporting Lisbona in un ruolo dirigenziale. Il 7 gennaio 2013 assume il ruolo di allenatore a seguito dell'esonero di Franky Vercauteren: il successivo 20 maggio annuncia per\u00f2 le sue dimissioni dalla guida dello Sporting a causa dei deludenti risultati ottenuti.\nNel maggio 2013 viene ingaggiato dal Braga come nuovo allenatore per rilanciare la squadra dopo una deludente stagione che ha portato la squadra a non qualificarsi per la Champions League 2013-2014, diventando il primo allenatore ad allenare la squadra per due volte sotto la presidenza di Ant\u00f3nio Salvador. Nel febbraio 2015 viene nominato allenatore dello Zamalek, al posto del connazionale Jaime Pacheco, con contratto di 6 mesi. Resta in carica fino al novembre successivo, vincendo campionato e coppa nazionale.\nIl 28 novembre 2015 viene nominato nuovo tecnico dell'Al-Sadd."}
{"id": "2274962", "revid": "19330", "url": "https://it.wikipedia.org/wiki?curid=2274962", "title": "Sciumen", "text": ""}
{"id": "2274965", "revid": "110157", "url": "https://it.wikipedia.org/wiki?curid=2274965", "title": "Ibrahim El Batout", "text": "Biografia.\nIbrahim El Batout comincia a dedicarsi al cinema di finzione e su pellicola dopo aver lavorato per quasi vent'anni come videoreporter, spesso su scenari di guerra, e come documentarista (finalista al Rory Peck Trust nel 2003). Nel 2005 gira il suo primo lungometraggio, \"Ithaki\". Ad \"Ein Shams\" (titolo originale di \"Eye of the Sun\") \u00e8 andato il primo premio dell'ultimo Taormina Film Festival."}
{"id": "2274970", "revid": "88740", "url": "https://it.wikipedia.org/wiki?curid=2274970", "title": "Capra garganica", "text": "La capra garganica \u00e8 una razza caprina della specie \"Capra hircus\". Il nome dialettale \u00e8 \"razza nustrala\".\nDistribuzione geografica.\nLa razza caprina \u00e8 originaria del promontorio del Gargano in Puglia, dove \u00e8 concentrata la maggior parte dei capi e da dove si \u00e8 diffusa in Campania, Basilicata, Molise, Abruzzo e Calabria. \nAlcuni nuclei sono stati introdotti anche in Lazio e Toscana.\nCaratteristiche fisiche.\nDi media statura (altezza al garrese di 85-90 cm nei maschi e 70-75 cm nelle femmine) ha un peso piuttosto modesto (65 kg nei maschi e 40 kg nelle femmine). \nIl mantello, costituito da peli ruvidi piuttosto lunghi, \u00e8 nero o marrone scuro negli adulti; \u00e8 nero corvino con peli arricciati nei capretti i quali possono fornire apprezzate pellicce. La testa \u00e8 relativamente piccola con corna presenti sia nei maschi che nelle femmine.\nLe femmine presentano le tettole. Le corna, presenti nei due sessi, sono un po' appiattite lateralmente, ritorte e con punte divergenti (tipo cagnanese); oppure nelle femmine, talora, sono rotondeggianti e rivolte all'indietro, tipo 'conocchiole'. \nPochi sono i parti gemellari, il 20 %. Rarissimi quelli trigemini.\nCaratteristiche ambientali.\nLa migliore caratteristica funzionale della razza garganica \u00e8 l'estrema rusticit\u00e0 che la rende particolarmente adatta all'allevamento brado anche in ambienti assai difficili ed a latitudine diversa da quella di origine. \nProduzione latte e formaggi.\nLa produzione media di latte \u00e8 di 200-250 litri in 210 giorni.\nSono poche le variet\u00e0 dei formaggi: canestrato per il consumo fresco, canestrato da grattugiare, poco cacioricotta. Del tutto assente l'uso di formaggi a pasta molle. \nProduzione della carne.\nCapretto: Il peso ideale \u00e8 7-8 kg di peso vivo. A pesi superiori non abbiamo pi\u00f9 il capretto da latte poich\u00e9 i piccoli cominciano gi\u00e0 a brucare l'erba. I capretti da latte sono animali alimentati solo con il latte delle madri, che succhiano alla mammella quando queste ritornano dal pascolo. La qualit\u00e0 della carne di animali di tal peso \u00e8 eccellente. \nCaprettone: Animale di 15-20 kg di peso pronti in estate. Ottima \u00e8 la qualit\u00e0 di questi animali. Quando si trovano animali di peso superiore venduti per caprettone, trattasi di giovani capre eliminate dal gregge per sterilit\u00e0, infortunio, ecc.\nCapra: Animale a fine carriera che viene eliminato dal gregge generalmente in estate quando, provveduto all'ultimo parto e all'ultima lattazione, terminata in corrispondenza del fatto che l'erba \u00e8 ormai secca e l'animale non pu\u00f2 produrre pi\u00f9 nulla, \u00e8 sostituito da altri animali giovani."}
{"id": "2274975", "revid": "599013", "url": "https://it.wikipedia.org/wiki?curid=2274975", "title": "Diego Pellegrini", "text": "Carriera.\nLa sua prima squadra professionistica \u00e8 stata la Pro Cisterna, con la quale ha esordito nel campionato di Serie C2 nel 1986. Poi passa all', con cui ha militato una stagione nella squadra Primavera, una stagione in Serie B e quattro stagioni in Serie C1.\nDopo un anno in Serie B nelle file del Vicenza, \u00e8 passato al con il quale ha esordito in Serie A il 4 giugno 1995 e si \u00e8 anche aggiudicato la Coppa Uefa.\nTra il 1995 ed il 1998 \u00e8 stato nell', prima di passare al , dove ha totalizzato 9 gettoni nella Serie A 1998-1999.\nIn seguito ha giocato per Savoia, , Adelaide City Australia, e per il Mantova.\nNel 2006 firma un contratto di 3 anni con l'Adelaide Blue Eagles.\nDopo la carriera da calciatore, \u00e8 diventato massaggiatore dell'Adelaide United FC fino al 2013. Oggi ha uno studio fisioterapico in Adelaide. Nel 2014 ha aperto una scuola calcio."}
{"id": "2274977", "revid": "767487", "url": "https://it.wikipedia.org/wiki?curid=2274977", "title": "Solstice (gruppo musicale britannico 1990)", "text": "I Solstice sono un gruppo musicale doom metal britannico formato a Bradford dal chitarrista Richard M. Walker nel 1990.\nStoria del gruppo.\nLe prime pubblicazioni (1990-1996).\nLa band incide il primo demo intitolato \"Lamentations\" nel 1991, seguito, nei tre anni successivi da \"MCMXCII\", \"As Empires Fall\" e \"Ragnarok\". Nel 1994 Walker rimane l'unico membro originale, dopo che tre componenti hanno lasciato la band per formare i Serenity e il cantante si \u00e8 unito ai Seer's Tear. Lo stesso anno viene pubblicato dalla Candlelight Records il loro primo album in studio intitolato \"Lamentations\", registrato da Walker con il chitarrista John Piras, il bassista Lee \"Chaz\" Netherwood, il batterista Lennaert Roomer e il cantante Simon Matravers.\nCon questa formazione, nel 1995 la band registra l'EP di sei tracce \"Halcyon\" (uscito per\u00f2 nel 1996) e contenente anche la cover di \"Gloves of Metal\" dei Manowar. Dopo il tour europeo il gruppo viene nuovamente rivoluzionato, Piras (noto anche come Gian Pyres) \u00e8 reclutato dai Cradle of Filth, Roomer viene sostituito alla batteria da Shaun Steels (successivamente nei My Dying Bride) e il cantante \u00e8 costretto ad abbandonare a causa di problemi con l'alcol derivati dalla morte del padre avvenuta qualche mese prima. Nel 1996 si ha un rapido avvicendamento alla batteria, che vede l'ingersso di da Rick Budby al posto di Steels; quest'ultimo \u00e8 stato anche accreditato sull'EP uscito quell'anno, senza per\u00f2 aver partecipato alla registrazione, che invece era stata effettuata da Roomer.\n\"New Dark Age\" e lo scioglimento (1997-2002).\nNel 1997 con il nuovo cantante Morris Ingram il gruppo, ora formato da quattro elementi, registra durante le prove il demo \"Drunken Dungeon Session\". L'anno successivo si aggiunge il chitarrista Hamish Glencross (anch'egli successivamente nei My Dying Bride) e con lui danno alle stampe il secondo album intitolato \"New Dark Age\". Nel 2001 esce lo split con gli Slough Feg \"Gloves of Metal / Fast Taker\", in tributo ai Manowar.\nAd aprile del 2002 Walker announcia lo scioglimento dei Solstice, per dedicarsi ad altri progetti musicali oltre che all'etichetta Miskatonic Foundation da lui creata sei anni prima.\nIl ritorno in attivit\u00e0 (2007-oggi).\nNel 2007 l'etichetta Cyclone Empire pubblica una nuova versione di \"Halcyon\" allungandone la durata con l'aggiunta di sette tracce (tra cui la cover di \"Solitude\" dei Candlemass) registrate durante la sessione di prove diffusa in parte anche tramite il demo \"Drunken Dungeon Session\". Lo stesso anno Walker e Roomer, il batterista del primo album, decidono di riformare la band ingaggiando il cantante Adrian Miles per la registrazione di un nuovo album intitolato \"To Sol a Thane\", ma ci\u00f2 non si \u00e8 mai concretizzato. In quel periodo si \u00e8 aggiunto anche Diccon Harper, l'ex bassista dei DragonForce.\nNegli anni successivi escono diverse raccolte oltre all'EP \"Death's Crown Is Victory\" del 2013 e alla traccia demo \"White Horse Hill\" diffusa in formato digitale nel 2014, entrambi registrati da Walker insieme a quattro nuovi componenti.\nLo stile e le influenze.\nA met\u00e0 degli anni novanta erano considerati tra i gruppi britannici fautori della rinascita del doom metal insieme a Anathema, Cathedral, My Dying Bride e Paradise Lost. A differenza degli altri, che proponevano una versione notevolmente appesantita e mista ad elementi death metal della musica dei primi Black Sabbath, i Solstice si distinguevano sostituendo la componente death con quella epic metal, ispirata dai Candlemass. Il loro stile era influenzato, oltre che dalle due gi\u00e0 citate band, anche da Iron Maiden, Manowar, Saint Vitus e Bathory e al gruppo punk Discharge."}
{"id": "2274978", "revid": "3831", "url": "https://it.wikipedia.org/wiki?curid=2274978", "title": "Garganica", "text": ""}
{"id": "2274980", "revid": "120956991", "url": "https://it.wikipedia.org/wiki?curid=2274980", "title": "Surmodernit\u00e0", "text": "Il neologismo surmodernit\u00e0 \u00e8 stato creato dall'antropologo francese Marc Aug\u00e9 nello sviluppo della teoria dei nonluoghi. Con il termine surmodernit\u00e0, calco dal francese \"surmodernit\u00e9\", ma che si potrebbe anche tradurre con supermodernismo o sovramodernismo, inteso come evoluzione ulteriore rispetto al postmodernismo, si intende fare riferimento ai fenomeni sociali, intellettuali ed economici connessi allo sviluppo delle societ\u00e0 complesse alla fine del ventesimo secolo, con riferimento in particolare al superamento della fase postindustriale e alla sempre pi\u00f9 invasiva diffusione della globalizzazione nella vita degli individui.\nLa condizione di surmodernit\u00e0 rappresenta il recto della medaglia il cui rovescio \u00e8 stato costituito dalla postmodernit\u00e0 ed \u00e8 definita dallo stesso Aug\u00e9 attraverso la figura dell'eccesso, nelle sue declinazioni di \"eccesso di tempo\", \"eccesso di spazio\" ed \"eccesso dell'individuo\" o dell'ego.\nL'eccesso di tempo si risolve in una difficolt\u00e0 di pensare il tempo a causa della sovrabbondanza di avvenimenti del mondo contemporaneo.\nL'eccesso di spazio \u00e8 anch'essa una trasformazione accelerata del mondo contemporaneo che porta da un lato al restringimento del pianeta rispetto alla conquista dello spazio e, dall'altro, alla sua apertura grazie allo sviluppo dei mezzi di trasporto rapido. In questa dimensione nascono e si moltiplicano i nonluoghi.\nL'eccesso di ego si manifesta nel momento in cui, come avviene nelle societ\u00e0 occidentali, l'individuo si considera un mondo a s\u00e9: si ha cio\u00e8 un'individualizzazione dei riferimenti poich\u00e9 l'individuo si propone di interpretare da s\u00e9 stesso per s\u00e9 stesso le informazioni che gli vengono date."}
{"id": "2274985", "revid": "599013", "url": "https://it.wikipedia.org/wiki?curid=2274985", "title": "Andrew Betts", "text": ""}
{"id": "2274988", "revid": "79968", "url": "https://it.wikipedia.org/wiki?curid=2274988", "title": "Flessografia", "text": ""}
{"id": "2274991", "revid": "834", "url": "https://it.wikipedia.org/wiki?curid=2274991", "title": "Letteratura Vittoriana", "text": ""}
{"id": "2275002", "revid": "729019", "url": "https://it.wikipedia.org/wiki?curid=2275002", "title": "Joel Freeland", "text": "Carriera.\nPrimi anni.\nInizi\u00f2 la sua carriera cestistica con i Thames Valley Tigers/Guildford Heat, prima di unirsi con i Solent Stars. Nel giro di un anno, \u00e8 riuscito ad essere convocato con la squadra U18 dell'Inghilterra, trovando cos\u00ec facilmente un posto in squadra al Gran Canaria II, squadra di quarta categoria spagnola. Durante la sua carriera nelle categorie minori spagnole, Freeland fu scelto dai Portland Trail Blazers con la trentesima scelta assoluta al draft NBA del 2006, diventando cos\u00ec il giocatore inglese con la pi\u00f9 alta scelta nella storia del draft.\nI Blazers incoraggiarono Freeland a rimanere in Europa, cos\u00ec da migliorare come giocatore. Freeland firm\u00f2 quindi un contratto con il Gran Canaria nell'agosto 2006.\nDurante la stagione 2006-07 gioc\u00f2 15 partite, facendo anche il suo debutto in ULEB Cup. Freeland continu\u00f2 la sua crescita nella stagione 2007-08, giocando ben 28 partite e raggiungendo i quarti di finale di ULEB Cup. La stagione 2008-09 vide l'imporsi di Freeland come miglior giocare della Gran Canaria, finendo l'anno con una media di 10 punti e 4.6 rimbalzi a partita, per un utilizzo medio di 17 minuti.\nUnicaja Malaga.\nIl 27 luglio 2009 firma con l'Unicaja M\u00e1laga un contratto quinquennale, andando cos\u00ec a colmare il vuoto creatosi dalla partenza di Marcus Haislip.\nDurante la stagione 2009-10 fece il suo debutto in Eurolega, oltre alle 32 presenze nel campionato ACB. La stagione 2010-11 fu per Freeland la migliore, riuscendo a chiudere l'anno con una media di 13.3 punti e 6 rimbalzi a partita.\nL'11 luglio 2012 comunica all'Unicaja M\u00e1laga la sua volont\u00e0 di uscire dal contratto, usando la clausola di 1.5 milioni di euro.\nPortland Trail Blazers.\nIl 13 luglio 2012 firma il suo primo contratto NBA con i Portland Trail Blazers, della durata di tre anni.\nIl 14 dicembre 2012 viene assegnato agli Idaho Stampede, in D-League, insieme a V\u00edctor Claver per poi essere richiamati ai Blazers due giorni dopo.\nIl 26 dicembre 2014 fa registrare il suo \"career-high\", prendendo 17 rimbalzi nella partita contro i Philadelphia 76ers. Il 13 Aprile 2015 Freeland stabilisce il suo career-high segnando 16 punti nella sconfitta contro gli Oklahoma City Thunder.\nCSKA Mosca.\nIl 13 luglio 2015 ritorna in Europa, firmando un contratto di due anni con il club russo CSKA Mosca.\nNazionale.\nFreeland ha rappresentato il Regno Unito alle Olimpiadi di Londra."}
{"id": "2275005", "revid": "364363", "url": "https://it.wikipedia.org/wiki?curid=2275005", "title": "Mazzorno sinistro", "text": ""}
{"id": "2275006", "revid": "111319", "url": "https://it.wikipedia.org/wiki?curid=2275006", "title": "Cesar Cielo", "text": ""}
{"id": "2275011", "revid": "1926649", "url": "https://it.wikipedia.org/wiki?curid=2275011", "title": "Ciro Ferrara (calciatore 7 agosto 1967)", "text": "Con le sue 269 partite (223 in campionato, 6 in Coppa Italia e 40 nella Coppa Italia di Serie C) detiene il primato di presenze nei tornei ufficiali con la maglia della Salernitana. La sua carriera annovera anche la promozione in Serie B ottenuta con la stessa Salernitana nel campionato di Serie C1 (girone B) nella stagione 1989-1990 e quella in Serie A nella stagione Serie B 1997-1998.\nBiografia.\n\u00c8 omonimo di Ciro Ferrara (ex difensore di Napoli e Juventus). Anche lui nato a Napoli nel 1967, ha fatto parte della rosa del Napoli nella stagione 1985-1986; essendo all'epoca entrambi nella stessa squadra, per differenziarli venivano chiamati attraverso dei soprannomi. I due comunque non sono parenti.\nCarriera.\nGiocatore.\nAd eccezione di due partite disputate in Serie A nella stagione 1998-1999 con la maglia della Salernitana prima di passare subito alla Lucchese, ha trascorso sostanzialmente la sua carriera nelle serie minori con (1986-1993 e 1997-1998), in Serie B con il Palermo (1993-1997), Lucchese (1998-2000), (2000-2001), Palmese (2001-2003), (2003-2004) e Scafatese (2004-2005).\nIn carriera ha collezionato due presenze in Serie A, 199 in Serie B, 221 in Serie C1 e 49 in Serie C2: in totale 471 apparizioni tra i professionisti.\nAllenatore.\nNella stagione 2007-2008 \u00e8 stato allenatore in seconda di Andrea Chiappini nella Paganese. Nel 2008/09 allenatore in seconda di Andrea Chiappini al Pescina (serie C2). Nell'annata 2009-2010 \u00e8 stato allenatore in seconda di Mario Somma nella .\nNel campionato 2011-2012 \u00e8 il vice di Roberto Breda alla . L'8 gennaio 2012 questi viene esonerato e con lui anche il suo staff. Dal 1\u00ba ottobre 2012 \u00e8 il vice di Somma al . Il 17 novembre 2012, dopo aver ottenuto sei punti in otto partite, l'intero staff tecnico viene esonerato. Il 18 luglio 2014 segue ancora Somma alla Salernitana, sua ex squadra. A seguito dell'esonero di Somma avvenuto il 18 agosto seguente, anche Ferrara d\u00e0 l'addio al club granata.\nIl 1\u00ba settembre 2016 segue Somma come vice nella sua nuova avventura al , poi, dalla stagione 2017-2018 diventa vice allenatore della insieme a Fabio Caserta.\nStatistiche.\nStatistiche da allenatore.\n\"Statistiche aggiornate al 25 maggio 2019.\" In grassetto le competizioni vinte."}
{"id": "2275015", "revid": "115837", "url": "https://it.wikipedia.org/wiki?curid=2275015", "title": "Yo-tumble", "text": ""}
{"id": "2275020", "revid": "599013", "url": "https://it.wikipedia.org/wiki?curid=2275020", "title": "Andrew Sullivan (cestista)", "text": ""}
{"id": "2275029", "revid": "1522738", "url": "https://it.wikipedia.org/wiki?curid=2275029", "title": "Washington Mews", "text": "Washington Mews \u00e8 una via privata a New York, sita tra la Fifth Avenue e l'Universit\u00e0, a nord di Washington Square Park.\nIn origine si trattava di un complesso di stalle che serviva le case vicine (\"Mews\" in inglese significa scuderia). Le antiche stalle sono state trasformate in abitazioni ed uffici per la vicina New York University.\nL'originale strada di mattoni, che si \u00e8 conservata quasi intatta, unita alle facciate di mattoni imbiancate e con i cespugli rampicanti fa di questa quieta via una bella scena di come era la New York del passato.\nRiferimenti culturali.\nNella serie a fumetti \"Martin Myst\u00e8re\", l'abitazione del protagonista \u00e8 posta al numero 3/a della strada. "}
{"id": "2275030", "revid": "104458", "url": "https://it.wikipedia.org/wiki?curid=2275030", "title": "Susanne Riesch", "text": "\u00c8 sorella della sciatrice alpina Maria e nipote del bobbista Wolfgang Zimmerer, a loro volta atleti di alto livello.\nBiografia.\nSlalomista pura attiva in gare FIS dal dicembre del 2002, Susanne Riesch esord\u00ec in Coppa Europa il 5 febbraio 2004 a Lenggries, piazzandosi 41\u00aa, e in Coppa del Mondo il 5 febbraio 2006 a Ofterschwang, senza qualificarsi per la seconda manche. Alla sua successiva presenza nel massimo circuito internazionale, l'11 novembre 2006, conquist\u00f2 i primi punti ottenendo il 5\u00ba posto a Levi.\nDebutt\u00f2 ai Campionati mondiali a \u00c5re 2007, senza completare la gara; nella successiva stagione 2007-2008 conquist\u00f2 i suoi due podi di carriera in Coppa Europa, la vittoria del 10 gennaio a Melchsee-Frutt e il 2\u00ba posto del 14 marzo a Claviere. Nel dicembre del 2008 ottenne tre vittorie in quattro giorni in Nor-Am Cup, mentre ai Mondiali di Val-d'Is\u00e8re 2009 non concluse nuovamente la prova.\nNella stagione 2009-2010 conquist\u00f2 i suoi due podi di carriera in Coppa del Mondo, piazzandosi 3\u00aa sia a \u00c5re il 13 dicembre, alle spalle della francese Sandrine Aubert e della sorella Maria, sia il 3 gennaio a Zagabria Sljeme, dietro alla Aubert e all'austriaca Kathrin Zettel. Ai XXI Giochi olimpici invernali di , sua unica presenza olimpica, non complet\u00f2 la gara, cos\u00ec come l'anno dopo ai Mondiali di Garmisch-Partenkirchen. L'ultima gara della carriera della sciatrice bavarese fu lo slalom speciale disputato a \u00c5re il 13 dicembre 2014, nel quale non si classific\u00f2; annunci\u00f2 il ritiro, a causa di numerosi infortuni subiti, nel gennaio seguente.\nPalmar\u00e8s.\nCoppa Europa.\nCoppa Europa - vittorie.\nLegenda:\nSL = slalom speciale\nNor-Am Cup.\nNor-Am Cup - vittorie.\nLegenda:\nSL = slalom speciale"}
{"id": "2275033", "revid": "574302", "url": "https://it.wikipedia.org/wiki?curid=2275033", "title": "Blockbuster Entertainment Awards 2000", "text": "La 7\u00aa edizione dei Blockbuster Entertainment Awards si \u00e8 svolta il 9 maggio 2000 nello Shrine Auditorium di Los Angeles.\nVincitori e candidati.\nI vincitori sono indicati in grassetto."}
{"id": "2275037", "revid": "339392", "url": "https://it.wikipedia.org/wiki?curid=2275037", "title": "\u201bAbd ul-\u201bAzi\u00b4z", "text": ""}
{"id": "2275038", "revid": "125308712", "url": "https://it.wikipedia.org/wiki?curid=2275038", "title": "Stradario di Treviglio", "text": "In questo Stradario di Treviglio sono compresi i nomi di strade, piazze e luoghi del territorio comunale di Treviglio e la loro storia, sia di quelli attuali che di quelli non pi\u00f9 esistenti.\nIntroduzione.\nDato che la denominazione ufficiale di vie e piazze e la relativa identificazione mediante targhe apposte dal comune \u00e8 abbastanza recente, i nomi antecedenti sono tutti di origine popolare.\nI nomi rimarcano quindi particolari caratteristiche delle vie quali ad esempio il loro tracciato (ad esempio via Stricta e via Torta), la residenza di una famiglia (ad esempio cantone degli Isacchi e cantone degli Zandi), un edificio importante (ad esempio cantone di San Pietro e piazzale del Santuario) o, nel caso delle strade campestri, dalla localit\u00e0 a cui erano dirette o alla quale erano pi\u00f9 vicine (ad esempio via Brignano e via Caravaggio).\nToponimi attuali.\nIn questa sezione sono presenti i nomi delle vie cittadine e campestri tuttora esistenti o, al massimo esistenti nella seconda met\u00e0 del XX secolo.\nToponimi scomparsi.\nIn questa sezione sono presenti i nomi di strade che non esistono pi\u00f9 o restano anonime nel loro tracciato campestre."}
{"id": "2275042", "revid": "1543377", "url": "https://it.wikipedia.org/wiki?curid=2275042", "title": "Municipalit\u00e0 distrettuale di Alfred Nzo", "text": "La municipalit\u00e0 distrettuale di Alfred Nzo (in inglese \"Alfred Nzo District Municipality\") \u00e8 un distretto della provincia del Capo Orientale e il suo codice di distretto \u00e8 DC44.\nLa sede amministrativa e legislativa \u00e8 la citt\u00e0 di Mount Ayliff e il suo territorio si estende su una superficie di .\nGeografia fisica.\nConfini.\nLa municipalit\u00e0 distrettuale di Alfred Nzo confina a est con quella di Sisonke (KwaZulu-Natal), a sud con quella di O. R. Tambo, a ovest con quella di Joe Gqabi e a nord e a ovest con il Lesotho.\nSuddivisione amministrativa.\nIl distretto \u00e8 suddiviso in 2 municipalit\u00e0 locali:"}
{"id": "2275045", "revid": "848247", "url": "https://it.wikipedia.org/wiki?curid=2275045", "title": "Stazione di Torino Vanchiglia", "text": "La stazione di Torino Vanchiglia (meglio nota come scalo merci Vanchiglia) \u00e8 stata un ampio scalo merci del capoluogo piemontese, posta al termine di una lunga trincea ferroviaria che si dirama dalla ferrovia Torino-Milano (nei pressi del parco Sempione) dagli inizi del Novecento. Si trova nel quartiere Barriera di Milano.\nDismessa alla fine degli anni 1990 in seguito all'ampliamento dello scalo di Orbassano, la stazione \u00e8 in attesa di riqualificazione tramite un progetto di recupero dell'area.\nStoria.\nIl passato della stazione.\nTorino si dot\u00f2 di un ampio scalo merci e lo scalo merci Vanchiglia entr\u00f2 in funzione nel 1926 in seguito a un lungo periodo di lavori iniziato nel 1919, nell'area manifatturiera, a servizio soprattutto del rione di Vanchiglia e delle sue fabbriche nonch\u00e9 di tutta la zona industriale a nord-est del fiume Dora Riparia. In quegli anni, infatti, gli scali merci nella stazione di Torino Porta Susa, del Valdocco e di Torino Dora risultavano ormai inadeguati al notevole sviluppo di traffico che aveva luogo nelle borgate della citt\u00e0, a causa soprattutto dell'incremento del commercio e delle industrie in questa parte della citt\u00e0: si rese cos\u00ec necessaria la costruzione di un nuovo scalo merci, proposto fin dal 1911, in una zona ancora poco interessata dalla crescita edilizia e residenziale, sebbene al confine con quartieri gi\u00e0 allora in espansione (Vanchiglia e Vanchiglietta, il Regio Parco, Borgo Rossini e borgata Aurora e il lato est di Barriera di Milano).\nLo scalo Vanchiglia fu pensato subito come stazione ferroviaria di testa al termine di un lungo tragitto ferroviario di circa 3\u00a0km, diramato dopo la stazione Fossata, all'altezza del moderno parco Sempione (noto all'epoca come parco di Torino Dora): la linea dei binari era \"\u2026in trincea, a scarpata libera, onde permettere l'attraversamento a raso delle strade che la intersecano, a mezzo di cavalcavia.\" Il piazzale merci aveva forma trapezoidale e si sviluppava in un'area di circa 1.300\u00a0m\u00b2, racchiusa fra corso Regio Parco, corso Novara, via Giuseppe Regaldi (con il suo prolungamento ideale in direzione nord-est) via Claudio Monteverdi e il borgo Regio Parco (all'altezza dell'ex Centro di Meccanizzazione Postale Pacchi Vanchiglia).\nLa stazione, con il suo annesso trincerone che la collegava alla Torino-Milano, rimase in funzione sino alla fine degli anni 1980, a servizio delle molte fabbriche di questa borgata (fra le altre l'ex Manifattura Tabacchi di corso Regio Parco). Nello stesso periodo, tuttavia, la chiusura di molti stabilimenti spinse a un ripensamento del sistema ferroviario in citt\u00e0 e a una ricollocazione degli scali merci: l'ampliamento dello scalo di Orbassano, port\u00f2 alla dismissione dello scalo merci Vanchiglia e del relativo trincerone ferroviario.Dallo scalo partivano diversi raccordi di binari che permettevano un comodo trasporto delle merci su vagoni delle tante industrie della borgata.\nScalo Vanchiglia-Manifattura Tabacchi.\nNel 1938 la SATTI eredit\u00f2 dalla STEP la Tranvia Torino-Settimo Torinese e il breve raccordo elettrificato (lungo circa 240 metri) tra la Manifattura Tabacchi (MT) di corso Regio Parco 142 e lo scalo merci di Torino Vanchiglia. La manutenzione ordinaria della piccola locomotiva elettrica a due assi che effettuava servizio sul raccordo avveniva localmente, ma per interventi pi\u00f9 complessi (ad esempio sui motori) era necessario trasferire le locomotive al deposito SATTI di via Giordano Bruno, nella barriera delle ex dogane e marcati generali, sul percorso tra gli scali merci Vanchiglia e stazione Smistamento.\nDopo la chiusura, avvenuta nel 1987, del raccordo MOI, la gestione SATTI cess\u00f2 anche su questo raccordo e i convogli per la MT vennero presi in carico dalle FS fino alla sua chiusura, avvenuta il 19 marzo 1996.\nProgetti futuri.\nLa riqualificazione dell'area, lo scalo Vanchiglia e il suo relativo trincerone, in stato di abbandono dagli anni 1990, \u00e8 oggetto di diverse idee progettuali legate ad un recupero della zona e prevede lungo la trincea ferroviaria la futura metropolitana che partendo dalla Stazione di Torino Rebaudengo Fossata dovrebbe congiungersi con la stazione di Porta Nuova. \nIl perimetro dello scalo, il raccordo ferroviario e parte dell'area circostante verranno completamente ridisegnati dal cosiddetto \"Piano Regaldi\", datato 2010, un Piano Particolareggiato di Recupero (PPR) che si pone molteplici obiettivi, fra i quali:\nNel maggio 2016 hanno avuto avvio i lavori di demolizione dell'ex scalo merci, ma a fine del 2020 non si \u00e8 cominciato a costruire nulla di quanto progettato.\nPer il 2021 era prevista la realizzazione di un centro polifunzionale, una residenza per studenti ed un parco pubblico [8], lavori rimandati al 2022, mentre in via Bologna sorger\u00e0 una fermata della futura linea 2 della metropolitana di Torino.\nStrutture e impianti.\nLo scalo era dotato di un vasto piazzale con un fascio di decine di binari tronchi, pi\u00f9 diversi raccordi che lo collegavano a vicine aziende manifatturiere. Vi erano piccoli fabbricati per la manutenzione e riparazione dei vagoni, progressivamente abbattuti dal 2016.\nMovimento.\nNello scalo si \u00e8 svolto per circa un secolo lo smistamento merci, la riparazioni dei treni, la composizione dei convogli, oltre ad avere brevi raccordi con le industrie della zona circostante per trasporto merci."}
{"id": "2275052", "revid": "339392", "url": "https://it.wikipedia.org/wiki?curid=2275052", "title": "`Abdu'l-`Aziz", "text": ""}
{"id": "2275069", "revid": "33689", "url": "https://it.wikipedia.org/wiki?curid=2275069", "title": "Grato", "text": "Durante il regno dell'imperatore Probo fu console \"posterior\" del 280."}
{"id": "2275074", "revid": "4711", "url": "https://it.wikipedia.org/wiki?curid=2275074", "title": "Barons LMT", "text": ""}
{"id": "2275078", "revid": "1543377", "url": "https://it.wikipedia.org/wiki?curid=2275078", "title": "Municipalit\u00e0 distrettuale di Amatole", "text": "La municipalit\u00e0 distrettuale di Amathole (in inglese \"Amathole District Municipality\") \u00e8 un distretto della provincia del Capo Orientale e il suo codice di distretto \u00e8 DC12.\nLa sede amministrativa e legislativa \u00e8 la citt\u00e0 di East London e il suo territorio si estende su una superficie di .\nGeografia fisica.\nConfini.\nLa municipalit\u00e0 distrettuale di Amathole confina a nord con quelle di Chris Hani e O. R. Tambo, a est e a sud con l'Oceano Indiano e a ovest con quella di Sarah Baartman.\nSuddivisione amministrativa.\nIl distretto \u00e8 suddiviso in 8 municipalit\u00e0 locali:"}
{"id": "2275080", "revid": "115837", "url": "https://it.wikipedia.org/wiki?curid=2275080", "title": "LAGEOS", "text": "LAGEOS (acronimo di \"Laser Geodynamics Satellites\") identifica una serie di satelliti artificiali sviluppati a scopo di ricerca. Questi satelliti sono stati sviluppati per validare alcuni aspetti della relativit\u00e0 generale e per effettuare degli studi sulla geodinamica della Terra.\nFunzionamento e operazioni.\nI satelliti sono formati da sfere di alluminio da 60\u00a0cm di diametro ricoperte da 426 riflettori CCR, hanno una massa di circa 400\u00a0kg e assomigliano a delle enormi palline da golf. Sono sistemi totalmente passivi, al loro interno non hanno strumenti n\u00e9 sistemi di guida, e sono stati studiati per essere messi in orbita a un'altezza di circa 5900\u00a0km, ben oltre l'orbita bassa, ma molto sotto l'orbita geostazionaria.\nLa misura della posizione e dell'altitudine viene ottenuta tramite delle stazioni a terra. Queste stazioni inviano degli impulsi laser contro il satellite, misurando il tempo impiegato dagli impulsi luminosi a tornare a terra si pu\u00f2 determinare la distanza tra il satellite e la postazione a terra. Eseguendo queste misure con pi\u00f9 postazioni a terra e utilizzando la triangolazione si pu\u00f2 stabilire la posizione e l'orbita del satellite. Questo metodo permette di misurare la posizione del satellite con un'approssimazione di pochi centimetri.\nI satelliti sono stati immessi in orbite molto stabili e quindi sono stati utilizzati per misurare con alta precisione la posizione delle stazioni a terra o di ogni altro punto a terra dotato di opportuna strumentazione.\nObiettivi della missione.\nLa missione LAGEOS aveva i seguenti obiettivi:\nLe stazioni a terra sono presenti in molti paesi tra i quali: Stati Uniti d'America, Messico, Francia, Germania, Polonia, Australia, Egitto, Cina, Per\u00f9, Italia e Giappone; i dati rilevati sono messi a disposizione della comunit\u00e0 internazionale.\nIl progetto prevedeva la messa in orbita due satelliti: il LAGEOS-1, lanciato nel 1976 e il LAGEOS-2, lanciato nel 1992. Entrambi i satelliti risultano ancora operativi (giugno 2013).\nI due satelliti hanno orbite molto stabili e si prevede che rientreranno nell'atmosfera tra circa 8,4 milioni di anni; a questo proposito, all'interno di LAGEOS 1 \u00e8 stata inserita una placca metallica ideata da Carl Sagan (per un concetto simile alle sonde Pioneer e Voyager) su cui viene rappresentata la conformazione dei continenti terrestri nel passato, nel presente e di come potrebbero essere nel futuro."}
{"id": "2275081", "revid": "300067", "url": "https://it.wikipedia.org/wiki?curid=2275081", "title": "Uladzimir Verameenka", "text": "Ha una sorella, Anastasija, anch'ella cestista."}
{"id": "2275093", "revid": "287204", "url": "https://it.wikipedia.org/wiki?curid=2275093", "title": "Milano-Sanremo 2009", "text": "La Milano-Sanremo 2009, centesima edizione della corsa, si disput\u00f2 il 21 marzo 2009 ed affront\u00f2 un percorso totale di 298\u00a0km. Venne vinta dal britannico Mark Cavendish con il tempo di 6h42'31\".\nAlla partenza, alle 9.45 a Milano, erano presenti 196 corridori, 162 dei quali portarono a termine il percorso.\nPercorso.\nCome l'anno precedente, la corsa pass\u00f2 per la \"salita delle M\u00e0nie\", il Passo del Turchino, Capo Mele, Capo Cervo, Capo Berta, la Cipressa e il Poggio. I corridori svoltarono in via Nino Bixio per immettersi sul Lungomare Italo Calvino, raggiungendo il traguardo in piazzale Carlo Dapporto.\nSquadre e corridori partecipanti.\nAlla partenza era presente anche Lance Armstrong, ritornato dopo il ritiro del 2005. Hanno dovuto rinunciare alla corsa \u00d3scar Freire, per una caduta al Tour of California, Fr\u00e4nk Schleck, vittima di una caduta in allenamento, Alessandro Ballan e Fabian Cancellara, colpiti dal Citomegalovirus. Prima della partenza ha dato forfait anche Mirco Lorenzetto.\nResoconto degli eventi.\nLa gara part\u00ec da Milano alle 9.45. Dopo una cinquantina di chilometri caddero Stuart O'Grady (Saxo Bank), Rene Mandri (AG2R) e Fabio Sabatini (Liquigas) e furono costretti tutti al ritiro.\nAl km 102 tentarono la sortita 11 corridori, tra cui Cheula (gi\u00e0 attivo nella prima ora), Bertolini e Ignat'ev, che guadagnarono fino a 3'30\" sul gruppo. Gli ultimi \"superstiti\" dei battistrada vennero ripresi poco prima del Poggio. Sulla salita, bagarre tra Davide Rebellin, Filippo Pozzato e Vincenzo Nibali, che non cre\u00f2 ulteriore selezione, dopo una prima scrematura sulle rampe della precedente Cipressa. La vittoria decise in volata: ai 250 metri Heinrich Haussler anticip\u00f2 tutti con uno sprint lungo, ma Mark Cavendish si lanci\u00f2 all'inseguimento e vinse in rimonta grazie al colpo di reni, superando il rivale della Cerv\u00e9lo di qualche centimetro sul traguardo. Al terzo posto Thor Hushovd, compagno di squadra di Haussler.\nIl corridore dell'Isola di Man del Team Columbia pareggi\u00f2, superando l'arrivo di Piazzale Dapporto, il conto tra vittorie straniere ed italiane alla \"Sanremo\" (50 a 50)."}
{"id": "2275101", "revid": "2014155", "url": "https://it.wikipedia.org/wiki?curid=2275101", "title": "Naser al-Din Shah Qajar", "text": "Figlio di Muhammad Shah Qajar fu il terzo sovrano a regnare pi\u00f9 a lungo nella Persia dopo Sapore II della dinastia sasanide e Tahmasp I della dinastia safavide.\nN\u0101\u1e63er al-D\u012bn Sh\u0101h Q\u0101j\u0101r regn\u00f2 per quasi 50 anni e fu il primo sovrano persiano a scrivere e pubblicare i propri diari.\nLe riforme.\nN\u0101\u1e63er al-D\u012bn Sh\u0101h Q\u0101j\u0101r inizi\u00f2 il suo regno all'insegna delle riforme moderniste ma si fece col tempo sempre pi\u00f9 conservatore e tradizionalista.\nNonostante le sue originarie tendenze riformiste il suo stile di governo fu dittatoriale. Perseguit\u00f2 i seguaci del B\u00e1b e i Bah\u00e1'\u00ed specialmente dopo un fallito attentato, nel 1852, contro di lui. La repressione che ne segu\u00ec port\u00f2 all'uccisione, 31 agosto 1852, di trenta Babisti tra cui la poetessa T\u00e1hirih.\nQuando il giovane N\u0101\u1e63er al-D\u012bn sal\u00ec al trono, la Persia era virtualmente in bancarotta, il governo centrale era debole e le province erano praticamente autonome. Con l'aiuto e i consigli del primo ministro Mirza Taghi Khan, lo sci\u00e0 avvi\u00f2 importanti riforme in tutti i settori della societ\u00e0.\nLe spese statali furono drasticamente ridotte, e vennero separate le spese della corte da quella pubblica. Gli strumenti dell'amministrazione centrale furono migliorati e il primo ministro divenne competente per tutti i settori della burocrazia.\nPolitica economica.\nLe ingerenze straniere negli affari persiani vennero limitate e fu incoraggiato il commercio con l'estero, mentre alla burocrazia venne proibito di usare il tradizionale stile barocco e pomposo nei documenti ufficiali, favorendo la nascita di uno stile moderno nella prosa persiana.\nFurono avviate anche molte opere di edilizia pubblica, come il bazar di Teheran, ma soprattutto la prima universit\u00e0 moderna della Persia, il politecnico Dar al Funoon. Qui venivano insegnate tutte le scienze moderne, come medicina e tecnologia, da insegnanti stranieri (principalmente austriaci e francesi) ma anche persiani.\nQueste riforme suscitarono il malcontento di quei notabili del regno che, esclusi dal governo, consideravano Mirza Taghi Khan come un arrampicatore sociale e una minaccia per i propri interessi. Con il supporto attivo della regina madre, riuscirono a convincere lo sci\u00e0 che il primo ministro fosse un usurpatore del suo potere. Mirza Taghi Khan fu esautorato nel 1851 e quindi fatto assassinare per ordine dello sci\u00e0.\nDiplomazia.\nN\u0101\u1e63er al-D\u012bn Sh\u0101h cerc\u00f2 di sfruttare la rivalit\u00e0 tra Russia e Gran Bretagna a proprio vantaggio, ma le ingerenze politiche e le occupazioni di territori tradizionalmente sotto il controllo persiano aumentarono. Nel 1856 la Gran Bretagna favor\u00ec l'annessione di Herat all'Afghanistan, Stato che i britannici aiutarono a nascere per ostacolare l'espansione russa in Asia centrale. I russi, d'altra parte, completarono nel 1881 la conquista degli odierni Turkmenistan e Uzbekistan, raggiungendo i confini nord-orientali dell'Iran e recidendo i legami storici tra la Persia e le citt\u00e0 di Bukhara e Samarcanda.\nAlla fine del XIX secolo era opinione diffusa tra gli iraniani che i loro sovrani fossero asserviti agli interessi stranieri."}
{"id": "2275116", "revid": "1305772", "url": "https://it.wikipedia.org/wiki?curid=2275116", "title": "Football Manager", "text": "Football Manager \u00e8 un videogioco manageriale calcistico, sviluppato nel 1982 da Kevin Toms originariamente per ZX Spectrum, e in seguito convertito per la maggior parte degli home computer disponibili all'epoca. \n\u00c8 il primo titolo della serie di \"Football Manager\" per home computer (da non confondere con la serie \"Football Manager\" avviata nel 2004), direttamente seguito da \"Football Manager 2\" (1988), \"\" (incentrato sui mondiali del 1990) e \"Football Manager 3\" (1993), quest'ultimo senza l'apporto del creatore.\nModalit\u00e0 di gioco.\n\"Football Manager\" \u00e8 costituito da una serie di schermate testuali, dove \u00e8 possibile effettuare varie azioni: impostare la formazione, comprare o vendere giocatori, chiedere prestiti ecc. Di ogni incontro vengono mostrati i momenti salienti in modalit\u00e0 grafica, con la qualit\u00e0 di quest'ultima che varia a seconda della versione del gioco."}
{"id": "2275117", "revid": "767487", "url": "https://it.wikipedia.org/wiki?curid=2275117", "title": "Jol\u00e1n F\u00f6ldes", "text": " Il suo libro pi\u00f9 famoso fu \"Street of the Fishing Cat\".\nBiografia.\nSi laure\u00f2 a Budapest nel 1921 e si trasfer\u00ec a Parigi, dove lavor\u00f2 come impiegata. Nel 1941 emigr\u00f2 a Londra."}
{"id": "2275120", "revid": "33689", "url": "https://it.wikipedia.org/wiki?curid=2275120", "title": "Giulio Placidiano", "text": "Biografia.\n\"Vir perfectissimus\" e \"praefectus vigilum\" di rango equestre, nel 269 comandava le truppe di stanza nella Gallia Narbonensis. Qui Placidiano era stato inviato dall'imperatore Claudio il Gotico a per riprendere i territori sottratti all'impero con la secessione dell'Impero delle Gallie; riusc\u00ec probabilmente a riconquistare la parte orientale della Narbonensis. Placidiano controllava la bassa valle del Rodano, nello stesso periodo in cui le truppe renane dell'Impero delle Gallie di Vittorino marciavano su \"Augustodunum\" per sedare una rivolta, scoppiata forse in coincidenza con l'arrivo di Placidiano.\nPoco dopo divenne prefetto del pretorio, promosso o da Claudio il Gotico o da Aureliano (270 circa). Considerata la coincidenza dei luoghi e dei tempi, \u00e8 stato ipotizzato che la sua rapida ascesa sia stata un premio per la soppressione della rivolta di Domiziano II, avvenuta nel 271.\nNel 273 fu console \"posterior\" con Marco Claudio Tacito. Fu in questa occasione, o con la nomina a prefetto, che raggiunse il rango senatoriale."}
{"id": "2275123", "revid": "1793900", "url": "https://it.wikipedia.org/wiki?curid=2275123", "title": "Sunrise Manor", "text": "Sunrise Manor \u00e8 una census-designated place (CDP) degli Stati Uniti d'America, situata nella contea di Clark, nello stato del Nevada. Si trova ad est della citt\u00e0 di Las Vegas. Al censimento del 2000 aveva 156.120 abitanti."}
{"id": "2275125", "revid": "110157", "url": "https://it.wikipedia.org/wiki?curid=2275125", "title": "North Las Vegas", "text": "North Las Vegas \u00e8 una citt\u00e0 degli Stati Uniti d'America, situata nella contea di Clark, nello stato del Nevada; fa parte nell'area metropolitana di Las Vegas. Al censimento del 2000 aveva 115.488 abitanti, mentre nel 2018 la popolazione era stimata in 223.873 abitanti.\nLa citt\u00e0 \u00e8 stata incorporata nel maggio del 1946 ed \u00e8 la quarta pi\u00f9 grande del Nevada.\nGeografia fisica.\nTerritorio.\nNorth Las Vegas si trova nel deserto del Mojave, a nord-est di Las Vegas. Copre un'area di 262.6 chilometri quadrati, di cui solo lo 0.4% \u00e8 composto da acqua. \u00c8 inoltre circondata da diverse catene montuose, trovandosi nella \"Las Vegas Valley.\"\nClima.\nIl clima di North Las Vegas \u00e8 desertico:le temperature sono tipicamente miti in inverno e alte in estate. Le nevicate in inverno sono rare, mentre in estate la citt\u00e0 \u00e8 soggetta a monsoni, che possono portare con s\u00e9 piogge torrenziali, causando allagamenti, temporali e interruzioni di elettricit\u00e0. Secondo la classificazione di K\u00f6ppen la citt\u00e0 rientra nel gruppo climatico \"BWk.\"\nSociet\u00e0.\nEvoluzione demografica.\nSecondo i dati del censimento del 2010, la citt\u00e0 era abitata da 216.961 persone, con 34.018 nuclei familiari. La densit\u00e0 della popolazione era di 568.0 abitanti per chilometro quadrato.\nI bianchi ammontavano al 47.4% della popolazione, di cui il 38.8% di ispanici, gli afroamericani al 19.9%, gli asiatici al 6.3%, i nativi americani allo 0.8% e infine gli oceaniani allo 0.8%. Le altre etnie coprono il restante percento della popolazione.\nSecondo il censimento del 2000, il 33.9% della popolazione era al di sotto dei 18 anni, il 9.6% dai 18 ai 24, il 34.3% dai 25 ai 44, il 16.4% dai 45 ai 64 e infine il 5.8% era al di sopra dei 65 anni.\nIl reddito medio familiare \u00e8 di $46.540, mentre quello pro capite di $16.023. Il 14.8% della popolazione vive sotto la soglia di povert\u00e0."}
{"id": "2275128", "revid": "729019", "url": "https://it.wikipedia.org/wiki?curid=2275128", "title": "Spring Valley (Nevada)", "text": "Spring Valley \u00e8 una citt\u00e0 incorporata e census-designated place degli Stati Uniti d'America parte della Las Vegas Township della contea di Clark nello Stato del Nevada, si trova a ad ovest della Las Vegas Strip. La popolazione era di 178,395 persone al censimento del 2010. Spring Valley \u00e8 stata creata nel maggio 1981.\nGeografia fisica.\nSecondo lo United States Census Bureau, ha un'area totale di .\nSociet\u00e0.\nEvoluzione demografica.\nSecondo il censimento del 2010, c'erano 178,395 persone.\nEtnie e minoranze straniere.\nSecondo il censimento del 2010, la composizione etnica della citt\u00e0 era formata dal 57,9% di bianchi, il 9,8% di afroamericani, lo 0,6% di nativi americani, il 17,4% di asiatici, lo 0,8% di oceanici, e il 5,0% di due o pi\u00f9 etnie. Ispanici o latinos di qualunque razza erano il 20,6% della popolazione."}
{"id": "2275129", "revid": "17204", "url": "https://it.wikipedia.org/wiki?curid=2275129", "title": "The Nightmare Child", "text": ""}
{"id": "2275131", "revid": "177966", "url": "https://it.wikipedia.org/wiki?curid=2275131", "title": "Spring Valley", "text": ""}
{"id": "2275134", "revid": "729019", "url": "https://it.wikipedia.org/wiki?curid=2275134", "title": "Strada provinciale 91 bis della Val Calepio", "text": "La strada provinciale 91 bis della Valcalepio (SP 91 bis), \u00e8 una strada provinciale italiana che percorre la parte inferiore dell'omonima zona collinare della provincia di Bergamo.\nInizia nel comune di Brusaporto da una rotatoria che la collega all'asse interurbano di Bergamo. Da qui la strada, sotto forma di strada extraurbana secondaria, fa da variante alle strade locali dei paesi di Brusaporto, Bagnatica e Costa di Mezzate. Dopo cinque chilometri si interrompe a causa dei ritardi nel completamento del tratto che arriver\u00e0 a Chiuduno in zona Passerera. Da qui, la strada riprende, passa a sud di Grumello del Monte e si interrompe nuovamente alla rotatoria del casello di Grumello-Telgate.\nIl progetto prevede che la strada prosegua da Grumello parallelamente all'autostrada superando il fiume Oglio, arrivando a Capriolo.\nLa strada, su cui vige la velocit\u00e0 massima \u00e8 di 90\u00a0km/h, corre parallela a sud della vecchia SP 91, ormai congestionata dal traffico e necessitante del completamento della variante."}
{"id": "2275138", "revid": "22666870", "url": "https://it.wikipedia.org/wiki?curid=2275138", "title": "Brigata partigiana &quot;Garibaldi&quot;", "text": ""}
{"id": "2275143", "revid": "22666883", "url": "https://it.wikipedia.org/wiki?curid=2275143", "title": "Negus d'Etiopia", "text": ""}
{"id": "2275147", "revid": "1543377", "url": "https://it.wikipedia.org/wiki?curid=2275147", "title": "Domenico Bianchini", "text": "Biografia.\nApparteneva a una famiglia di mosaicisti, e fu fratello di Vincenzo Bianchini e come tale lavor\u00f2 dal 1537, intervenendo anche nella basilica di San Marco a Venezia tra il 1537 e il 1576.\nInsieme al fratello Vincenzo e al nipote Giovanni Antonio, Bianchini \u00e8 considerato un mosaicista aderente al manierismo, che tradusse con grande capacit\u00e0 i cartoni dei pittori come Francesco Salviati.\nNel 1537 fu accolto tra i maestri del mosaico in San Marco assieme al pittore e mosaicista veneto Giovanni Demio. \nNel 1563 Domenico Bianchini partecip\u00f2, assieme al fratello Vincenzo ed al nipote, ad un concorso per mosaicisti indetto dalla Procuratia di San Marco, nel quale non vinse per\u00f2 si mise in evidenza perch\u00e9 \u00abaveva pi\u00f9 degli altri eseguito con puntualit\u00e0 l'invenzione\u00bb: difatti la sua opera, raffigurante \"San Gerolamo\", fu conservata presso la sagrestia. \nNello stesso anno, Domenico Bianchini si impegn\u00f2, con altri familiari, nel processo intentato contro i fratelli Zuccato, accusati di poca correttezza tecnica, cio\u00e8 di aver utilizzato il pennello per mosaici al posto delle tessere.\nQuesta vicenda interess\u00f2 talmente la scrittrice francese George Sand, durante un suo soggiorno veneziano, da scrivere un romanzo dedicato all'argomento, intitolato \"Les ma\u00eetres mosa\u00efstes\" (1837).\nNel 1567 Domenico Bianchini realizz\u00f2 due tra i pi\u00f9 significativi mosaici della sua carriera, su cartoni di Salviati: \"Cristo che risuscita il figlio della vedova di Naim\" e la \"Guarigione miracolosa della Cananea\", collocati nel transetto sinistro della basilica veneziana. \nTra il 1568 e il 1571 Domenico Bianchini lavor\u00f2 alla realizzazione dell\"Ultima Cena\" nell'ordine inferiore dello stesso arcone, su cartone di Tintoretto. \nPer quanto riguarda la sua attivit\u00e0 di musicista, Antonfrancesco Doni e Girolamo Parabosco testimoniano una sua partecipazione come liutista ad un concerto nel 1544, affiancato da due cantanti, un flautista, due violisti, due cornettisti, un clavicembalista ed un violinista.\nUn suo libro di composizioni per liuto pubblicato a Venezia nel 1546 e ristampato nel 1554 e 1563, fu dedicato ai \"Signori Mercadanti... Allemani\", appartenenti al Fondaco dei Tedeschi per i quali Bianchini aveva lavorato; altri suoi undici brani furono inseriti in un'antologia curata dal liutista Hans Gerle e pubblicata a Norimberga nel 1552."}
{"id": "2275148", "revid": "259021", "url": "https://it.wikipedia.org/wiki?curid=2275148", "title": "...E vui durmiti ancora!", "text": "...E vui durmiti ancora! \u00e8 una poesia siciliana scritta da Giovanni Formisano nel 1910 e musicata da Gaetano Emanuel Cal\u00ec. La prima probabile incisione fonografica del brano musicale (detto \"mattutina\", che cos\u00ec si distingue dalla \"notturna\", la serenata serale) \u00e8 stata eseguita da Giuseppe Godono su etichetta Phonotype nel 1917.\nNel 1910 Cal\u00ec ebbe modo di leggere i versi del suo concittadino, mentre era di ritorno da un viaggio di lavoro a Malta. La bellezza del testo lo colp\u00ec al punto che nella sola durata del viaggio - una notte - ne compose spinto dall'ispirazione lo spartito per musicarlo. Solo nel 1927 pot\u00e9 finalmente inciderla a Firenze, presso lo studio fonico \"Mignani\", dove l'Autore incise buona parte dei suoi lavori.\nCuriosit\u00e0.\nSecondo la tradizione il brano non ebbe molto successo alla sua prima presentazione.\nAccadde per\u00f2 che una sera, molto tempo dopo la sua prima esecuzione, al Teatro Sangiorgi di Catania il soprano Tecla Scarano chiese al musicista (che in quel tempo era il direttore artistico dello stesso teatro) di poter cantare un pezzo di sua composizione. Emanuel Cal\u00ec non era molto convinto nel presentare il brano - dati gli insuccessi precedenti - ma l'esecuzione della Scarano fu tale che il pubblico entusiasta si innamor\u00f2 subito della canzone. Cos\u00ec si dice sia nato il mito di questa canzone.\nUn altro fatto legato al brano ricorda come sul fronte della Carnia, durante la Prima guerra mondiale, in un momento di pausa un giovane soldato siciliano prese la sua chitarra e, al chiar di luna, inton\u00f2 la canzone. Il silenzio che aleggiava dava voce solo alle note della \"mattutina\". Al termine dell'esecuzione si sentirono improvvisamente le urla di apprezzamento degli austriaci, avversari sul campo, ma compagni emotivamente: non arrivavano a capirne il senso, ma rimasero incantati dalla bellezza della musica. Come a dire che la musica supera le barriere, anche in guerra.\nInterpreti.\nIl primo interprete fu ovviamente l'Emanuel Cal\u00ec al Teatro Sangiorgi di Catania. Altri artisti celebri sono stati Alfio Marletta, tenore del complesso \"I danzerini dell'Etna\" negli anni '40 dello scorso secolo, Michelangelo Verso nel 1952 e in tempi pi\u00f9 recenti il tenore siciliano Marcello Giordani. Singolare \u00e8 la versione del baritono taorminese Salvo Todaro che esce fuori dallo schema del cantante lirico eseguendo la \"mattinata\" , arrangiata dal maestro Alberto Tomarchio. Nel 1958 il brano venne inciso da Pippo Rallo per la casa discografica Cetra.\nInfine ricordiamo che il brano \u00e8 stato riproposto anche dallo \"show-man\" Fiorello e dal cantante Andrea Bocelli nell'album \"Incanto\" del 2008. Il duo ha riproposto il brano in coppia in una puntata dello show di Fiorello su Sky Uno.\nAnalisi del testo.\nLa metrica del testo poetico \u00e8 piuttosto semplice e rispetta la struttura \"A-B-A-B-C-C\" per la prima e \"A-D-A-D-C-C\" per la seconda parte. Il ritornello rispetta lo schema A-B-A-B-C-C delle strofe, senza per\u00f2 riprendere la rima iniziale, ma confermando solo l'ultima rima baciata.\nIl testo musicale, \"Andantino appassionato\" nella sua prima stesura, aggiunge due nuove strofe alle parole con il preludio e l'intermezzo (entrambi in scala di SI). Originariamente venne composta per pianoforte, ma lo spartito fu adattato per mandolino dallo stesso Cal\u00ec.\nIl testo.\nLu suli \u00e8 gi\u00e0 spuntatu 'ntra lu mari\ne vui bidduzza mia durmiti ancora,\nl'aceddi sunnu stanchi di cantari\ne affriddateddi aspettanu cc\u00e0 fora,\nsupra 'ssu balcuneddu su' pusati\ne aspettanu quann'\u00e8 cca v'affacciati\nRit-Lassati stari, non durmiti chi\u00f9i,\ncc\u00e0 'mmenzu a iddi dintra a 'sta vanedda\nci sugnu puru i\u00f9 ch'aspettu a vui\npri vidiri 'ssa facci accussi bedda\npassu cc\u00e0 fora tutti li nuttati\ne aspettu puru quannu v'affacciati\nLi ciuri senza vui nun ponnu stari\nsu tutti cu' li testi a pinnuluni,\nognunu d'iddi nun voli sbucciari\nsi prima non si grapi 'ssu balcuni,\ndintra li buttuneddi su' ammucciati\ne aspettanu quann'\u00e8 ca v'affacciati\nRit- Lassati stari...\nTraduzione.\nIl sole \u00e8 gi\u00e0 spuntato in mezzo al mare\ne voi bellezza mia dormite ancora,\ngli uccelli sono stanchi di cantare\ne infreddoliti aspettano qua fuori,\nsopra questo balconcino sono posati\ne aspettano quand'\u00e8 che vi affacciate\nRit-Lasciate stare, non dormite pi\u00f9,\nche in mezzo a essi in questo vicolo\nci sono pure io che aspetto voi\nper vedere questo volto cos\u00ec bello\npasso qui fuori tutte le notti\ne aspetto anche quando vi affacciate\nI fiori senza di voi non possono stare\nsono tutti con la testa penzolante\nognuno di essi non vuole sbocciare\nse prima non si apre questo balcone\ndentro il bocciolo sono nascosti,\ne aspettano quand'\u00e8 che vi affacciate\nRit- Lasciate stare..."}
{"id": "2275151", "revid": "92723", "url": "https://it.wikipedia.org/wiki?curid=2275151", "title": "Prelatura territoriale di Esquel", "text": "La prelatura territoriale di Esquel (in latino: \"Praelatura Territorialis Esquelensis\") \u00e8 una sede della Chiesa cattolica in Argentina suffraganea dell'arcidiocesi di Bah\u00eda Blanca. Nel 2019 contava 46.520 battezzati su 68.050 abitanti. \u00c8 retta dal vescovo Jos\u00e9 Slaby, C.SS.R.\nTerritorio.\nLa prelatura territoriale comprende cinque dipartimenti della provincia del Chubut: Paso de Indios, Cushamen, Langui\u00f1eo, Tehuelches e Futaleuf\u00fa.\nSede prelatizia \u00e8 la citt\u00e0 di Esquel, dove si trova la cattedrale del Sacro Cuore di Ges\u00f9.\nIl territorio si estende su 78.074\u00a0km\u00b2 ed \u00e8 suddiviso in 12 parrocchie.\nStoria.\nLa prelatura territoriale \u00e8 stata eretta il 14 marzo 2009 con la bolla \"De maiore spirituali bono\" di papa Benedetto XVI, ricavandone il territorio dalla diocesi di Comodoro Rivadavia.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa prelatura territoriale nel 2019 su una popolazione di 68.050 persone contava 46.520 battezzati, corrispondenti all'84,7% del totale."}
{"id": "2275157", "revid": "25023", "url": "https://it.wikipedia.org/wiki?curid=2275157", "title": "Mankatsu", "text": ""}
{"id": "2275160", "revid": "1573940", "url": "https://it.wikipedia.org/wiki?curid=2275160", "title": "Chiesa di Sancto Gerhardo", "text": "La chiesa di Sancto Gerhardo \u00e8 un edificio religioso di Monza annesso al vecchio Ospedale Umberto I di San Gerardo. La chiesa, progettata insieme all'ospedale stesso dall'architetto Ercole Balossi-Merlo, fu costruita nel 1894 e inaugurata nel 1896. \u00c8 dedicata a San Gerardo, detto \"dei Tintori\".\n\u00c8 un edificio di piccole dimensioni di stile neoclassico con un pronao appena accennato sormontato da un timpano e con due colonne di granito ai lati, che prospetta in via Magenta, mentre un ingresso laterale secondario d\u00e0 accesso all'area ospedaliera.\nLa chiesa \u00e8 stata concepita come cappella-oratorio dell'annesso ospedale, successivamente anch'esso intitolato a San Gerardo dei Tintori, patrono di Monza. Non va confusa con la pi\u00f9 vecchia Chiesa di San Gerardo \"al corpo\" che si trova nella omonima piazzetta a cui si accede da via Lecco e nemmeno con l'ancora pi\u00f9 antica chiesetta di San Gerardino edificata nel cortile della casa paterna del santo monzese nei pressi dell'antico ponte di San Gerardo e ancor prima dedicata a Sant'Ambrogio, patrono di Milano.\nL'immagine di San Gerardo dei Tintori che si ammira nella pala sull'altare \u00e8 opera a encausto del pittore monzese Gerardo Bianchi."}
{"id": "2275189", "revid": "182193", "url": "https://it.wikipedia.org/wiki?curid=2275189", "title": "Graziella Romeo", "text": "Biografia.\n\u00c8 stata per poco tempo, dalla fine degli anni sessanta, annunciatrice televisiva della Rai, presso gli studi di Roma. \nFu scelta, assieme a Rosanna Vaudetti e Gertrud Mair, per inaugurare la Televisione a colori in Italia, realizzando alcuni annunci sperimentali a colori quando la Rai non aveva ancora avviato ufficialmente tali trasmissioni, ad esempio durante i Giochi olimpici di Monaco del 1972.\nVerso la met\u00e0 degli anni settanta cess\u00f2 l'attivit\u00e0 di signorina buonasera per diventare annunciatrice e lettrice radiofonica prima al Giornale Radio Rai in via del Babuino a Roma, successivamente, scambiandosi di ruolo con Giancarla Cavalletti, presso la sede Rai di Firenze. Nel 1981 condusse la rubrica televisiva di Rai 2 (allora chiamata Rete 2) \"Il pomeriggio\" accanto al giornalista Carlo Bonetti e nel 1983 present\u00f2 dagli studi di Firenze, in duplex con Roma, il gioco \"Paroliamo\" inserito nel programma per i ragazzi \"Tandem\", in onda anch'esso nella fascia pomeridiana di Rai 2. "}
{"id": "2275198", "revid": "1243", "url": "https://it.wikipedia.org/wiki?curid=2275198", "title": "Ferrovia Alessandria-Mortara-Milano", "text": ""}
{"id": "2275207", "revid": "547034", "url": "https://it.wikipedia.org/wiki?curid=2275207", "title": "Hero (album Van Canto)", "text": "Hero \u00e8 il secondo album del gruppo musicale tedesco heavy metal a cappella Van Canto, edito nel 2008.\nRipubblicato l'11 dicembre 2009 dalla Napalm Records con la traccia bonus \"Carry On\" (cover degli Angra) e un video di \"Kings of Metal\".\nLa traccia \"Quest for Roar\" \u00e8 inclusa nel videogioco \"Dawn of Magic\"."}
{"id": "2275215", "revid": "113291532", "url": "https://it.wikipedia.org/wiki?curid=2275215", "title": "Linguistica sincronica", "text": "La linguistica sincronica nasce con i corsi di linguistica generale tenuti da Ferdinand de Saussure a Ginevra. In particolare, nel secondo corso (1908-1909) vengono delineati i fondamenti della disciplina almeno fino alla svolta di Noam Chomsky. Ferdinand de Saussure considera come obiettivo della linguistica costruire teoremi sulla lingua e dimostrarli, evitando affermazioni flottantes della linguistica diacronica dell'Ottocento. Per Saussure, la lingua \u00e8 un sistema \"serr\u00e9\", e quindi la teoria - ovvero la linguistica generale - deve esserlo altrettanto. Il suo modello di scienza \u00e8 la geometria.\nCaratteristiche.\nPer raggiungere questo modello scientifico Saussure intende definire precisamente che cos'\u00e8 una lingua. A differenza delle altre scienze, la linguistica usa come strumento di analisi il suo oggetto. Pertanto, per evitare le trappole delle corrispondenze, si suddivide la lingua in due versanti: la \"langue\", ovvero la potenza, la facolt\u00e0, l'organizzazione pronta per parlare della lingua considerata nell'individuo, e la \"parole\", l'atto dell'individuo che realizza la sua facolt\u00e0 per mezzo della convenzione sociale che \u00e8 la lingua (idioma).\nA partire dall'analisi della scienza dei segni (semiotica) della scrittura, Saussure enuclea le propriet\u00e0 che distinguono le lingue dagli altri sistemi di segni:\nLa linguistica pertanto si occupa principalmente della \"langue\", che \u00e8 un'astrazione riducibile a un sistema di segni, in cui ciascun segno \u00e8 solidale all'altro: se si introduce nel sistema un segno nuovo, lo spazio di denotazione del sistema verr\u00e0 completamente alterato; al limite, una langue di due segni denoter\u00e0 una met\u00e0 dei denotata con un segno e l'altra met\u00e0 con l'altro.\nNella lingua l'iniziativa \u00e8 ridotta al minimo: il momento in cui ci si accorda sui segni (contratto primitivo), anche esplicito come nel caso dell'esperanto, viene ricevuto passivamente dalle generazioni successive: la lingua entra nella sua \"vita semiologica\" e non si pu\u00f2 pi\u00f9 tornare indietro. Non \u00e8 dunque interessante discutere sull'origine delle lingue pi\u00f9 di quanto lo sia discutere sull'origine del Rodano (Saussure).\nLa novit\u00e0 di Saussure riguarda il merito e il metodo della linguistica: da qui la distinzione tra linguistica sincronica e linguistica diacronica e la nascita della linguistica come scienza moderna."}
{"id": "2275254", "revid": "1305772", "url": "https://it.wikipedia.org/wiki?curid=2275254", "title": "Legge elettorale italiana del 1919", "text": "La legge elettorale italiana del 1919 fu la legge elettorale adottata dal Regno d'Italia nelle elezioni del 1919 e del 1921 (XXIV e XXV legislatura).\nCaratteristiche.\nLa riforma elettorale fu regolata in due tappe: la prima fu la legge n\u00b01985 del 16 dicembre 1918 approvata durante il Governo Orlando, che concesse il diritto di voto a tutti gli ex combattenti anche minorenni e fu il coronamento della promessa solenne presa dal Governo italiano in caso di vittoria dopo la disfatta di Caporetto; la seconda fu la legge n\u00b01401 del 15 agosto 1919, approvata dal Governo Nitti I su pressione del Partito Popolare Italiano e del Partito Socialista Italiano per passare al sistema proporzionale.\nRispetto alla legge elettorale del 1912, la nuova normativa estendeva il diritto di voto a tutti i cittadini maschi che avessero compiuto 21 anni o avessero prestato il servizio militare. Veniva inoltre introdotto il sistema proporzionale in modo da tradurre in forza parlamentare il crescente consenso delle due grandi organizzazioni politiche di massa, che nei vecchi collegi uninominali si trovavano invece in difficolt\u00e0 contro i pi\u00f9 conosciuti candidati liberali ben radicati da decenni sul territorio.\nLa formula elettorale fu il metodo D'Hondt applicato distintamente a ciascuna delle 54 circoscrizioni costituite da una o pi\u00f9 province contigue, in modo che ciascuna eleggesse da 5 a 20 deputati. Le liste potevano essere complete o incomplete: nel secondo caso l'elettore aveva possibilit\u00e0 di completarla inserendovi in fondo i nomi di candidati di altre liste secondo il meccanismo del \"panachage\". Qualora l'elettore avesse scelto una lista completa o avesse rinunciato al diritto di aggiunta di una lista incompleta, aveva la possibilit\u00e0 di esercitare il voto di preferenza per un numero di candidati da uno a quattro a seconda della grandezza della circoscrizione. All'interno di ciascuna lista i candidati venivano eletti secondo la somma dei voti di preferenza e dei voti aggiuntivi ottenuti.\nEffetti.\nI due principali aspetti del nuovo meccanismo proporzionale, ossia la suddivisione in tante piccole circoscrizioni provinciali, e la facolt\u00e0 di aggiungere candidati esterni alle liste incomplete, fu il risultato di un compromesso fra due tendenze antitetiche. Da una parte la ripartizione dei seggi su base quasi provinciale garantiva un netto vantaggio ai due partiti maggiori, il PSI e il PPI, che venivano favoriti nel gioco dei resti anche in virt\u00f9 dell'adozione del metodo D'Hondt; dall'altro lato il sistema dei voti aggiuntivi favoriva invece le molteplici liste liberali che, gi\u00e0 avvantaggiate dal meccanismo delle preferenze che dava maggior risalto ai propri candidati ben pi\u00f9 conosciuti di quelli socialisti e popolari, potevano usufruire di un voto di lista supplementare ogni volta che mettevano insieme tanti voti aggiuntivi quanti erano i candidati da eleggere, invero falsando cos\u00ec il principio di uguaglianza del voto.\nCircoscrizioni del 1919.\nIl quadro delle circoscrizioni e il numero dei deputati furono approvati con regio decreto 10 settembre 1919 n\u00b01576."}
{"id": "2275260", "revid": "2192338", "url": "https://it.wikipedia.org/wiki?curid=2275260", "title": "Cruise Europa", "text": "La motonave Cruise Europa \u00e8 un traghetto ro-ro passeggeri del Gruppo Grimaldi varato il 14 marzo 2009 presso i cantieri navali di Castellammare di Stabia, terzo di una serie di quattro traghetti commissionati dal Gruppo Grimaldi per potenziare i collegamenti nel Mediterraneo: nonostante sia gemella alle unit\u00e0 \"Cruise Roma\" e \"Cruise Barcelona\" si differenzia per alcuni particolari e una diversa configurazione interna che le d\u00e0 una maggiore capacit\u00e0 per il trasporto di passeggeri.\nCaratteristiche.\nLa \"Cruise Europa\" \u00e8 lunga 225 metri e larga circa 31 ed \u00e8 in grado di trasportare 2.850 passeggeri in 413 cabine di cui quasi 60 suite, oltre a 542 poltrone reclinabili. Pu\u00f2 inoltre imbarcare 250 automobili e viaggiare ad una velocit\u00e0 di 27,5 nodi. \u00c8 dotata di comfort come piscina, ristorante, casin\u00f2, internet point, attivit\u00e0 commerciali e discoteca.\nServizio.\nDal 30 settembre 2009 copre la tratta Ancona - Igoumenitsa - Patrasso operata da Grimaldi Minoan Lines .\nIl 28 dicembre 2014 la \"Cruise Europa\" ha partecipato alle operazioni di soccorso relative al traghetto passeggeri \"Norman Atlantic\", sul quale era scoppiato un incendio.\nIl 30 Gennaio 2021 Grimaldi Lines annuncia che la nave servir\u00e0 la Livorno - Olbia insieme alla gemella Cruise Olympia (che cambier\u00e0 nome in \"Cruise Sardegna\") da met\u00e0 febbraio dello stesso anno.\nLa nave prende servizio in data 11 marzo 2021.\nIl 12 Gennaio 2022 si reca ai cantieri Besiktas Shipyard a Yalova in Turchia per cambiare la livrea. "}
{"id": "2275262", "revid": "281901", "url": "https://it.wikipedia.org/wiki?curid=2275262", "title": "Scardole", "text": ""}
{"id": "2275285", "revid": "1149807", "url": "https://it.wikipedia.org/wiki?curid=2275285", "title": "Blaze the Cat", "text": " \u00e8 un personaggio immaginario primario appartenente alla serie di videogiochi a piattaforme \"Sonic\". Apparve per la prima volta in \"Sonic Rush\" del 2005. Da quel momento ha compiuto molte presenze in diversi videogiochi, fumetti e nel merchandising.\nBlaze \u00e8 una principessa abitante nella Dimensione Sol, parallela a quella del mondo di Sonic. Ha l'aspetto di una gatta color lavanda, antropomorfa, e guardiana dei Sol Emerald. Il suo ruolo \u00e8 simile a quello di Knuckles, protettore di Master Emerald.\nNonostante a volte sia un personaggio secondario, Blaze d\u00e0 molto spesso contributi importanti in vari giochi, come in \"Sonic Rush\", \"Sonic the Hedgehog\" e \"Team Sonic Racing\".\nDescrizione.\nCreazione e sviluppo.\nBlaze fu concepita come un personaggio che doveva essere equivalente ma allo stesso tempo una versione alternativa di Sonic. Originariamente il suo design non era molto diverso da quello finale, difatti negli schizzi preparatori la mostravano con degli occhi pi\u00f9 rotondi, la sua coda di cavallo era rivolto in avanti anzich\u00e9 all'indietro mentre avrebbe indossato degli abiti simili a quelli arabi, ovvero una salwar.\nSecondo i primi dati presenti in \"Sonic the Hedgehog\", avrebbe dovuto indossare un mantello per nascondere le fiamme perch\u00e9 era stata presa in giro da qualcuno, dettaglio mai mostrato in nessun titolo della serie, dove porta esclusivamente il suo classico vestito viola. Questo dettaglio \u00e8 stato in seguito chiarito nella galleria di concept art sbloccabili nella versione per Nintendo 3DS di \"Sonic Generations\", dove un'immagine mostra Blaze con un mantello allacciato di colore bianco e rosa.\nUn ex membro di SEGA pubblic\u00f2 sul sito web Sonic Wrecks un concept art del personaggio creato all'inizio del 2005 su alcuni documenti creati con PowerPoint; qui il suo design \u00e8 molto simile a quello di Shadow, tuttavia \u00e8 anche possibile che questo disegno fosse semplicemente una silhouette del porcospino.\nAspetto.\n\u00c8 una gatta di 95\u00a0cm, con dei capelli lunghi color lavanda con delle ciocchette viola e legati a coda di cavallo, ha dei ciuffetti di capelli ai lati della faccia ed i suoi occhi sono dorati. Indossa sempre un vestito bianco ricoperto da un soprabito viola, che verso il basso, si divide in due punte, un elastico rosso al quale sono legati i suoi capelli, guanti bianchi, una collana d'oro, scarpette rosse e bianche con tacchi piuttosto alti.\nHa dei guanti simili a quelli indossati da Sonic, l'unica differenza \u00e8 che non possiede i foderi. Anche le scarpe assomigliano a quelle di Sonic, eccetto per il colore pi\u00f9 scuro ed il tacco alto. Indossa anche un mantello color porpora, allineato al collo con dell'oro, probabilmente una collana; in basso la sua vestaglia \u00e8 di color magenta. Possiede anche un paio collant bianchi. Indossa sulla fronte una sfera rossa, probabilmente un gioiello.\nPoteri e abilit\u00e0.\nBlaze \u00e8 la regina della dimensione Sol, una dimensione parallela a quella di Sonic e gli altri. Deve custodire lo scettro e i sette Sol Emerald (i Chaos Emerald del suo universo). Blaze \u00e8 una maestra di pirocinesi, un potere attraverso il quale \u00e8 possibile generare del fuoco controllando l'energia presente nell'atmosfera. Questo potere la rende in grado, ad esempio, di sfruttare il fuoco sotto i suoi piedi per aumentare la propria velocit\u00e0, creare esplosioni infuocate e resistere alle alte temperature. Possiede inoltre un fisico molto atletico che la rende uno dei personaggi pi\u00f9 agili e veloci dell'intera serie. A differenza di Sonic non pu\u00f2 trasformarsi con i Chaos emerald ma bensi' con i Sol emerald, di cui \u00e8 guardiana. Con i Sol emerald pu\u00f2 diventare Burning Blaze con cui \u00e8 pi\u00f9 resistente e pu\u00f2 creare pi\u00f9 facilmente le fiamme, che a loro volta sono molto pi\u00f9 potenti. \nPersonalit\u00e0.\nDimostra inoltre di possedere un carattere tranquillo, controllato e timido; solitamente tende ad essere seria, ma alcune volte sorride. In \"Sonic Rush\", all'inizio \u00e8 rivale di Sonic, ma poi diventeranno amici. Le sue migliori amiche sono Cream e Amy Rose, con le quali stringer\u00e0 un grande legame durante gli eventi di \"Sonic Rush\". Nel videogioco \"Sonic the Hedgehog\", il suo migliore amico \u00e8 Silver.\nDoppiaggio.\nFin dalla sua prima apparizione in \"Sonic Rush\" nel 2005, Blaze viene doppiata in giapponese dalla \"seiy\u016b\" Nao Takamori, che tuttora ricopre il ruolo. Nelle versioni americane dei videogiochi a prestarle la voce si sono susseguite Bella Hudson da \"Sonic Rush\" a \"Mario &amp; Sonic ai Giochi Olimpici Invernali\", Laura Bailey da \"Sonic Colours\" a \"Sonic Forces\" e Erica Lindbeck che la doppia da \"Team Sonic Racing\" in poi.\nBlaze \u00e8 doppiata in italiano da Tania De Domenico a partire da \"Sonic Generations\".\nBiografia.\nVideogiochi.\nPrefazione.\nBlaze \u00e8 una principessa di una dimensione alternativa, dove ricopre il ruolo di guardiana dei Sol Emerald. Nacque con il potere della pirocinesi, ma, lei stessa, considera questa abilit\u00e0 alla stregua di una maledizione. L'obbligo di diventare guardiana dei Sol Emerald le causa una sorta di isolamento dalla compagnia degli altri, isolamento che si protrae nel tempo. Ma quando incontra Sonic, nel videogioco \"Sonic Rush\", comprende che deve aprirsi con gli altri e da quel momento riesce a farsi dei nuovi amici. Il suo nemico pi\u00f9 spietato e diabolico \u00e8 il Dr. Eggman Nega mentre il suo migliore amico \u00e8 Silver.\nAnni 2000.\nIn \"Sonic Rush\", le due dimensioni, quella di Blaze e quella di Sonic, vengono unite, permettendo ai personaggi di viaggiare da una dimensione all'altra. Blaze \u00e8 uno dei due personaggi giocabili assieme a Sonic.\nQuando il Dr. Eggman giunge nel suo mondo, ruba i Sol Emerald tramite il passaggio formatosi dalla dimensione di Sonic. Successivamente, Blaze, durante la sua missione di recupero degli smeraldi, incontra Cream, la quale diverr\u00e0 subito la sua guida ed amica, malgrado i timori della stessa felina. Blaze si sorprende dell'apertura caratteriale e dell'ingenuit\u00e0 della giovane coniglietta, specialmente quando la invita a casa sua immediatamente dopo averla incontrata per la prima volta e sar\u00e0 proprio lei ad insegnarle il valore dell'amicizia. Le due incontrano diversi amici di Cream, compresi Knuckles ed Amy, i quali le suggeriscono di chiedere aiuto a Sonic. Tuttavia Blaze \u00e8 convinta di non aver bisogno del porcospino blu e quando lo incontra lo attacca. Dopo una breve battaglia, ammette il suo errore e cambia atteggiamento nei confronti di quest'ultimo.\nDopo lo scontro, Blaze ottiene l'ultimo Sol Emerald, tuttavia la pace non dura molto in quanto Cream viene rapita da Eggman. La gatta si arrabbia ed inizia uno scontro con l'ultima creazione di Eggman, un robot chiamato Unknown, distruggendolo. Infine, cerca tra i resti del macchinario l'amica che in seguito riesce a trovare sana e salva. Dopo aver raccolto tutti i Sol Emerald pensa di utilizzare quest'ultimi per far ritorno nel suo mondo ma con sua grande sorpresa l'energia da essi scaturita non le concede tale possibilit\u00e0, cos\u00ec appaiono sulla scena Eggman ed Eggman Nega, a bordo di un mech gigante. Blaze combatte contro di loro ma viene facilmente sconfitta e finisce per prosciugare il potere dei Sol Emerald.\nLa situazione \u00e8 oramai critica ed arriva sul posto anche Sonic, che le spiega che la vera potenza dei Chaos Emerald e dei Sol Emerald era scaturita dall'amicizia, e cos\u00ec la incoraggia ad aprirsi nei confronti della gente e di cominciare a farsi degli amici durante i suoi viaggi. Dopo aver compreso l'importanza di questo sentimento, accetta di buon grado di aiutare Sonic e gli altri, e cos\u00ec i Sol Emerald le concedono finalmente tutto il loro potere che le permettono di effettuare la sua super trasformazione in Burning Blaze. Con l'aiuto di Super Sonic ferma i due scienziati pazzi nella realizzazione del loro progetto di attraversare l'intero universo, riuscendo a rimettere a anche a correggere la linea spazio temporale, ma tutto ci\u00f2 comporta per\u00f2 ad una conseguenza, quella di dividere nuovamente le dimensioni e quindi di separare Blaze dai suoi nuovi amici. Cos\u00ec Blaze e Sonic si stringono le mani promettendosi a vicenda di rincontrarsi in futuro, dopodich\u00e9 vengono riportati nei rispettivi mondi. Tornata nella propria dimensione, comincia a ricordarsi del mondo del porcospino blu e dei legami d'amicizia che aveva stretto in quel poco tempo, e si rende conto di essere divenuta pi\u00f9 forte di prima, affermando di non vedere l'ora di rincontrare Sonic e di andare nuovamente nel suo mondo a fargli visita.\nIn \"Sonic the Hedgehog\" proviene dal futuro del mondo di Sonic, dove combatte in modo costante con Iblis, insieme all'amico Silver. Quando \u00e8 da solo, il porcospino mostra segni di insicurezza, dato che la gatta si rivela essere anche la persona con cui parla di pi\u00f9 nonch\u00e9 la sua confidente. Alla fine della storia di Silver prova a sigillare Iblis dentro alla sua anima, ma le fiamme del disastro non lo accettano come contenitore, allora Blaze rinchiude Iblis all'interno della sua anima supplicando Silver di usare il Chaos Control per rinchiuderla in un'altra dimensione. Silver rifiuta, poich\u00e9 che non avrebbe mai voluto farle una cosa del genere, ma Blaze lo consola, affermando che aveva sempre amato questo lato del suo carattere, dopodich\u00e9 finisce in un'altra dimensione. Pi\u00f9 tardi, Sonic e gli altri distruggono la Solaris del passato, del presente e del futuro, un essere che aveva cancellato gli eventi della storia e con la sua eliminazione scompare di conseguenza anche Iblis, e perci\u00f2 questo annulla anche il sacrificio di Blaze per sigillare quest'ultimo ma anche il fatto di non avere avuto a che fare con Silver, con il quale per\u00f2 instaurer\u00e0 nuovamente una relazione d'amicizia nella versione per Nintendo DS di \"Sonic Colours\".\nIn \"Sonic Rush Adventure\" \u00e8 nuovamente assieme a Sonic uno dei due personaggi giocabili. Compare mentre cerca di fermare il Capitano Whiskers, un pirata robot, intento a rubare uno scettro mistico, che gli sarebbe servito per ottenere il potere di controllare le attivit\u00e0 geologiche del suo mondo. Mentre cerca di proteggere il prezioso, Blaze si trova davanti Sonic, ed entrambi si sorprendono di vedere l'altro dopo diverso tempo. Alla fine, dopo che Super Sonic e Burning Blaze hanno sconfitto Eggman ed Eggman Nega, Tails per aiutarli a tornare nel loro universo, crea un portale, sia per Blaze che per Sonic. Prima della partenza di Sonic, lui e Blaze si stringono ancora una volta la mano, mostrando la crescita della loro amicizia.\nNel gioco \"Sonic e il Cavaliere Nero\", veste i panni di Sir Parsifal. \u00c8 l'ultimo cavaliere della Tavola Rotonda che Sonic dovr\u00e0 combattere. Dopo la loro battaglia, Blaze sta per cadere in un precipizio, ma Sonic e Caliburn la salvano appena in tempo. Inizialmente \u00e8 confusa sul motivo per cui Sonic l'abbia salvata, dato che \u00e8 abituata alla consuetudine di uccidere l'avversario dopo che questi ha perso la battaglia. In seguito Sonic sconfigge un sicario inviato per uccidere Parsifal, dopodich\u00e9 ottiene finalmente il rispetto di Caliburn. Dopo che, per la seconda volta, Merlino ha diffuso la magia nera, Parsifal colloca la propria spada nel santuario. Poich\u00e9 rappresenta la controparte di Blaze, anche lei pu\u00f2 usare il fuoco. Durante il gioco viene chiamata Sir Parsifal, anche se \u00e8 una femmina, mentre il titolo di Sir viene usato da tutti i cavalieri dello stesso tipo.\nAnni 2010.\nBlaze compare nella versione DS di \"Sonic Colours\" come personaggio non giocabile nel livello Sweet Mountain Zone. Appare nella missione 2-1, dove spiega che il Sol Emerald in suo possesso aveva iniziato ad illuminarsi e l'aveva trasportata in quel luogo. La missione che affida a Sonic \u00e8 quella di distruggere venti robot di Eggman. La seconda volta viene vista in compagnia di Silver con il quale riesce a spaventare con i loro poteri Orbot e Cubot. Dopo questo i due chiedono a Sonic di completare una missione a tempo, completata quest'ultimo lo ringraziano e l'eroe si reca altrove.\nTorna nella versione console di \"Sonic Generations\", dove \u00e8 una delle partecipanti alla festa di compleanno di Sonic e nel corso dell'evento viene risucchiata assieme agli altri amici dal Time Eater in una falla spazio temporale ma viene in seguito salvata da Sonic a Crisis City. Nel livello Center of Time fa la sua apparizione assieme a Silver per incoraggiare i due Sonic a sconfiggere il nemico; sconfitto quest'ultimo torner\u00e0 a festeggiare la pace ritrovata.\nAltre apparizioni.\nAltre apparizioni secondarie del personaggio avvengono in \"Sonic Rivals\" e in \"Sonic Rivals 2\" come carta collezionabile, in \"Sonic e gli Anelli Segreti\" come personaggio sbloccabile nella modalit\u00e0 Party, in \"\" dove \u00e8 un personaggio sbloccabile di tipo Speed ma non ha un ruolo nella storia del gioco, compie un cameo nel livello giorno Empire City di \"Sonic Unleashed\" esclusivamente nelle versioni per PlayStation 3 e Xbox 360 dove compare un cartello pubblicitario con la scritta \"Blaze Rd\", in \"Sega Superstars Tennis\" come spettatrice nel campo Green Hill Zone e come adesivo e trofeo da collezionare in \"Super Smash Bros. Brawl\".\nAppare anche in \"Mario &amp; Sonic ai Giochi Olimpici\", \"Mario &amp; Sonic ai Giochi Olimpici Invernali\", \"Sonic Free Riders\", \"Mario &amp; Sonic ai Giochi Olimpici di Londra 2012\", \"Sonic Jump\" (nel remake del 2012), \"Sonic Dash\", \"Sonic Jump Fever\", \"Mario &amp; Sonic ai Giochi Olimpici Invernali di Sochi 2014\", \"Sonic Runners\", \"Mario &amp; Sonic ai Giochi Olimpici di Rio 2016\", \"Team Sonic Racing\" e \"Mario &amp; Sonic ai Giochi Olimpici di Tokyo 2020\" come personaggio giocabile.\nVersioni alternative.\nFumetti.\nBlaze compare anche nelle serie a fumetti \"Sonic the Hedgehog\" e \"Sonic Universe\", pubblicati da Archie Comics. Nella prima apparizione di Blaze, Sonic la trova in cattivit\u00e0, catturata da un gruppo dei malvagi Swatbots fuori da Knothole. All'inizio \u00e8 ostile nei confronti di Sonic, infatti i due hanno una breve battaglia, ma alla fine lei gli offre la sua amicizia. Prima che Sonic se ne vada, Blaze promette al porcospino di seguire i suoi sogni. Pi\u00f9 tardi assiste Sonic, Tails e Marine nel combattimento contro Capitano Whisker, Johnny e il Dr. Eggman Nega, nel recupero di un Chaos Emerald. In seguito far\u00e0 squadra con Shadow e Marine per sconfiggere Metal Sonic.\nUna volta giunta a Mobius, parte alla ricerca di un Sol Emerald con l'aiuto di Cream, Cheese ed Amy. Ma anche altri tre gruppi stanno cercando lo smeraldo, i tre team sono: il Team Dark, il Team Rogues ed il Team Hooligan. Con l'aiuto del Team Dark, Blaze riottiene il Sol Emerald e la pace viene restaurata nella sua dimensione.\nNella serie spin-off \"Sonic the Hedgehog\" edita da IDW Publishing, Blaze \u00e8 identica alla sua controparte dei videogiochi e perci\u00f2 \u00e8 la guardiana dei Sol Emerald, tuttavia in questa versione della storia si reca nella dimensione di Sonic per prevenire un terribile evento.\nAccoglienza.\nBlaze \u00e8 stata ben accolta dalla critica. IGN afferm\u00f2 al TGS 2005 che aveva \"facilmente guadagnato il suo posto nella squadra\" tra i personaggi secondari. Il suo gameplay venne elogiato per essere \"rapido e divertente\" rispetto ad altri personaggi pi\u00f9 lenti introdotti in precedenza nella serie, ma venne criticato per la sua somiglianza con quello di Sonic. Blaze fu definita come \"una bella aggiunta al cast di \"Sonic\"\" e come \"uno dei personaggi pi\u00f9 complessi e sfaccettati nel canone di \"Sonic\"\"."}
{"id": "2275302", "revid": "1543377", "url": "https://it.wikipedia.org/wiki?curid=2275302", "title": "Max's Kansas City", "text": "Il Max's Kansas City \u00e8 stato un night club e ristorante al 213 di Park Avenue South, tra la 17\u00aa e la 18\u00aa strada, a New York, punto d'incontro storico per musicisti, poeti, artisti e politici tra gli anni sessanta e settanta.\nStoria.\nMax's I.\nAperto da Mickey Ruskin (1933-1983) nel dicembre 1965, \u00e8 stato un ritrovo per artisti e scultori della New York School, come lo scultore John Chamberlain, Robert Rauschenberg e Larry Rivers, le cui presenze vi attrassero celebrit\u00e0 ed il jet set, nonch\u00e9 pubblicit\u00e0 da parte dell'entourage di Andy Warhol. I The Velvet Underground vi suonarono gli ultimi concerti con Lou Reed nell'estate del 1970. Fu la base per la seppur breve scena glitter rock, che incluse artisti come David Bowie, Iggy Pop e lo stesso Lou Reed. \u00c8 stato il locale in cui hanno iniziato la carriera molte formazioni. Bruce Springsteen vi ha suonato un set acustico nell'estate 1972. Sia gli Aerosmith che Bruce Springsteen con la E Street Band hanno debuttato a New York City al Max's. I The Wailers hanno aperto per Springsteen all'inizio della carriera di Bob Marley nel circuito internazionale nel 1973. La popolarit\u00e0 del Max's Kansas City \u00e8 declinata dopo l'evoluzione della pop art nel punk rock, cos\u00ec che lo storico locale chiuse nel dicembre 1974.\nEd Koch ha avuto un ufficio nello stesso palazzo.\nMax's II.\nIl club riapr\u00ec nel 1975 sotto la nuova propriet\u00e0 di Tommy Dean Mills che inizia a programmare disco music. Peter Crowley, che aveva ingaggiato alcuni gruppi al Mothers, gay bar sulla 23\u00aa strada a Manhattan,assunto al nuovo Max's affinch\u00e9 il locale divenisse un'alternativa al CBGB.\nIl Max's Kansas City divenne uno dei luoghi nativi del punk rock, ospitando formazioni come la Staten Island Band di Cherry Vanilla, The New York Dolls, Heartbreakers, Blondie, Ramones, Mink DeVille, Steel Tips, Misfits, The Dictators, Wayne County &amp; the Electric Chairs, Cheap Perfume, The Blessed, The Fleshtones, Elliott Murphy e Patti Smith, cos\u00ec come band straniere, tra le quali The Runaways e The Damned. Dopo lo scioglimento dei Sex Pistols, Sid Vicious suon\u00f2 spesso qui come solista.\nIl Max's chiuse le proprie porte nel novembre 1981. Il locale \u00e8 attualmente un locale di gastronomia.\nMax's III.\nMills riapr\u00ec il club il 27 gennaio 1998, in una nuova sede, al 240 West della 52\u00aa, precedentemente sede del Lone Star Roadhouse. Il locale rimase aperto per poco tempo.\nL'inaugurazione era stata rimandata a causa della controversia legale intentata da Yvonne Sewall-Ruskin, la quale affermava di essere proprietaria dei diritti sul nome Max's Kansas City ed aveva ottenuto un ordine restrittivo per prevenire l'uso del nome.\nTempi recenti.\nNel 2000, la Acidwork Productions, Inc., una casa di produzione fondata da Neil Holstein, cugino di secondo grado di Mickey Ruskin, ha iniziato a lavorare assieme a Victoria Ruskin, figlia di Mickey Ruskin, su un documentario incentrato su Mickey e le sue aziende, compreso il Max's Kansas City.\nNel 2001, Yvonne Sewall-Ruskin istitu\u00ec il Max's Kansas City Project in memoria del defunto Mickey Ruskin, padre di due dei suoi figli. Per onorare lo spirito connesso alla filosofia di Ruskin, il progetto, una non profit, \u00e8 diretto a fornire finanziamenti e risorse agli artisti in crisi ed al spingere i giovani alle arti.\nOrigine del nome.\nIl nome non deriva da alcun collegamento del proprietario con Kansas City, n\u00e9 con il Kansas o il Missouri. Ruskin \u00e8 cresciuto a Jersey City, nel New Jersey, ed ha frequentato la Cornell University.\nCi sono due versioni sull'origine del nome, entrambe originate dal suggerimento del poeta Joel Oppenheimer. La prima vuole il nome derivante da un posto descritto dal poeta Max Finstein. Oppenheimer e Finstein erano tra i primi poeti a frequentare il primo locale di Ruskin, il 9th Circle di Greenwich Village. La seconda versione vuole invece che il nome derivi dall'infanzia di Oppenheimer, il quale aveva notato come, in ogni bisteccheria, compariva sempre nel menu \"Kansas City\", essendo il nome di un tipo di lombo, cos\u00ec che decise che il nome del locale dovesse contenere le parole \"Kansas City\". \"Max\" venne scelto perch\u00e9 rassomigliante un nome da ristorante.\nOppenheimer sugger\u00ec anche gli elementi sulla tenda del locale, \"Steak, Lobster, Chick Peas\". Ruskin apr\u00ec anche un ristorante simile, il Max's Terre Haute ad Upper East Side, senza ottenere per\u00f2 successo."}
{"id": "2275308", "revid": "1457847", "url": "https://it.wikipedia.org/wiki?curid=2275308", "title": "Vlastimil Hort", "text": "\u00c8 stato uno dei pi\u00f9 forti grandi maestri del mondo negli anni '60 e '70, partecipando pi\u00f9 volte alle selezioni per il titolo mondiale. Ha vinto sei volte il campionato cecoslovacco e tre volte il campionato tedesco.\nPrincipali risultati.\nRisultati alle olimpiadi.\nHort ha partecipato dal 1960 al 1992 a 14 edizioni delle Olimpiadi (11 con la Cecoslovacchia e 3 con la Germania). Ha giocato 197 partite col risultato complessivo di +80 =91 \u201326 (63,7 %). Ha vinto tre medaglie: una d'argento e una di bronzo individuali e una d'argento di squadra.\nZonali e Interzonali.\nHort ha partecipato a diversi zonali e interzonali, raggiungendo la fase degli incontri dei candidati nel 1977, in cui gioc\u00f2 al primo turno contro l'ex campione del mondo Boris Spasskij. Nel corso della partita Spasskij si ammal\u00f2 e si avvalse della facolt\u00e0 di rinviare per qualche giorno il gioco, ma poi non ebbe pi\u00f9 giornate libere. A questo punto Hort fece un gesto di grande sportivit\u00e0 concedendo a Spasskij alcune delle proprie giornate libere per poter rimettersi in salute. Nella quindicesima decisiva partita Hort aveva una posizione vincente, ma si dimentic\u00f2 dell'orologio e perse per il tempo. L'incontro termin\u00f2 8,5 - 7,5 a favore di Spasskij.\nAl termine dell'incontro, il 23 aprile Hort tenne a Seltjarnes, localit\u00e0 nei pressi di Reykjav\u00edk, una simultanea che era prevista su 201 scacchiere, ma poi per ogni partita terminata si aggiunsero altri partecipanti, fino a raggiungere le 550 partite. La simultanea dur\u00f2 circa 24 ore, col risultato (+ 477 = 63 \u2013 10). Seppure non ufficializzato, rimane a tutt'oggi un primato per le partite in simultanea. Hort dichiar\u00f2 in seguito che aveva tenuto questa mega-simultanea per archiviare mentalmente il risultato negativo della partita con Spasskij.\nNell'interzonale di Susa del 1967 Bobby Fischer era in testa alla classifica, ma si ritir\u00f2 per una polemica con gli organizzatori, perdendo per forfait la partita in programma con Hort. Questo permise a Hort di arrivare 6\u00ba-8\u00ba con Reshevsky e \u0160tejn, ma dopo uno spareggio a tre solo Reshevsky fu ammesso al torneo dei candidati."}
{"id": "2275309", "revid": "773636", "url": "https://it.wikipedia.org/wiki?curid=2275309", "title": "Oratorio di San Sebastiano (Castiglione della Pescaia)", "text": "L'oratorio di San Sebastiano era un edificio religioso situato nel centro storico di Castiglione della Pescaia.\nStoria e descrizione.\nL'edificio religioso fu fatto costruire poco dopo la met\u00e0 del Seicento nel luogo in cui sorgeva la preesistente chiesa di San Sebastiano e San Rocco, le cui origini erano tardomedievali. Il nuovo oratorio venne inaugurato nel 1674. La chiesa rimase in funzione anche durante il secolo successivo, venendo poi definitivamente chiusa nel 1786, anno in cui molti altri edifici religiosi della zona furono dismessi e adibiti ad altre funzioni o completamente trasformati.\nDella chiesa di San Sebastiano sono state perse completamente le tracce. La sua esistenza passata \u00e8 tuttavia documentata in alcuni testi di epoca settecentesca, grazie ai quali \u00e8 possibile ipotizzare che la sua ubicazione fosse nella parte alta del borgo, nei pressi del Castello di Castiglione della Pescaia."}
{"id": "2275311", "revid": "119991", "url": "https://it.wikipedia.org/wiki?curid=2275311", "title": "Chiesa di San Sebastiano e San Rocco (Castiglione della Pescaia)", "text": ""}
{"id": "2275312", "revid": "287204", "url": "https://it.wikipedia.org/wiki?curid=2275312", "title": "Oratorio di San Sebastiano", "text": ""}
{"id": "2275318", "revid": "1543377", "url": "https://it.wikipedia.org/wiki?curid=2275318", "title": "Municipalit\u00e0 distrettuale di Sarah Baartman", "text": "La municipalit\u00e0 distrettuale di Sarah Baartman (in inglese \"Sarah Baartman District Municipality\") \u00e8 un distretto della provincia del Capo Orientale e il suo codice di distretto \u00e8 DC10.\nLa sede amministrativa e legislativa \u00e8 la citt\u00e0 di Port Elizabeth e il suo territorio si estende su una superficie di .\nFino al 2015 era chiamato municipalit\u00e0 distrettuale di Cacadu (in inglese \"Cacadu District Municipality\").\nGeografia fisica.\nConfini.\nLa municipalit\u00e0 distrettuale di Sarah Baartman confina a nord con quella di Pixley ka Seme (Provincia del Capo Settentrionale), a nord e a est con quella di Chris Hani, a est est con quella di Amatole, a sud con il municipio metropolitano di Nelson Mandela e con l'Oceano Indiano e a ovest con quelle di Eden e Central Karoo (Provincia del Capo Occidentale).\nSuddivisione amministrativa.\nIl distretto \u00e8 suddiviso in 7 municipalit\u00e0 locali:"}
{"id": "2275331", "revid": "1543377", "url": "https://it.wikipedia.org/wiki?curid=2275331", "title": "Municipalit\u00e0 distrettuale di Chris Hani", "text": "La municipalit\u00e0 distrettuale di Chris Hani (in inglese \"Chris Hani District Municipality\") \u00e8 un distretto della provincia del Capo Orientale e il suo codice di distretto \u00e8 DC13.\nLa sede amministrativa e legislativa \u00e8 la citt\u00e0 di Queenstown e il suo territorio si estende su una superficie di .\nGeografia fisica.\nConfini.\nLa municipalit\u00e0 distrettuale di Chris Hani confina a nord con quelle di Pixley ka Seme (Provincia del Capo Settentrionale) e Joe Gqabi, a est con quella di O. R. Tambo, a sud con quella di Amatole e a sud e a ovest con quella di Cacadu.\nSuddivisione amministrativa.\nIl distretto \u00e8 suddiviso in 8 municipalit\u00e0 locali:"}
{"id": "2275332", "revid": "1718925", "url": "https://it.wikipedia.org/wiki?curid=2275332", "title": "Idle scan", "text": "L'idle scan \u00e8 una tecnica di port scanning TCP piuttosto sofisticata che fa uso fraudolento di un host inattivo remoto, chiamato zombie, per lanciare un attacco verso un altro host creando cos\u00ec una triangolazione che maschera del tutto l'attaccante.\nLa storia.\nL'attacco \u00e8 stato teorizzato da Salvatore Sanfilippo (noto anche come \"antirez\"), che si occupa di Web 2.0 ed \u00e8 autore dell'utility hping e sviluppatore di Redis.\nLa teoria.\nQuando un host invia un pacchetto IP sulla rete, esso valorizza con un identificativo numerico univoco (per esso) il campo \"identification\" dell'header. Questo campo \u00e8 utilizzato per riassemblare il pacchetto originale a partire dagli eventuali frammenti in cui pu\u00f2 essere diviso durante la trasmissione, in quanto i vari frammenti includono sempre il campo \"identification\" del pacchetto originale.\nIn generale il sistema operativo genera il valore per questo campo in maniera sequenziale per ogni pacchetto trasmesso, per cui esso cambia solo quando un host trasmette pacchetti (mentre rimane inalterato se non ne trasmette).\nLa tecnica.\nL'attaccante interroga lo zombie per verificarne l'inattivit\u00e0 e per sapere qual \u00e8 il valore che sta usando per il campo \"identification\". L'attaccante invia poi un pacchetto alla porta della vittima che intende sondare, specificando per\u00f2 un IP sorgente pari a quello dello zombie (tramite ip spoofing). Il risultato ottenuto pu\u00f2 essere uno dei seguenti:\nA questo punto l'attaccante interroga di nuovo lo zombie e pu\u00f2 osservare uno di questi due comportamenti:\nLa tecnica \u00e8 piuttosto imprecisa e richiede che ci sia un host zombie totalmente inattivo, ma ha il vantaggio di essere completamente anonima alla vittima, impedendo quindi qualsiasi contromisura e facendo scattare un allarme in un eventuale IDS che per\u00f2 indica l'indirizzo dell'idle host.\nUn esempio con hping.\nIl metodo hping per lo \"idle scanning\" fornisce un esempio a basso livello di come si possa eseguire. In questo esempio l'host della vittima (172.16.0.100) viene analizzato usando un host zombie (172.16.0.105) appartenente alla stessa sottorete di classe C. \u00c8 mostrato quindi lo scenario verificate una porta aperta ed una porta chiusa per vedere come ciascuno scenario si svolge.\nIn primo luogo, stabilito che lo zombie sia effettivamente inattivo, si inviano i pacchetti usando il comando codice_1 e si osserva che i valori di \"identification\" aumentano incrementalmente di 1. Se essi crescono casualmente, l'host zombie non \u00e8 effettivamente inattivo.\n [root@localhost hping2-rc3]# ./hping2 -S 172.16.0.105\n HPING 172.16.0.105 (eth0 172.16.0.105): S set, 40 headers + 0 data bytes\n len=46 ip=172.16.0.105 ttl=128 id=1371 sport=0 flags=RA seq=0 win=0 rtt=0.3 ms\n len=46 ip=172.16.0.105 ttl=128 id=1372 sport=0 flags=RA seq=1 win=0 rtt=0.2 ms\n len=46 ip=172.16.0.105 ttl=128 id=1373 sport=0 flags=RA seq=2 win=0 rtt=0.3 ms\n len=46 ip=172.16.0.105 ttl=128 id=1374 sport=0 flags=RA seq=3 win=0 rtt=0.2 ms\n len=46 ip=172.16.0.105 ttl=128 id=1375 sport=0 flags=RA seq=4 win=0 rtt=0.2 ms\n len=46 ip=172.16.0.105 ttl=128 id=1376 sport=0 flags=RA seq=5 win=0 rtt=0.2 ms\n len=46 ip=172.16.0.105 ttl=128 id=1377 sport=0 flags=RA seq=6 win=0 rtt=0.2 ms\n len=46 ip=172.16.0.105 ttl=128 id=1378 sport=0 flags=RA seq=7 win=0 rtt=0.2 ms\n len=46 ip=172.16.0.105 ttl=128 id=1379 sport=0 flags=RA seq=8 win=0 rtt=0.4 ms\nViene quindi inviato un pacchetto spoofed SYN all'host della vittima sulla porta che si suppone sia aperta. Per l'esempio viene usata la porta 22 (ssh):\n # hping2\u2014spoof 172.16.0.105 -S 172.16.0.100 -p 22 -c 1\n HPING 172.16.0.100 (eth0 172.16.0.100): S set, 40 headers + 0 data bytes\n --- 172.16.0.100 hping statistic ---\n 1 packets tramitted, 0 packets received, 100% packet loss\n round-trip min/avg/max = 0.0/0.0/0.0 ms\nPoich\u00e9 \u00e8 stato effettuato lo \"spoofing\" del pacchetto, l'attaccante non riceve risposte e quindi hping restituisce il 100% di pacchetti persi. L'host della vittima risponde direttamente all'host zombie con un pacchetto avente i flag SYN/ACK. L'attaccante controlla quindi l'host zombie per vedere se il valore di \"identification\" \u00e8 variato.\n # hping2 -S 172.16.0.105 -p 445 -c 1\n HPING 172.16.0.105 (eth0 172.16.0.105): S set, 40 headers + 0 data bytes\n len=46 ip=172.16.0.105 ttl=128 DF id=1381 sport=445 flags=SA seq=0 win=64320 rtt=0.3 ms\n --- 172.16.0.105 hping statistic ---\n 1 packets tramitted, 1 packets received, 0% packet loss\n round-trip min/avg/max = 0.3/0.3/0.3 ms\nDa notare che il valore di \"identification\" dell'host zombie cresce di due unit\u00e0, da id=1379 a id=1381, in quanto il valore 1380 \u00e8 stato usato quando l'host zombie ha risposto al pacchetto con i flag SYN/ACK della vittima con un pacchetto con il flag RST, per cui si deduce che la porta della vittima era aperta.\nL'intero processo viene ora ripetuto con una porta della vittima che si suppone sia chiusa. Per l'esempio che segue viene usata la porta 23 (telnet).\n # hping2 -S 172.16.0.105 -p 445 -c 1\n HPING 172.16.0.105 (eth0 172.16.0.105): S set, 40 headers + 0 data bytes\n len=46 ip=172.16.0.105 ttl=128 DF id=1382 sport=445 flags=SA seq=0 win=64320 rtt=2.1 ms\n --- 172.16.0.105 hping statistic ---\n 1 packets tramitted, 1 packets received, 0% packet loss\n round-trip min/avg/max = 2.1/2.1/2.1 ms\n # hping2\u2014spoof 172.16.0.105 -S 172.16.0.100 -p 23 -c 1\n HPING 172.16.0.100 (eth0 172.16.0.100): S set, 40 headers + 0 data bytes\n --- 172.16.0.100 hping statistic ---\n 1 packets tramitted, 0 packets received, 100% packet loss\n round-trip min/avg/max = 0.0/0.0/0.0 ms\n # hping2 -S 172.16.0.105 -p 445 -c 1\n HPING 172.16.0.105 (eth0 172.16.0.105): S set, 40 headers + 0 data bytes\n len=46 ip=172.16.0.105 ttl=128 DF id=1383 sport=445 flags=SA seq=0 win=64320 rtt=0.3 ms\n --- 172.16.0.105 hping statistic ---\n 1 packets tramitted, 1 packets received, 0% packet loss\n round-trip min/avg/max = 0.3/0.3/0.3 ms\nSi nota che in questo caso il valore di \"identification\" dello zombie non varia (o meglio, varia solo da 1382 a 1383 per via della risposta all'attaccante) perch\u00e9 la porta della vittima era chiusa oppure filtrata. Quando l'attaccante invia il pacchetto \"modificato\" (spoofed) alla vittima, essa non risponde affatto, o risponde allo zombie con un pacchetto con il flag RST che non provoca variazioni nel valore di \"identification\".\nUn esempio con nmap.\nNmap non fornisce strumenti per identificare se un host \u00e8 inattivo. Per questo scopo pu\u00f2 essere utilizzato hping. Consultando l'help di nmap si trovano le istruzioni per attivare un idle scan:\n SCAN TECHNIQUES:\n -sS/sT/sA/sW/sM: TCP SYN/Connect()/ACK/Window/Maimon scans\n -sU: UDP Scan\n -sN/sF/sX: TCP Null, FIN, and Xmas scans\u2014scanflags &lt;flags&gt;: Customize TCP scan flags\n -sI &lt;zombie host[:probeport]&gt;: Idle scan\n -sO: IP protocol scan\n -b &lt;FTP relay host&gt;: FTP bounce scan\u2014traceroute: Trace hop path to each host\u2014reason: Display the reason a port is in a particular state\nQuindi definito idlehost.domain1.it l'host in stato inattivo, victimhost.domain2.it l'host vittima la scansione avviene in questo modo:\n hackhost:~$ sudo nmap -sI idlehost.domain1.it:80 victimhost.domain2.it -PN\n Starting Nmap 4.75 ( https://nmap.org/ ) at 2009-03-17 09:34 CET\n Idle scan using zombie idlehost.domain1.it (1.2.3.4); Class: Incremental\n Interesting ports on victimhost.domain2.it (10.20.30.40):\n Not shown: 984 closed|filtered ports\n PORT STATE SERVICE\n 88/tcp open kerberos-sec\n 135/tcp open msrpc\n 139/tcp open netbios-ssn\n 389/tcp open ldap\n 445/tcp open microsoft-ds\n 464/tcp open kpasswd5\n 593/tcp open http-rpc-epmap\n 636/tcp open ldapssl\n 1026/tcp open LSA-or-nterm\n 1027/tcp open IIS\n 1041/tcp open unknown\n 2301/tcp open compaqdiag\n 2381/tcp open unknown\n 3268/tcp open globalcatLDAP\n 3269/tcp open globalcatLDAPssl\n 3389/tcp open ms-term-serv\n MAC Address: XX:XX:XX:XX:XX:XX\n Nmap done: 1 IP address (1 host up) scanned in 19.58 seconds\n hackhost:~$"}
{"id": "2275334", "revid": "439868", "url": "https://it.wikipedia.org/wiki?curid=2275334", "title": "Pesciara", "text": ""}
{"id": "2275338", "revid": "120348571", "url": "https://it.wikipedia.org/wiki?curid=2275338", "title": "Topographie des Terrors", "text": " \nTopographie des Terrors o, in italiano, Topografia del terrore, \u00e8 un progetto nato a Berlino nel 1987 per documentare e ricercare il sistema del terrore instaurato dai nazionalsocialisti in Germania e, in seguito alla guerra, anche nei paesi via via occupati, nel periodo che va dal 1933 - presa del potere - al 1945 - fine della seconda guerra mondiale. \nDel progetto fa parte anche un'esposizione stabile, provvisoriamente all'aperto, di fotografie e documenti che si trova nella zona dell'ex \"Prinz-Albrecht-Stra\u00dfe\" 8, oggi rinominata \"Niederkirchnerstra\u00dfe\" 8 nel quartiere di \"Kreuzberg\". In tale luogo infatti si trovava il quartier generale della polizia segreta tedesca (\"Geheime Staatspolizei - Gestapo\"), ospitato in una ex scuola d'arti applicate. All'epoca del regime, nelle immediate vicinanze - Wilhelmstra\u00dfe 102 - si trovava il palazzo \"Prinz-Albrecht\", che dal 1934 fungeva da centrale dei servizi di sicurezza (\"Sicherheitsdienst\" - SD) e delle SS (\"Schutz-Staffeln\") e dal 1939 vi trov\u00f2 sede anche l'ufficio centrale per la sicurezza del Reich (\"Reichssicherheitshauptamt\" - RSHA).\nL'ex Hotel Prinz-Albrecht, nella Prinz-Albrecht-Stra\u00dfe 9, era fin dal 1934 sede del \"Reichsf\u00fchrers-SS\", Heinrich Himmler. Questo complesso di edifici \u00e8 oggi a Berlino noto come la zona \u201ePrinz-Albrecht-Gel\u00e4nde\u201c.[1] L'installazione documentaria nella Niederkirchnerstra\u00dfe 8 fa parte dei musei statali di Berlino. La superficie ora senza edifici si trova in posizione centrale tra la stazione \"Anhalter Bahnhof\", \"Potsdamer Platz\" e l'antico centro della citt\u00e0 (un po' pi\u00f9 a nord si giunge alla zona della Porta di Brandeburgo).\nStoria.\nDopo la demolizione delle rovine dei palazzi governativi, la zona \"Prinz-Albrecht-Gel\u00e4nde\", venne tra l'altro per parecchi anni utilizzata come discarica di inerti e macerie e perfino come pista per auto. La prima mostra sulla topografia del terrore nacque in occasione del 750\u00ba anniversario di Berlino nel 1987 e venne poi proseguita. Il lavoro di ricerca per l'allestimento della mostra sfoci\u00f2 in un centro di documentazione, che prosegu\u00ec nella raccolta di ulteriori testimonianze sul terrore nazista in particolare in Germania.\nDal 1992 esiste una fondazione con il fine di costruire e gestire un centro di documentazione con annessa mostra permanente. Ne \u00e8 a capo il rabbino Andreas Nachama. L'intenzione \u00e8 di utilizzare a tale scopo proprio l'areale della vecchia centrale della Gestapo nella \u2018'Niederkirchnerstra\u00dfe'\u2019 8, gi\u00e0 Prinz-Albrecht-Stra\u00dfe 8, nel quartiere di Berlin-Mitte. Fin dal 1980 sono stati fatti progetti per realizzare sull'area che fu della sede della polizia segreta un luogo della memoria.\nIl progetto Zumthor.\nIl bando del 1993 per il complesso museale venne vinto da un architetto svizzero, Peter Zumthor, con un progetto strepitoso. Le prescrizioni del bando: forme semplici, solamente per \u201cvelare\u201d un luogo che avrebbe dovuto parlare da s\u00e9, vennero interpretate dall'architetto con la soluzione di inglobare il linguaggio formale delle baracche dell'esposizione provvisoria. L'idea, che prevedeva una struttura portante in travi di cemento, ricordava infatti lo scheletro di una baracca, che tuttavia, attraverso le diverse aperture vetrate, lasciava entrare molta luce, producendo, all'interno, ombre d'aspetto regolare.\nIn corso d'opera ci si rese per\u00f2 conto che l'opera sarebbe stata assai pi\u00f9 costosa del previsto. Gi\u00e0 la soluzione tecnica del sistema portante era pi\u00f9 costosa. La ditta che si occupava di realizzare questo manufatto and\u00f2 quindi in fallimento e non si trov\u00f2 un'altra impresa disposta a realizzarlo con costi accettabili. La municipalit\u00e0 berlinese non era in grado di sostenere tali costi e un intervento statale ritardava.\nCos\u00ec, dopo altri 15 anni, nel marzo 2004, il direttore scientifico della fondazione \"Topographie des Terrors\", lo storico Reinhard R\u00fcrup, si dimise per protesta. Lo spunto era venuto dalla notizia che il denaro stanziato dallo Stato non sarebbe stato erogato. Lo storico rimproverava alle autorit\u00e0 regionali e statali solo un tiepido sostegno, come si lesse sui giornali.\nNe nacque tra l'altro anche una vertenza col progettista Zumthor, che si chiuse con un accordo. Ma del progetto originario, in questo modo, rimanevano solo le tre torri gi\u00e0 realizzate sul vecchio areale Gestapo, che vennero pertanto demolite a loro volta nell'inverno 2004.\nNuovo concorso del 2005.\nNel giugno 2005 venne indetto quindi un nuovo bando di progettazione. Tra 309 proposte inviate e 23 prescelte vinsero definitivamente a gennaio 2006 l'architetto Ursula Wilms dello studio berlinese Heinle, Wischer e Partner e l'architetto del paesaggio Heinz W. Hallmann. Il progetto prevede un edificio quadrato e vetrato ad un solo piano, ma con un altro interrato, che dovrebbe disporre di una superficie utile di 3.500\u00a0m\u00b2 . Per la costruzione sono stati stanziati 15 milioni di Euro. Altri 5 e fino ad eventuali 9 milioni sono previsti per gli interni e per la sistemazione dell'areale. \nIl 2 novembre 2007 \u00e8 finalmente iniziata la costruzione del nuovo edificio del centro di documentazione, l'apertura al pubblico \u00e8 avvenuta per il 65\u00ba\u00a0anniversario della fine della guerra, il 7 maggio 2010."}
{"id": "2275342", "revid": "1602064", "url": "https://it.wikipedia.org/wiki?curid=2275342", "title": "\u0531", "text": "La \u0531, minuscolo \u0561, \u00e8 la prima lettera dell'alfabeto armeno. Il suo nome \u00e8 \u0561\u0575\u0562, \"ayb\" (armeno classico e orientale: , armeno occidentale: ).\nRappresenta la vocale aperta posteriore non arrotondata ."}
{"id": "2275343", "revid": "773636", "url": "https://it.wikipedia.org/wiki?curid=2275343", "title": "Chiesa della Compagnia del Corpus Domini (Castiglione della Pescaia)", "text": "La chiesa della Compagnia del Corpus Domini era un luogo di culto cattolico situato nel centro storico di Castiglione della Pescaia.\nL'edificio religioso fu fatto costruire in epoca tardorinascimentale per poter officiare preghiere e funzioni religiose per i malati e i pi\u00f9 bisognosi. Importante punto di riferimento cittadino, diede impulso nel Seicento alla costruzione del Palazzo dello Spedale, che fu edificato nei pressi di questa preesistente chiesa: da allora, la struttura religiosa e quella assistenziale svolsero attivit\u00e0 complementari. Contemporaneamente alla costruzione dello spedale, gli interni del luogo di culto furono decorati con pitture e affreschi di gusto barocco. L'edificio religioso continu\u00f2 ad officiare fino al tardo Settecento; nel 1786 fu dismesso seguendo il destino di molte altre chiese del territorio.\nDella chiesa della Compagnia del Corpus Domini sono state perse completamente le tracce. La sua esistenza e la sua storia sono documentate in varie mappe e in alcuni libri d'epoca, grazie ai quali \u00e8 stato possibile identificare il luogo della sua ubicazione presso lo spedale, a cui era collegata."}
{"id": "2275349", "revid": "508036", "url": "https://it.wikipedia.org/wiki?curid=2275349", "title": "Strada", "text": "La strada \u00e8 un'infrastruttura di trasporto destinata alla circolazione di veicoli terrestri (in special modo su ruota) e, in misura marginale, di pedoni e animali. L'insieme delle strade che insistono in un determinato territorio \u00e8 detto \"rete stradale\".\nStoria.\nNell'antica Grecia si costruivano strade lastricate con solchi longitudinali come sede per le ruote dei carri (sorta di binari di pietra). In Persia avevano iniziato ad ovviare a questo problema con la costruzione della Via reale che collegava la capitale Susa a Sardi. Gli ingegneri della Civilt\u00e0 romana svilupparono tecniche per la costruzione delle strade; a tale periodo si devono esempi di strade lastricate alcune delle quali ancora oggi visibili nel mondo, come ad esempio in Italia l'Appia Antica o la diffusione delle strade di tronchi su tracciati paludosi.\nDescrizione.\nCaratteristiche.\nGeneralmente presenta una struttura (spesso composta di materiali lapidei) a strati, da cui il nome, sormontata da una pavimentazione destinata a migliorare l'aderenza delle ruote e il comfort di persone e merci. Spesso \u00e8 ricoperta da asfalto, ma pu\u00f2 anche essere rivestita da piccoli ciottoli (\"ciottolato\"), da ghiaia (\"strada bianca\") o, talvolta, da terra battuta (\"strada sterrata\").\nA secondo del tipo di strada pu\u00f2 essere ad uno o doppio senso di marcia, ad una o due carreggiate, rettilinea o con presenza di curve, interessata o sovrastata da viadotti o ponti e gallerie o interessata da incroci oppure contornata da marciapiedi e piste ciclabili. Gran parte delle strade comuni sono soggette a segnaletica orizzontale e verticale come da Codice della strada.\nLa progettazione.\nUna strada si presenta con una sua geometria longitudinale, planimetrica e altimetrica; la definizione di tale geometria rappresenta il progetto della strada.\nLo studio della geometria di una strada comprende oltre allo studio del suo asse anche quello della sua sezione trasversale, che pu\u00f2 essere in rilevato (i cigli stradali sono a quota superiore rispetto al piano di campagna), in trincea (i cigli stradali sono a quota inferiore rispetto al piano di campagna) o a mezza costa (un ciglio stradale \u00e8 a quota superiore rispetto al piano di campagna e l'altro \u00e8 a quota inferiore).\nFino a non molti anni fa la progettazione delle nuove strade, dal punto di vista planimetrico, era focalizzata sul tracciamento di tratti rettilinei opportunamente raccordati da curve a raggio variabile e fisso, e dal punto di vista altimetrico composta da tratti a pendenza (longitudinale) costante, detti \"livellette\", anch'essi raccordati con curve circolari. Oggi il discorso si \u00e8 rovesciato: planimetricamente la si considera composta da una successione di curve a raggio variabile (clotoidi) e solo eventualmente rettifili, mentre altimetricamente le livellette sono raccordate da curve paraboliche. Oltre a ci\u00f2 si eseguono i calcoli per soddisfare i \"criteri di sicurezza di Lamm\".\nIl progetto della sezione trasversale consiste in prima approssimazione nella scelta del \"tipo di strada\" (come appresso indicato).\nUn'importanza preponderante occupano nella progettazione stradale considerazioni di tipo geologico, dal momento che problemi relativi a questo ambito possono in alcuni casi spingere il progettista a modificare radicalmente il tracciato inizialmente scelto a causa di problemi anche gravi di questa natura. Per questo motivo \u00e8 anche necessario, durante la progettazione, verificare con uno studio geologico e geotecnico la fattibilit\u00e0 dell'opera.\nI problemi pi\u00f9 comunemente riscontrabili sono quelli relativi ai possibili cedimenti a causa delle scarse caratteristiche portanti dei terreni sottostanti, pericolo di frane nelle zone circostanti il tracciato (compreso il rischio di innescarle in corso d'opera), e dissesti idrogeologici in generale. In generale i fattori di instabilit\u00e0 relativi alla realizzazione e alla manutenzione di una strada si suddividono in:\nTuttavia \u00e8 possibile anche realizzare una strada attraversando zone in cui ci sono problemi di questo tipo, naturalmente predisponendo opere civili particolari. In caso di passaggio in versanti a rischio frana, ad esempio, si possono realizzare interventi protettivi e preventivi quali reti paramassi, chiodature, rimboschimento, opere drenanti.\nPedaggio.\nGeneralmente le strade sono usufruibili gratuitamente. Molte grandi strade a carreggiate separate come le autostrade, cos\u00ec come alcuni ponti o gallerie, sono accessibili mediante il pagamento di un pedaggio.\nNel mondo.\nArgentina.\nLa rete stradale argentina \u00e8 l'insieme delle strade pubbliche o private dell'Argentina, per le quali circolano pedoni e veicoli e che ricadono sotto la giurisdizione delle autorit\u00e0 nazionali, provinciali o municipali responsabili dell'applicazione delle leggi sulla circolazione stradale. A livello centrale, la loro attivit\u00e0 \u00e8 coordinata dalla Direzione nazionale della viabilit\u00e0 (\"Direcci\u00f3n Nacional de Vialidad\"), l'ente del Ministero dei trasporti argentino preposto alla manutenzione, miglioramento e ampliamento dei tracciati della rete stradale nazionale.\nFinlandia.\nLa rete stradale finlandese costituisce la rete delle strade in Finlandia percorribili con veicoli. La sua lunghezza totale \u00e8 di 454\u00a0000 km (stima al 2009), ed \u00e8 costituita da strade nazionali di propriet\u00e0 statale, di vie mantenute dai comuni e da strade private.\nGermania.\nIn Germania, le strade vengono classificate in base alla loro importanza.\nItalia.\nIn Italia una strada pu\u00f2 essere classificata sia in base a criteri tecnici che a criteri amministrativi. Le strade in Italia sono identificative dalle sigle alfanumeriche A-n, SS-n, SR-n, SP-n, RA-n e NSA-n (dove \"n\" \u00e8 un numero). Le strade all'interno dei nuclei o centri abitati sono identificate da un nome (ad esempio \"via Garibaldi\").\nPolonia.\nLe strade in Polonia sono classificate, ai sensi del Codice della strada polacco, sia dal punto di vista tecnico sia dal punto di vista amministrativo.\nCuriosit\u00e0.\nLa prima strada a senso unico fu istituita il 23 agosto 1617 nella citt\u00e0 di Londra, gi\u00e0 allora congestionata dal traffico."}
{"id": "2275354", "revid": "204012", "url": "https://it.wikipedia.org/wiki?curid=2275354", "title": "Tromboflebiti", "text": ""}
{"id": "2275355", "revid": "204012", "url": "https://it.wikipedia.org/wiki?curid=2275355", "title": "Embolie polmonari", "text": ""}
{"id": "2275356", "revid": "95316236", "url": "https://it.wikipedia.org/wiki?curid=2275356", "title": "Municipalit\u00e0 distrettuale di O. R. Tambo", "text": "La municipalit\u00e0 distrettuale di O. R. Tambo (in inglese \"O. R. Tambo District Municipality\") \u00e8 un distretto della provincia del Capo Orientale e il suo codice di distretto \u00e8 DC15.\nLa sede amministrativa e legislativa \u00e8 Mthatha e il suo territorio si estende su una superficie di .\nGeografia fisica.\nConfini.\nLa municipalit\u00e0 distrettuale di O. R. Tambo confina a nord con quelle di Ugu (KwaZulu-Natal) e Alfred Nzo, a est con l'oceano Indiano, a sud con quella di Amatole e a ovest con quelle di Chris Hani e Joe Gqabi.\nSuddivisione amministrativa.\nIl distretto \u00e8 suddiviso in 7 municipalit\u00e0 locali:"}
{"id": "2275357", "revid": "633110", "url": "https://it.wikipedia.org/wiki?curid=2275357", "title": "SMS Admiral Spaun", "text": "L'incrociatore leggero della Marina Imperiale Austro-Ungarica SMS \"Admiral Spaun\" fu l'unico della sua classe, da cui sarebbero successivamente derivati gli incrociatori della Classe Helgoland, che ebbero un diverso apparato di propulsione e un armamento pi\u00f9 potente.\nServizio.\nLa sua costruzione avvenne all'Arsenale di Pola, dove venne impostato sugli scali il 30 maggio 1908. Dopo il varo, avvenuto il 30 ottobre 1909 venne completato il 15 novembre 1910.\nNel corso della prima guerra mondiale prese parte ad alcuni bombardamenti contro le coste adriatiche italiane. Al termine del conflitto venne assegnato nel 1920 ai britannici in conto riparazioni danni di guerra. La nave fu rivenduta ai demolitori italiani e demolita in Italia nel 1922.\nNome.\nIl nome della nave deriva da quello di Hermann Spaun, che dal 1897 fu comandante in capo della marina austro-ungarica e capo della sezione navale del ministero austro-ungarico della guerra. Spaun si ritir\u00f2 nel 1904, protestando contro il rendirizzamento di larga parte dei fondi destinati alla marina verso il riarmo dell'esercito; i suoi incarichi passarono al Montecuccoli. Il momento in cui la nave gli venne dedicata coincise con la prima volta in cui una unit\u00e0 della marina asburgica fu battezzata in onore di una persona vivente che non appartenesse alla famiglia imperiale. Spaun non manc\u00f2 di presenziare alla cerimonia di battesimo."}
{"id": "2275365", "revid": "327865", "url": "https://it.wikipedia.org/wiki?curid=2275365", "title": "Museo Goya", "text": ""}
{"id": "2275366", "revid": "1543377", "url": "https://it.wikipedia.org/wiki?curid=2275366", "title": "Municipalit\u00e0 distrettuale di Joe Gqabi", "text": "La municipalit\u00e0 distrettuale di Joe Gqabi (in inglese \"Joe Gqabi District Municipality\") \u00e8 un distretto della provincia del Capo Orientale e il suo codice di distretto \u00e8 DC14.\nLa sede amministrativa e legislativa \u00e8 la citt\u00e0 di Barkly East e il suo territorio si estende su una superficie di .\nPrima del 1\u00ba febbraio 2010 era chiamata municipalit\u00e0 distrettuale di Ukhahlamba (in inglese \"Ukhahlamba District Municipality\").\nGeografia fisica.\nConfini.\nLa municipalit\u00e0 distrettuale di Joe Gqabi confina a nord con quella di Xhariep (Free State) e con il Lesotho, a est con quelle di Alfred Nzo e O. R. Tambo, a sud con quella di Chris Hani e a ovest con quella di Pixley ka Seme (Provincia del Capo Settentrionale).\nSuddivisione amministrativa.\nIl distretto \u00e8 suddiviso in 3 municipalit\u00e0 locali:\nNeighbours.\nJoe Gqabi is surrounded by the following districts:"}
{"id": "2275373", "revid": "773636", "url": "https://it.wikipedia.org/wiki?curid=2275373", "title": "Oratorio di Santa Maria dei Prati", "text": "L'oratorio di Santa Maria dei Prati era un edificio religioso situato a Castiglione della Pescaia.\nStoria e descrizione.\nL'edificio religioso fu fatto costruire tra il periodo tardomedievale e l'inizio di quello rinascimentale, come luogo di preghiera situato in prossimit\u00e0 della porta, al di fuori della cinta muraria del borgo alto, lungo la strada che collegava il centro alle sponde del Lago Prile. Il luogo di culto era suffraganeo della pieve di San Giovanni Battista. Tra la fine del Cinquecento e gli inizi del Seicento la piccola chiesa versava in pessime condizioni, tanto da richiedere un lavoro di restauro, conclusosi nel 1617, che conferiva elementi stilistici e decorativi di gusto barocco al luogo di culto. L'edificio religioso continu\u00f2 ad officiare anche durante il secolo successivo, fino alla sua definitiva soppressione avvenuta quasi certamente nel 1786.\nDell'oratorio di Santa Maria dei Prati sono state perse completamente le tracce. La sua esistenza e la sua storia sono documentate tuttavia in mappe e libri d'epoca, grazie ai quali \u00e8 stato possibile identificare il luogo della sua ubicazione nei pressi della porta dell'Orologio."}
{"id": "2275376", "revid": "1305772", "url": "https://it.wikipedia.org/wiki?curid=2275376", "title": "\u00c9vry Schatzman", "text": "Schatzman inizi\u00f2 i suoi studi presso l'\u00c9cole Normale Sup\u00e9rieure nel novembre 1939; in seguito all'invasione della Francia da parte della Germania nazista, Schatzman, essendo ebreo, fugg\u00ec dalla Francia occupata, rifugiandosi a Lione nel gennaio 1942, dove lavor\u00f2 per un anno per poi spostarsi all'Observatoire de Haute-Provence.\nInizi\u00f2 a lavorare presso il Centre national de la recherche scientifique (CNRS) nell'autunno 1945, ricevendo il dottorato nel marzo 1946. Lavor\u00f2 quindi presso l'Osservatorio di Copenaghen e la Princeton University prima di divenire docente dell'Universit\u00e0 di Parigi nel 1949, dove rimase per ventisette anni; in questo periodo insegn\u00f2 anche presso la Universit\u00e9 Libre de Bruxelles. Schatzman divenne professore associato dell'universit\u00e0 parigina nel 1954. Nel 1976 si trasfer\u00ec presso l'Osservatorio di Nizza, dove divenne ricercatore a tempo indeterminato. And\u00f2 in pensione nell'autunno 1989.\nSchatzman si occup\u00f2 delle nane bianche durante gli anni quaranta; scopr\u00ec che le atmosfere di questi oggetti erano gravitazionalmente stratificate, con l'idrogeno nella parte pi\u00f9 esterna e gli elementi pi\u00f9 pesanti a seguire, \u00a75\u20136 Inoltre fu uno dei proponenti della teoria del riscaldamento coronale mediato da onde."}
{"id": "2275377", "revid": "6923", "url": "https://it.wikipedia.org/wiki?curid=2275377", "title": "Teodora (X secolo)", "text": "Biografia.\nDivenne \"senatrix\" e \"serenissima vestaratrix\" di Roma con il matrimonio con il senator Teofilatto \"Vestararius\" pontificio e \"Magister Militum\", madre di Marozia che a sua volta era la concubina di papa Sergio III, il cui pontificato fu rimarcabile per l'ascesa della pornocrazia di Teodora e delle sue figlie, Marozia e Teodora II, in un periodo noto anche come \"governo delle prostitute\"\nTeodora era la nonna di papa Giovanni XI, un figlio di Marozia e - secondo Liutprando da Cremona e il Liber Pontificalis - di papa Sergio III, poi legittimato come figlio di Alberico I. Altre fonti dell'epoca tuttavia - ad esempio l'annalista Flodoard (c. 894-966) - affermano che Giovanni XI fu davvero fratello di Alberico II, in quanto davvero figlio naturale di Alberico I, e non di Sergio III. Venne ancora descritta da Liutprando, come una \"\u00absfacciata puttana ... che esercit\u00f2 il suo potere nella citt\u00e0 di Roma peggio di un uomo... che chiavava prelati e cardinali per governare e ottenere favori\u00bb\".\nTeodora I, come le figlie Marozia (\u2020 955) e Teodora II (\u2020 950), secondo lo stesso Liutprando, fu donna spietata e degna della famiglia a cui apparteneva, famiglia tanto potente da mettere sul soglio pontificio ben nove candidati dopo la morte di Sergio III, i primi tre scelti dalla figlia Marozia, gli altri sei dal marito Alberico I: Anastasio III (forse pure figlio di Sergio III), Landone, Giovanni X, Leone VI, Stefano VII, Giovanni XI, Leone VII, Stefano VIII, Marino II, Agapito II. Marozia fece deporre papa Giovanni X nel maggio 928 per sostituirlo con papa Leone VI e lo fece uccidere nel 929, dopo che gi\u00e0 era salito Stefano VII. Alberico II in punto di morte, nel 954, fece giurare agli elettori che dopo Agapito avrebbero messo sul trono suo figlio Ottaviano. Cos\u00ec fu e il bisnipote di Teodora I (in quanto figlio di Alberico II, figlio di Marozia) divenne Papa Giovanni XII (955-963).\nTeodora e Teofilatto ebbero altri figli oltre Marozia e Teodora II, Sergia e Bonifacio, di cui non si sa nulla, e un Teofilatto \"consul et dux\" probabilmente premorto al padre."}
{"id": "2275381", "revid": "1543377", "url": "https://it.wikipedia.org/wiki?curid=2275381", "title": "Cream the Rabbit", "text": " \u00e8 un personaggio immaginario primario appartenente alla serie di videogiochi a piattaforme \"Sonic\".\nCream \u00e8 una giovane coniglietta color crema, lei ha un grande legame con il Chao domestico chiamato Cheese, che la segue ovunque. Cream \u00e8 il personaggio femminile pi\u00f9 giovane in tutta la serie dato che ha sei anni. Come Tails \u00e8 il braccio destro di Sonic, Cream lo \u00e8 per Amy, la quale l'accompagna spesso a fare shopping, anche in compagnia di Blaze.\nDescrizione.\nAspetto.\nCream \u00e8 una giovane coniglietta antropomorfa di color crema di 6 anni, \u00e8 alta solo 70\u00a0cm e pesa 12\u00a0kg, ha dei capelli di lunghezza media color crema dietro la testa divisi in due parti come dei codini, occhi color nocciola, orecchie lunghe quasi la met\u00e0 del suo corpo tenute verso il basso ed ha alcune macchie marroni intorno agli occhi, sulla testa e nella parte inferiore delle orecchie. Indossa sempre un vestitino arancione con gonnellina, guanti bianchi con bottoncino dorato, un cravattino azzurro e scarpette arancioni e gialle.\nDoppiaggio.\nCream \u00e8 doppiata in giapponese dalla \"seiy\u016b\" Sayaka Aoki da \"Sonic Battle\", la quale ricopre tuttora il ruolo oltre ad averle prestato la propria voce nell'anime \"Sonic X\". Nelle versioni americane dei videogiochi si sono susseguite: Sarah Wulfeck in \"Sonic Heroes\", \"Sonic Battle\" e \"Sonic Advance 3\", Rebecca Honig da \"Shadow the Hedgehog\" e \"Sonic Rush\" a \"Mario &amp; Sonic ai Giochi Olimpici Invernali\" oltre che in \"Sonic X\" mentre Michelle Ruff la doppia da \"Sonic Colours\" e \"Sonic Free Riders\" in poi.\nCream \u00e8 doppiata in Lingua italiana da Sabrina Bonfitto a partire da \"Sonic Generations\" mentre in \"Sonic X\" da Ilaria Latini.\nBiografia.\nVideogiochi.\nIl primo gioco in cui Cream \u00e8 comparsa \u00e8 \"Sonic Advance 2\", dove \u00e8 un personaggio sbloccabile. Come Tails e Knuckles viene rapita dal Dottor Eggman ed in seguito liberata da Sonic. Prima del livello finale, la madre di Cream viene rapita dal Dr. Eggman e viene salvata in seguito da Super Sonic dopo che ha distrutto l'ultimo boss. In \"Sonic Pinball Party\" lavora al casin\u00f2 di Casinopolis dove il giocatore potr\u00e0 giocare alla roulette per accumulare ring tuttavia non ha un ruolo attivo nella modalit\u00e0 storia.\nIn \"Sonic Heroes\" \u00e8 un personaggio di tipo Fly e membro del Team Rose, formato assieme ad Amy e Big, con cui fa squadra per trovare Froggy e un Chao di nome Chocola, entrambi scomparsi misteriosamente nel nulla. Durante il viaggio affronteranno e sconfiggeranno pi\u00f9 volte il Dr. Eggman senza mai per\u00f2 riuscire a catturarlo e parteciperanno anche a due scontri in momenti distinti contro il Team Sonic e il Team Chaotix. Arrivati a Final Fortress distruggono Egg Emperor, un gigantesco robot armato di lancia e scudo, controllato dallo scienziato, dopodich\u00e9 riescono a salvare i loro due amici. Nell'ultima storia il trio cerca di indebolire Neo Metal Sonic trasformato in Metal Madness, fornendo cos\u00ec il tempo necessario al Team Sonic di trasformarsi e sconfiggerlo. La modalit\u00e0 storia del Team Rose \u00e8 la pi\u00f9 semplice da completare, in quanto contenente livelli pi\u00f9 corti e con meno nemici.\nCream compare in \"Sonic Battle\" dove fa imparare ad Emerl la tristezza e le emozioni.\n\u00c8 il terzo personaggio da sbloccare in \"Sonic Advance 3\", dove viene trovata da Sonic a Cyber Track. Alla fine del gioco trova il robot Gemerl distrutto e con l'aiuto di Tails lo ripristina e gli cambia fazione.\nIl ruolo di Cream in \"Sonic Rush\" \u00e8 quello di personaggio di supporto di Blaze the Cat e gioca un ruolo importante nonostante non sia un personaggio giocabile. Incontra Blaze quando Cream si stava nascondendo tra alcuni cespugli. Blaze viene sorpresa da quanto fosse ingenua e fiduciosa nei confronti di uno sconosciuto, in seguito le due si recano a casa di Cream. Durante il gioco, Cream incoraggia Blaze durante le battaglie contro i boss e la aiuta a trovare Sonic. Cream mostra una grande comprensione per le azioni dei propri amici. Dice a Blaze che Amy \u00e8 una perfetta rivelatrice di Sonic, anche se alcune volte si fa sopraffare dai suoi sentimenti. Gli racconta anche dell'ingenuit\u00e0 e del temperamento che ha normalmente Knuckles. Cream viene prese in ostaggio dal Dottor Eggman nel boss finale della storia di Blaze. Diventa triste quando Blaze se ne va dalla loro dimensione nella storia extra, per\u00f2 diventa subito felice dato che Blaze ha promesso a Sonic che si sarebbero visti nuovamente.\nLei e Cheese possono essere trovate nei muri del livello Cryptic Castle da Shadow the Hedgehog ed Amy Rose nel gioco \"Shadow the Hedgehog\". Questa \u00e8 la sua unica apparizione in tutto il gioco anche se la sua voce pu\u00f2 essere sentita nei livelli The ARK e Cosmic Fall nella modalit\u00e0 Expert.\nCompare in \"\" come una delle reclute opzionali assieme ad E-123 Omega. Pu\u00f2 essere trovata a Green Hill Zone dove \u00e8 alla ricerca di Cheese che si \u00e8 perso. Il suo ruolo nei termini dei giochi GdR \u00e8 quello di guaritrice. Cream pu\u00f2 guarire i propri compagni durante la battaglia e pu\u00f2 utilizzare il suo fascino per rendere pi\u00f9 deboli le statistiche dei nemici. Cream \u00e8 un personaggio lento durante la battaglia dato che pu\u00f2 attaccare solo una volta a round. Il personaggio soffre anche di potenza di attacco e di difesa.\nCompare in \"Sonic Free Riders\" come personaggio giocabile. Lei fa parte del Team Rose composta anche da Amy e Vector (che questa volta sostituisce Big dal gioco originale). I tre riescono a completare l'EX World Grand Prix. Questo \u00e8 anche il primo gioco in cui Cheese non \u00e8 con lei anche se viene menzionato.\nAppare in \"Sonic Colours\" (nella versione DS) dove finisce nel parco divertimenti del Dr. Eggman mentre stava facendo una passeggiata. Qui viene attaccata da Orbot e da Cubot che pensavano che Cheese fosse un Wisp. Fortunatamente viene salvata in tempo da Sonic. Cos\u00ec Sonic e Tails gli chiedono come fosse arrivata li e lei gli spiega che aveva preso un ascensore dato che pensava fosse un viaggio emozionante. Viene attaccata nuovamente da Cubot mentre cercava di difendere un Chao. Sonic salva nuovamente Cream da Cubot che si lamenta perch\u00e9 non ricever\u00e0 niente per cena se non catturer\u00e0 il Chao. Cos\u00ec Cream si sente male per Cubot e decide di parlare con il robot. In seguito Cream insiste nel dire a Cubot che dovrebbe mangiare per diventare grande e forte. Cream chiede a Sonic e Tails di dare un nome al Chao che aveva protetto. Tails suggerisce il nome di Tornado, ma al Chao non piace il nome che gli aveva dato. Cos\u00ec Cream decide di dargli il nome di Milk, nome che al Chao piace immediatamente.\nCream e Cheese compaiono nella versione console di \"Sonic Generations\". Il duo sta festeggiando il compleanno di Sonic e sta parlando con Blaze prima che il Time Eater le catturi e le teletrasporta a Speed Highway. Se Modern Sonic la salva, Cream gli dir\u00e0 che \u00e8 rimasta spaventata dal mostro oscuro e cercher\u00e0 di essere pi\u00f9 coraggiosa in futuro. Cos\u00ec Sonic Moderno per incoraggiarla solleva il suo pollice. Se Sonic Classico la salva, Cream gli dir\u00e0 se avesse fatto un taglio di capelli dato che gli aculei sono pi\u00f9 piccoli (molto simile al caso di Blaze che gli dice che sembra meno spinoso). Nel livello Center of Time, Cream e Cheese incoraggiano entrambi i Sonic, assieme a Blaze e Silver. Dopo la battaglia Cream e gli altri tornano nel loro tempo e continuano a festeggiare. Pu\u00f2 essere vista assieme ad Amy mentre parlano con entrambi i Tails.\nCream e Cheese compaiono anche in una missione di Speed Highway dove sfida Sonic Classico in una missione che consiste nel raccogliere pi\u00f9 Chao possibili e aiuta Sonic Moderno in una missione di City Escape dove lo aiuta dandogli i ring, dato che non vi sono ring nel livello.\nAltre apparizioni.\nAltre apparizioni secondarie del personaggio avvengono sotto forma di cameo in ' (riedizione migliorata di \"Sonic Adventure\") dove appare dopo aver giocato a Casinopolis prima di andare a Station Square con E-102 Gamma e dopo aver completato Twinkle Park con Big the Cat. Pu\u00f2 essere vista volare in cielo mentre porta apparentemente la chiave del ghiaccio che comparir\u00e0 ad un certo punto del gioco. Questo non \u00e8 l'unico cameo che compie ma \u00e8 il pi\u00f9 conosciuto. Un altro cameo molto comune \u00e8 quando si va a Station Square da Mystic Ruins (con qualsiasi personaggio), pu\u00f2 essere vista mentre vola oltre alla spiaggia (questo cameo \u00e8 presente solo nella versione PlayStation 3). In \"Amy no Page One\" \u00e8 una sfidante, in \"Sonic Riders\" \u00e8 personaggio sbloccabile di tipo Fly, ma non ha ruolo nella storia del gioco; come Rouge veste con una tuta diversa ed \u00e8 l'unico personaggio segreto ad essere utilizzabile nelle missioni, in \"Sonic e gli Anelli Segreti\" \u00e8 sbloccabile nella modalit\u00e0 Party, riappare in \"Mario &amp; Sonic ai Giochi Olimpici\" come arbitro di diversi sport, nonostante in origine doveva essere giocabile assieme ad Omega, Silver, Rouge e Donkey Kong, e in ' \u00e8 un personaggio sbloccabile di tipo Fly, ma non ha nuovamente un ruolo nella storia del gioco.\n\u00c8 tornata in \"Mario &amp; Sonic ai Giochi Olimpici Invernali\" come arbitro in diversi sport e fa anche gli applausi al giocatore assieme a Toad in modalit\u00e0 Festival. Nella versione DS, affida a Knuckles una missione nel Biathlon nella modalit\u00e0 Adventure Tour. Quando la missione viene completata, vi ricompenser\u00e0 con il bastone di un combattente. In \"Mario &amp; Sonic ai Giochi Olimpici di Londra 2012\", Cream compare ancora una volta come uno degli arbitri pi\u00f9 conosciuti assieme a Toad, Espio e Charmy ed \u00e8 l'arbitro principale della serie \"Sonic\". Assieme a Toad \u00e8 un ospite nella modalit\u00e0 London Party, compie anche diverse cameo in alcuni eventi. Esiste anche una tuta per il proprio Mii acquistabile alla boutique. Sarebbe dovuta apparire anche nel remake del 2012 di \"Sonic Jump\", tuttavia fu scartata nella versione finale del gioco. In \"Sonic Dash\" \u00e8 un personaggio giocabile.\nIn \"Sonic Runners\" \u00e8 un personaggio di tipo Fly, perci\u00f2 \u00e8 in grado di fluttuare a mezz'aria e di aumentare la velocit\u00e0 del gioco del 10%, anche se questo comporta la met\u00e0 del punteggio finale. \u00c8 comparsa anche in \"SEGA Heroes\" dove \u00e8 nuovamente giocabile.\nVersioni alternative.\nFumetti.\nCream e Cheese compaiono per la prima volta nel numero 217 di \"Sonic the Hedgehog\", dove lei e sua madre vengono salvate da Amy Rose dalle grinfie di Snively. Sfortunatamente la loro casa \u00e8 stata distrutta, cos\u00ec si recano a New Mobotropolis. Dopo questo la dolce Cream gioca un ruolo importante dal numero 21 al 24 di \"Sonic Universe\", dove lei assieme ad Amy aiutano Blaze the Cat nella ricerca dei Sol Emerald. Cream ha anche compiuto diversi cameo nella serie principale del fumetto, prima di diventare un personaggio importante. In seguito alla \"Super Genesis Wave\", un cambiamento spazio temporale avvenuto nell'universo di Sonic, Cream \u00e8 identica alla sua controparte presente nei videogiochi.\nNella serie spin-off \"Sonic the Hedgehog\" edita da IDW Publishing, Cream \u00e8 identica alla sua controparte dei videogiochi, \u00e8 un'amica di Sonic e vive a Floral Forest Village assieme a sua madre, al Chao Cheese e il robot Gemerl.\nNel fumetto mensile \"Sonic X\", Cream \u00e8 uno dei personaggi secondari. Nell'adattamento manga di \"Sonic Generations\" \u00e8 una delle partecipanti alla festa di compleanno di Sonic.\nAnimazione.\nIn \"Sonic X\", Eggman, impossessatosi di tutti e sette gli Smeraldi del Caos, crea il \"Chaos Control\" catapultando Sonic ed i suoi amici sulla Terra. Mentre Eggman, accortosi di essere in un'altra dimensione, crea la propria base su di un'isola ponendosi l'obiettivo di conquistare il mondo, Sonic sfugge dalla polizia finendo nella piscina di una villa. Christopher Thorndyke, il ricco bambino che abitava nella villa, salva Sonic e lo ospita a casa sua, assieme ai suoi amici. In questa serie animata, Cream ha anche un ruolo da protagonista, sebbene non sia cos\u00ec attiva come gli altri personaggi principali, mostra il suo talento in diverse occasioni. La sua prima apparizione \u00e8 nell'episodio 1, dove Sonic cerca di salvarla dalla base di Eggman, prima che il Chaos Control mandi Sonic ed i suoi amici in un altro mondo. Supporta spesso Sonic nelle sue avventure alla ricerca degli Smeraldi del Caos durante la prima stagione. La sua azione pi\u00f9 memorabile \u00e8 stata la vittoria contro Emerl durante la seconda stagione, dove lo forza a combattere contro di lei per la prima volta. Dopo sei anni dal salvataggio del mondo e dal ritorno a casa di Sonic e i suoi amici, Christopher Thorndyke, ormai adulto, un giorno trova la frequenza dello Smeraldo Gigante (\"Master Emerald\") arrivando nella dimensione dei suoi vecchi amici. A causa dello sbalzo temporale, Chris ritorna all'et\u00e0 di dodici anni. Cos\u00ec, Sonic e i suoi amici dovranno cercare e trovare tutti gli Smeraldi del Caos per riportare a casa il loro amico, anche se a sbarrar loro la strada ci saranno i Metarex, esseri con l'obiettivo di governare l'universo. Inoltre, alla schiera di eroi si aggiunger\u00e0 Cosmo, ultima della sua specie per via dello sterminio dei malvagi Metarex. Nella terza stagione viaggia assieme ai suoi amici nello spazio dove aiuta Cosmo a fermare i Metarex.\nAccoglienza.\nCream ha ricevuto recensioni per la maggior parte negative da parte della stampa videoludica. Thomas East dell\"'Official Nintendo Magazine\" la classific\u00f2 come al peggior personaggio di \"Sonic\", criticando vari suoi aspetti e della sua voce acuta, sottolineando i suoi discorsi ripetitivi in \"Sonic Heroes\", il suo \"sorriso ridicolo\" e la singola ciglia presenta su ciascun occhio. Christian Nutt di GameSpy l'ha individu\u00f2 come una delle caratteristiche negative di \"Sonic Advance 2\", definendola \"banale\" e \"dall'aspetto inebetito\". Jim Sterling di \"GamesRadar+\" l'ha classific\u00f2 come il secondo peggiore personaggio della serie, affermando \"rappresenta forse tutto ci\u00f2 che non va nei personaggi di \"Sonic the Hedgehog\"\", trovando in particolare il suo nome casuale. Allo stesso modo, Tom Bramwell di Eurogamer esclam\u00f2 \"oh Dio\" al suo nome ed a quello di Cheese. David Houghton di \"GamesRadar+\" decise di classificare il suo nome come uno dei 25 peggiori tra tutti quelli presenti nei videogiochi, vedendo un doppio senso nella parola \"cream\". Al contrario, la recensione di \"Sonic Heroes\" svolta da un recensore di \"Xbox World\" afferm\u00f2 \"adoro Cream\" e la reput\u00f2 \"il miglior nuovo personaggio di \"Sonic\" dopo Tails\". Shane Bettenhausen di \"Electronic Gaming Monthly\" la consider\u00f2 come l'eroina meno allettante di sempre.\nNonostante tutto ci\u00f2, Cream rimane uno dei 4 personaggi femminili pi\u00f9 ricorrenti della serie assieme a Amy, Blaze e Rouge ed \u00e8 uno dei personaggi pi\u00f9 popolari della serie in Giappone, dove infatti si piazz\u00f2 egregiamente in un sondaggio di popolarit\u00e0."}
{"id": "2275396", "revid": "773636", "url": "https://it.wikipedia.org/wiki?curid=2275396", "title": "Oratorio di Santa Maria degli Orti", "text": "L'oratorio di Santa Maria degli Orti, noto anche come oratorio di Santa Maria delle Grazie, era un edificio religioso situato a Castiglione della Pescaia.\nStoria e descrizione.\nL'edificio religioso fu fatto costruire in epoca rinascimentale, pi\u00f9 precisamente nel corso del Quattrocento, come un luogo di culto suffraganeo della pieve di San Giovanni Battista. La denominazione era conferita dall'ampio orto presso il quale sorgeva. La chiesa svolse le sue funzioni in collaborazione con lo Spedale di Castiglione della Pescaia, visto che la chiesa della Compagnia del Corpus Domini non in tutte le occasioni presentava una capienza adeguata ad ospitare i fedeli. Seguendo il destino di molte altre chiese del territorio, il luogo di culto fu soppresso verso la fine del Settecento.\nDell'oratorio di Santa Maria degli Orti sono state perse completamente le tracce. La sua esistenza e la sua storia sono documentate tuttavia in mappe e libri d'epoca, grazie ai quali \u00e8 stato possibile identificare il luogo della sua ubicazione fuori del borgo, lungo la via che, scendendo dalla porta, giungeva fino al Lago Prile."}
{"id": "2275398", "revid": "1516087", "url": "https://it.wikipedia.org/wiki?curid=2275398", "title": "La Corrida - Dilettanti allo sbaraglio", "text": "La Corrida - Dilettanti allo sbaraglio \u00e8 un programma televisivo e radiofonico italiano ideato da Corrado e dal fratello Riccardo Mantoni, in onda in radio dal 1968 al 1977 e in televisione dal 1986. Su Canale 5 la trasmissione \u00e8 stata condotta dal 1986 al 1997 da Corrado, dal 2002 al 2009 da Gerry Scotti e nel 2011 da Flavio Insinna. Nel 2018, a cinquant'anni dalla prima edizione radiofonica, il programma \u00e8 ritornato in onda su Rai 1 con la conduzione di Carlo Conti, venendo poi riconfermato anche nel 2019 e nel 2020 (anno in cui \u00e8 stato tuttavia sospeso dopo due puntate a causa della pandemia di COVID-19).\nIl programma.\nCapostipite dei moderni talent show, il programma \u00e8 simile ad una classica festa paesana, in cui 10 concorrenti si esibiscono con canzoni, balli, poesie e spettacoli fantasiosi. Le esibizioni vengono giudicate unicamente dal pubblico in studio: se l'esibizione piace i concorrenti ricevono applausi, se l'esibizione non piace il pubblico pu\u00f2 fischiare, battere mestoli di legno sulle pentole e produrre altri rumori con vari oggetti.\nAl contrario di quanto avvenuto per altri programmi radiofonici, che hanno perso successo una volta portati sul piccolo schermo, le versioni televisive de \"La corrida\" ha sempre continuato a ricevere alti ascolti, grazie sia alle esibizioni dei suoi concorrenti che alla capacit\u00e0 ironica e autoironica del suo storico conduttore, Corrado, che il giornalista Vincenzo Mollica defin\u00ec un \"patriarca\" del palcoscenico televisivo italiano.\nNelle varie edizioni radiofoniche e televisive della \"Corrida\" sono emersi personaggi come Gigi Sabani, Neri Marcor\u00e8, Emanuela Aureli ed i Maniko Sport di Zelig. Corrado, agli esordi della sua lunga carriera negli anni quaranta, apprese, fra gli altri, da Cesare Zavattini e Alessandro Blasetti, lezioni che applic\u00f2 visibilmente al programma, concepito con Riccardo Mantoni: si pensi all'incipit, interpretato da Corrado, del film \"Bellissima\" di Luchino Visconti, che riassume l'intero film, e sembra anticipare \"La Corrida\" di ben 17 anni. Gi\u00e0 durante le ultime puntate del \"Tappabuchi\", nel 1967, Corrado invitava ai concorrenti del \"gioco della busta\" un'estemporanea esibizione dilettantistica.\nEdizioni radiofoniche.\nIn totale sono state trasmesse via radio nove edizioni.\n1968 - 1977.\nDal 4 gennaio 1968 al 1\u00ba gennaio 1977, \"La Corrida - Dilettanti allo sbaraglio\", and\u00f2 in onda il gioved\u00ec alle 13:20 sulla seconda rete della Rai (Radio 2), poi di sabato dal 10 gennaio 1970, presentata da Corrado. Fu realizzata negli Studi Rai di Roma (via Asiago), al Teatro Monte Zebio di Roma e negli Studi Rai di Firenze. A cura di Cor\u00ecma e Riccardo Mantoni. Complesso musicale di Roberto Pregadio. Sigla iniziale stacchetti storici composti da Piero Umiliani. Al momento, negli archivi di Rai Teche, tra maggio e giugno del 2018 si sono recuperate ventotto puntate del 1976.\nEsportazione del format.\nIl format, interamente creato in Italia, \u00e8 stato acquistato anche all'estero, in Francia e in particolare in Spagna, quando un produttore iberico compr\u00f2 il format da Mediaset e lo adatt\u00f2 per TVE con il titolo \"El sem\u00e1foro\", andando in onda dal 1995 al 1997. \nNel dicembre 2018, poi, il format \u00e8 stato trasmesso anche in Polonia da TV4 andando in onda col titolo \"Ja Ci\u0119 kr\u0119c\u0119\"."}
{"id": "2275399", "revid": "22670907", "url": "https://it.wikipedia.org/wiki?curid=2275399", "title": "Propagandista", "text": ""}
{"id": "2275402", "revid": "2038214", "url": "https://it.wikipedia.org/wiki?curid=2275402", "title": "PalaBigi", "text": "Il Palazzo dello sport \"Giulio Bigi\", o comunemente PalaBigi, \u00e8 il pi\u00f9 importante impianto polivalente coperto della citt\u00e0 di Reggio Emilia.\nCostruito nel 1968, \u00e8 dedicato alla memoria dell\u2019ex assessore allo sport reggiano Giulio Bigi.\n\u00c8 situato nel centro della citt\u00e0 in via Guasco, una piccola laterale di Piazza Gioberti. Pu\u00f2 contenere fino a 4.530 spettatori. Il palazzetto al suo interno \u00e8 dotato di una piccola palestra che \u00e8 sfruttata soprattutto dalle scuole cittadine. Molte societ\u00e0 sportive vi disputano i loro campionati come la Pallacanestro Reggiana, la Pallavolo Reggio Emilia (plurititolata negli anni '60 e '80, ora in serie B1 femminile), il Volley Tricolore Reggio Emilia (militante in Serie A2 maschile) e la Reggiana Calcio a Cinque.\nStruttura.\nL\u2019impianto \u00e8 dotato di due tribune centrali, quattro settori laterali (tra cui il settore ospiti di 90 unit\u00e0), due tribune laterali (di cui una \u00e8 occupata dal gruppo ultras Ars\u00e2n), un settore parterre, una zona hospitality e due tabelloni. Presenta una forma architettonica particolare, dovuta al fatto che l\u2019impianto sorge in un\u2019area limitata all\u2019interno del centro cittadino, con la Basilica della Beata Vergine della Ghiara alle sue spalle.\nL\u2019impianto ha subito alcune migliorie nel corso degli anni: nel 1998 \u00e8 stato posato un nuovo parquet in sostituzione di quello in legno scuro, mentre nel 2003 sono stati cambiati i canestri, ancora attualmente in uso (seppur con l\u2019imbottitura dei sostegni cambiata dal precedente blu a rosso dalla stagione 2018-19 per meglio integrarsi con i colori della squadra). Nel 2007, in seguito alle nuove norme di sicurezza, la capienza dell\u2019impianto \u00e8 stata ridotta da 3800 a 3500 posti; ci\u00f2, sommato al fatto che si trova all\u2019interno del centro cittadino, ha pi\u00f9 volte evidenziato la sua necessit\u00e0 di un adeguamento o di una completa sostituzione con un palazzetto pi\u00f9 capiente e moderno.\nTra il 2016 e il 2017 si \u00e8 svolto il primo stralcio di un intervento di riqualificazione del palazzetto e di Via Guasco, che ha portato la capienza da 3500 a 4530 persone (ci\u00f2 ha portato la Pallacanestro Reggiana a giocare le prime due gare casalinghe al PalaDozza durante la stagione 2016-17). L\u2019impianto \u00e8 stato reso pi\u00f9 capiente mediante l\u2019installazione completa di seggiolini nelle tribune (prima erano presenti solamente nella tribuna d\u2019onore, mentre nel resto dell\u2019impianto vi erano semplici panche in legno), e la costruzione di due ulteriori settori nel lato nord e sud del palazzetto, sopra le due tribune laterali a scomparsa. In pi\u00f9 sono stati sostituiti i parapetti in ferro con quelli in vetro, sono stati posizionati nuovi tabelloni segnapunti e sono stati sostituiti gli infissi dei lati nord e sud.\nDurante la stagione 2020-21 la Pallacanestro Reggiana ha giocato le proprie gare interne all\u2019Unipol Arena di Casalecchio di Reno per ovviare alla scarsit\u00e0 di biglietti vendibili all\u2019interno del PalaBigi con le normative anti covid vigenti. \nAttualmente \u00e8 in corso il secondo stralcio di ristrutturazione del PalaBigi, che prevede la posa di un nuovo parquet, la rimozione della vecchia controsoffittatura lasciando a vista le travi di sostegno del tetto, la sostituzione dell\u2019impianto illuminante, della climatizzazione e degli infissi nel lato est e ovest, e il rifacimento completo del piano interrato, compreso di spogliatoi, sala stampa e infermieria. Ci\u00f2 ha nuovamente portato la Pallacanestro Reggiana a giocare le proprie gare casalinghe nell\u2019impianto di Casalecchio di Reno anche durante la stagione 2021-22, con notevoli disagi in termini di incassi e affluenza di pubblico.\nInizialmente era prevista la riapertura dell\u2019impianto per febbraio 2022, ma con i ritardi dovuti principalmente alla carenza e all\u2019aumento dei costi delle materie prime il termine dei lavori \u00e8 stato fissato a giugno 2022. \nEventi ospitati.\nIl PalaBigi ha ospitato numerosi eventi di carattere sportivo e culturale. Nel 1999 ha ospitato la prima partita della Nazionale italiana di pallacanestro a Reggio Emilia in un match amichevole contro la Francia; il match \u00e8 terminato 69-64 per gli azzurri. Il 30 gennaio 2000 ha ospitato l'edizione dell'undicesimo All Star Game Femminile di pallavolo, in cui si sono sfidate una selezione europea contro una selezione mondiale, vincitrice per 3-1. In pi\u00f9 occasioni (l'ultima il 28 febbraio 2019) ha ospitato appuntamenti dei mitici Harlem Globetrotters. Nell'ultimo evento pi\u00f9 di tremila persone hanno affollato il palazzetto dello sport di via Guasco per non perdersi il grande spettacolo cestistico. Il 30 dicembre 2008 ha ospitato un triangolare in cui i rappresentanti delle societ\u00e0 Reggiana Calcio, Reggiana Calcio a Cinque ed una selezione All Star (capitanata dal reggiano Daniele Adani) si sfidavano in un torneo di calcio a 5. L'incasso intero \u00e8 stato devoluto all'Admo (Associazione Donatori Midollo Osseo). Sempre nel 2008 ha ospitato i campionati nazionali giovanili di scherma.\nIl 4 marzo 2011 ha ospitato l'ultima data del tour teatrale \"Quasi Acustico\" di Luciano Ligabue. Il ricavato dello spettacolo \u00e8 andato totalmente devoluto in beneficenza.\nIl 28 e 29 aprile 2018 ha ospitato le final four di coppa divisione di calcio a 5 fra i padroni di casa del Kaos, il Pesaro, l'Augusta e la Luparense campione d'Italia in carica."}
{"id": "2275403", "revid": "547034", "url": "https://it.wikipedia.org/wiki?curid=2275403", "title": "Conduzione saltatoria", "text": "In biologia e in neurofisiologia, si definisce conduzione saltatoria la propagazione di un potenziale d'azione lungo le porzioni mielinizzate degli assoni. Il termine \"saltatoria\" si riferisce al fatto che, proprio in virt\u00f9 della presenza della mielina, che funge da isolante, l'onda di depolarizzazione non procede in modo continuo lungo la membrana cellulare dell'assone stesso ma \u00e8 costretta a \"saltare\" fra le porzioni prive di mielina (i cosiddetti \"nodi di Ranvier\").\nQuesto tipo di conduzione ha il vantaggio di aumentare la velocit\u00e0 alla quale l'impulso nervoso viene trasmesso: nelle fibre nervose mielinate, infatti, tale velocit\u00e0 varia da pochi millimetri fino a oltre 100 m/s, laddove nelle fibre amieliniche le velocit\u00e0 si attestano intorno a poche frazioni di metri al secondo.\nQuesto fenomeno fisiologico \u00e8 stato scoperto e descritto da Ichiji Tasaki e Andrew Huxley negli anni quaranta."}
{"id": "2275408", "revid": "119991", "url": "https://it.wikipedia.org/wiki?curid=2275408", "title": "Oratorio di Santa Maria delle Grazie (Castiglione della Pescaia)", "text": ""}
{"id": "2275409", "revid": "287204", "url": "https://it.wikipedia.org/wiki?curid=2275409", "title": "Royal Aircraft Factory", "text": ""}
{"id": "2275410", "revid": "76963", "url": "https://it.wikipedia.org/wiki?curid=2275410", "title": "Nicole Fiscella", "text": "Biografia e carriera.\nHa un fratello minore, Chaz George Fiscella, ed \u00e8 figlia di due dottori. \u00c8 stata nell'All-State Jazz Choir e ha frequentato la Tufts University, dove si \u00e8 laureata in antropologia.\nNicole Fiscella inizia la propria carriera nel 2005, lavorando come modella per l'agenzia New York Model Management. Compare sulle copertine di numerose riviste di moda e bellezza come \"Elle\" e \"Cosmopolitan\", e viene scelta come testimonial della Pantene e di GAP Body. A marzo 2007 ottiene il ruolo di Isabel Coates nella serie televisiva \"Gossip Girl\". \u00c8 anche comparsa nel video musicale di LL Cool J \"Baby\"."}
{"id": "2275411", "revid": "26630", "url": "https://it.wikipedia.org/wiki?curid=2275411", "title": "Jigme Khesar Namgyal Wangchuck", "text": ""}
{"id": "2275414", "revid": "110157", "url": "https://it.wikipedia.org/wiki?curid=2275414", "title": "Oratorio di Santa Maria delle Grazie (Firenze)", "text": "L'oratorio di Santa Maria delle Grazie \u00e8 un luogo di culto cattolico del centro storico di Firenze, situato sul lungarno Diaz, nei pressi del ponte alle Grazie.\nStoria e descrizione.\nFu costruito nel 1874 dall'architetto Vittorio Bellini per conto dei Mori Ubaldini nel giardino del palazzo Alberti-Malenchini, l\u00e0 dove fin dal Duecento avevano le loro case gli Alberti; l'oratorio ospita l'immagine ritenuta miracolosa della \"Madonna delle Grazie\", attribuita al Maestro della Santa Cecilia (fine XIII-inizi XIV secolo).\nIl dipinto, commissionato dagli Alberti, fu trasferito alla fine del XIX secolo nell'attuale oratorio dal tabernacolo della cappellina posta sull'ultimo pilone verso nord del ponte, gi\u00e0 detto di Rubaconte, e poi denominato alle Grazie per la devozione che la sacra immagine suscitava nel popolo fiorentino. L'oratorio sub\u00ec notevoli danni durante la guerra e l'alluvione del 1966.\nL'interno \u00e8 costituito da un unico ambiente rettangolare coperto da una cupola con lanterna (quest'ultima esternamente celata all'interno di un'altana); il pavimento \u00e8 in marmo e reca, al centro, lo stemma della famiglia dei Mori Ubaldini-Alberti. Sull'altare laterale di destra vi \u00e8 il dipinto \"Sogno di san Giuseppe\" di Antonio Ciseri (XIX secolo, restaurato nel 2016).\nIn un coretto che si apre nella parete di sinistra dell'aula, invisibile dal basso, si trova l'organo a canne Agati \"opus 536\", costruito nel 1873. Lo strumento \u00e8 a trasmissione integralmente meccanica e dispone di 11 registri; la sua consolle, a finestra, dispone di un unico manuale e pedale."}
{"id": "2275415", "revid": "1543377", "url": "https://it.wikipedia.org/wiki?curid=2275415", "title": "Big the Cat", "text": " \u00e8 un personaggio immaginario secondario della serie videoludica \"Sonic\" prodotta da SEGA e sviluppata dallo studio nipponico Sonic Team.\nBig non svolge un ruolo rilevante come i personaggi principali della saga, ma si limita a varie comparsate all'interno della serie, infatti anche se non \u00e8 un protagonista \u00e8 comunque abbastanza ricorrente.\nDescrizione.\nCreazione e sviluppo.\nI character designer di Big sono: Yuji Uekawa, Takashi Iizuka e Naoto \u014cshima.\nAspetto.\nBig the Cat \u00e8 un enorme gatto viola antropomorfo, si veste con una cintura color mango e un paio di sandali, questo lo rende il primo personaggio della serie a non indossare degli stivaletti.\nPoteri e abilit\u00e0.\nBig \u00e8 un pescatore di grande talento come si pu\u00f2 vedere in \"Sonic Adventure\", inoltre la sua fidata canna da pesca \u00e8 molto utile anche come arma per colpire i nemici, usandola a mo' di bastone o lanciando contro i nemici l'amo.\nDate le sue dimensioni e la sua elevatissima massa corporea: Big \u00e8 molto forte e resistente fisicamente, tanto da sembrare quasi invincibile anche davanti a trappole o pericoli mortali, ad esempio raggi laser o gas nocivi come si pu\u00f2 vedere in \"\".\nPersonalit\u00e0.\nBig generalmente \u00e8 molto rilassato, fa amicizia con tutti senza avere problemi ed \u00e8 molto amichevole. Si preoccupa molto per i suoi amici, specialmente per . Ama pescare e porta sempre con s\u00e9 la sua canna da pesca ovunque egli vada. Nonostante sia un po' lento di comprendonio \u00e8 un tipo molto ottimista, in particolar modo anche quando lo sono i suoi amici, a cui \u00e8 estremamente fedele, affidabile e gentile nei loro confronti. Ama molto la natura e non gradisce stare dietro ai tempi della societ\u00e0 moderna, questo \u00e8 probabilmente il motivo per cui ha scelto di andare a vivere nella foresta a Mystic Ruins anzich\u00e9 in una citt\u00e0.\nMolto spesso incoraggia gli altri nel raggiungere i propri obiettivi e non si rivela mai un egoista. Riesce a mantenere la calma in ogni situazione, anche quando ha perso Froggy in \"Sonic Adventure\" e in \"Sonic Heroes\".\nDoppiaggio.\nBig \u00e8 stato doppiato in giapponese dal \"seiy\u016b\" Shun Yashiro nella sua prima apparizione in \"Sonic Adventure\" e successivamente in \"Sonic Shuffle\"; dopo la sua morte \u00e8 stato sostituito da Takashi Nagasako che gli presta la propria voce da \"Sonic Heroes\", oltre che nell'anime \"Sonic X\" e che tuttora ricopre il ruolo. Nelle versioni americane dei videogiochi si sono susseguiti Jon St. John da \"Sonic Adventure\" a \"Mario &amp; Sonic ai Giochi Olimpici Invernali\", Oliver Wyman in \"Sonic &amp; SEGA All-Stars Racing\" e in \"Sonic X\" mentre Kyle Hebert lo doppia da \"Sonic Colours\" in poi.\nBig \u00e8 doppiato in italiano da Andrea De Nisco a partire da \"Mario &amp; Sonic ai Giochi Olimpici di Rio 2016\", da Walter Rivetti in \"LEGO Dimensions\" mentre in \"Sonic X\" da Roberto Stocchi.\nBiografia.\nBig compie la sua prima apparizione in \"Sonic Adventure\" dove \u00e8 uno dei protagonisti giocabili. All'inizio della sua storia, il gatto sta dormendo tranquillamente nel suo letto posto nella foresta di Mystic Ruins quando una notte si sveglia e vede il suo amico ranocchio Froggy che ha appena ingoiato lo Smeraldo del Caos giallo. Poco dopo all'anfibio cresce una strana coda e comincia a fare delle azioni insolite e fugge dal suo padrone che parte immediatamente all'inseguimento del suo amico in un lungo viaggio. Dopo varie tappe, sembra che Big sia riuscito finalmente a catturare Froggy ad Emerald Coast tuttavia fa la sua comparsa E-102 Gamma, un robot creato dal Dr. Eggman, che prende con s\u00e9 il ranocchio e fugge via, Big prova a convincere Gamma a ridargli Froggy ma non ottiene risultati positivi e si vede costretto a seguirlo.\nSuccessivamente Big riesce a recarsi a bordo dell'Egg Carrier per riunirsi nuovamente al suo amico, riesce a pescarlo in uno specchio d'acqua posto a Hot Shelter e viene teletrasportato nel passato da Tikal che gli permette di vedere la distruzione del villaggio degli echidna ad opera di Chaos, il dio della distruzione, e scopre quanto sia importante il suo animaletto che ha ingoiato lo smeraldo all'inizio del gioco. Tornato presente, decide di andarsene dall'astronave da guerra ma viene fermato da Eggman e da Chaos, quest'ultimo assorbe dentro di s\u00e9 Froggy, facendo uscire dal corpo dell'anfibio lo Smeraldo del Caos facendogli cos\u00ec di conseguenza sparire la coda e fallo cos\u00ec tornare alla normalit\u00e0. Poco dopo arriva anche Sonic che decide di aiutare il gatto nel salvataggio del ranocchio, dopo averlo pescato dal corpo di Chaos, Big lascia il resto al porcospino blu e trova l'aereo Tornado e decide di guidare il mezzo per evacuare dall'Egg Carrier prima che quest'ultimo cada nell'oceano. Alla fine riesce a tornare a casa schiantandosi con il velivolo sopra la sua casa ma ne esce illeso e felice di poter tornare alla vita quotidiana con l'amico Froggy. Nella storia finale, Big si reca a Station Square a seguito dell'inondazione provocata da Perfect Chaos, e consegna uno Smeraldo del Caos in suo possesso a Sonic per permettergli di trasformarsi in Super Sonic e cos\u00ec sconfiggere il furioso dio.\nIn \"Sonic Adventure 2\" \u00e8 un personaggio sbloccabile nella modalit\u00e0 multigiocatore ma esclusivamente nella versione per Dreamcast dato che nelle conversioni successive viene sostituito da un Dark Chao. In questa sua incarnazione pilota un mecha in modo molto simile a Tails ed Eggman e partecipa nella squadra Dark, ovvero quella degli antagonisti, bench\u00e9 Big sia un eroe e non un malvagio. Nel corso della modalit\u00e0 storia fa diversi cameo nelle scene d'intermezzo, nei singoli livelli e nelle battaglie contro i boss anche se nella versione uscita per GameCube la maggior parte di queste sue apparizioni minori sono state rimosse nella storia Hero e reintrodotte tutte tranne quella a Wild Canyon nella conversione pubblicata nel 2012. Nonostante queste brevi comparse, non ha un ruolo attivo nell'intera trama.\nIn \"Sonic Heroes\" torna come personaggio di tipo Power e membro del Team Rose, formato assieme alle sue due amiche Amy e Cream con cui fa squadra per trovare Froggy e un Chao di nome Chocola, entrambi scomparsi misteriosamente nel nulla. Durante il viaggio affronteranno e sconfiggeranno pi\u00f9 volte il Dr. Eggman senza mai per\u00f2 riuscire a catturarlo e parteciperanno anche a due scontri in momenti distinti contro il Team Sonic e il Team Chaotix. Arrivati a Final Fortress distruggono Egg Emperor, un gigantesco robot armato di lancia e scudo, controllato dallo scienziato, dopodich\u00e9 riescono a salvare i loro due amici. Nell'ultima storia il trio cerca di indebolire Neo Metal Sonic trasformato in Metal Madness, fornendo cos\u00ec il tempo necessario al Team Sonic di trasformarsi e sconfiggerlo.\nBig \u00e8 uno degli undici personaggio giocabili in \"\" dove si rivela un prezioso alleato della squadra di Sonic per la sua capacit\u00e0 di attraversare ambienti pericolosi senza subire danni grazie alla sua invulnerabilit\u00e0. Gli eroi lo incontrano nel corso della storia dove si unisce al gruppo spontaneamente in quanto vuole trovare Norton, un amico di Froggy. Sul campo di battaglia si rivela uno dei personaggi pi\u00f9 forti, ma inferiore a Knuckles, \u00e8 in grado di attaccare solo a bassa velocit\u00e0 e una volta per turno. La sua classe nel gioco \u00e8 Supporto.\nNella versione per Nintendo DS di \"Sonic Colours\" si reca al parco divertimenti del Dr. Eggman per cercare ancora una volta Froggy ed incontra cos\u00ec Sonic e Tails a cui chiede aiuto ed affida al porcospino blu il compito di trovarlo per lui. Quest'ultimo ritorna per\u00f2 senza risultati, lasciando il gatto dispiaciuto, dopodich\u00e9 domanda ai due se questi avevano fame. Compare successivamente accompagnato da Amy che stava cercando Sonic per affidargli anche lei un incarico.\nAltre apparizioni secondarie del personaggio avvengono in \"Sonic Rivals\" come carta collezionabile, in \"Super Smash Bros. Brawl\" come adesivo collezionabile, in \"Sonic Battle\" compie un cameo in minigioco presente nella modalit\u00e0 multigiocatore dove pu\u00f2 essere visto pescare sopra ad una piattaforma, in \"Sonic e gli Anelli Segreti\" in varie missioni, in \"Mario &amp; Sonic ai Giochi Olimpici\" come arbitro, in \"Mario &amp; Sonic ai Giochi Olimpici Invernali\" come personaggio VIP, in \"Mario &amp; Sonic ai Giochi Olimpici di Londra 2012\" e \"Mario &amp; Sonic ai Giochi Olimpici di Rio 2016\" con un ruolo minore, in \"Sonic Generations\" come statuetta sbloccabile (in origine doveva ricoprire un ruolo attivo nella storia ma fu scartato nella versione finale) e \"Sonic &amp; All-Stars Racing Transformed\" nuovamente come cameo, in \"Sonic Shuffle\", \"Sonic &amp; SEGA All-Stars Racing\", \"Sonic Dash\", \"Sonic Runners\", \"SEGA Heroes\" e \"Team Sonic Racing\" come personaggio giocabile.\nIn \"LEGO Dimensions\" appare nel pacchetto \"Sonic the Hedgehog\" in cui chiede l'aiuto del giocatore per trovare Froggy in una sottomissione\nVersioni alternative.\nFumetti.\nIn \"Sonic the Hedgehog\", fumetto pubblicato da Archie Comics, Big compie la sua prima apparizione durante l'adattamento di \"Sonic Adventure\". Nel corso della storia vive nella Mysterious Cat Country, in seguito si sposta a Knothole. Dopo questo compare diverse volte dove combatte contro Eggman e il suo impero. In seguito alla \"Super Genesis Wave\", un cambiamento spazio temporale avvenuto nell'universo di \"Sonic\", Big \u00e8 identico alla sua controparte presente nei videogiochi.\nIn \"Sonic the Comic\", Big appare in una sola vignetta. Quando Chaos risucchia dell'energia e torna alla sua forma originale di pesce, pu\u00f2 essere visto Big li vicino che sta pescando nelle sue acque. Lo scrittore Nigel Kitching afferm\u00f2 che era determinato ad includere Big nel fumetto ma quest'ultimo venne in seguito cancellato. In una continuazione non ufficiale dell'opera chiamata \"Sonic the Comic - Online!\", Big pesca Chaos e tra i due nasce un'amicizia strana, dato che Chaos usa Big per riprendersi i suoi poteri. La falsa amicizia di questi due finisce quando incontrano il re dei fantasmi a Haunted Hill Zone. Big compare successivamente mentre lavora per una famiglia per pagare i propri debiti. Dopo questo va a lavorare al ristorante Buddy's Bistro assieme a Chaos che \u00e8 la mascotte del ristorante.\nNel fumetto di \"Sonic X\", Big compare a Parigi, quando Sonic ed il resto della gang sono sul World Fair. Picchia il Dottor Eggman in faccia quando lo riconosce ed in seguito aiuta Sonic e gli altri a sconfiggere i robot di Eggman. Nonostante possa apparire gentile, quando Eggman minaccia Froggy o qualcun altro che gli sta a cuore, Big reagisce sempre con un pugno sulla faccia dello scienziato pazzo. Successivamente compare alla festa alla casa di Chris e quando Chuck scopre l'esistenza di uno Smeraldo del Caos all'interno di una meteora che \u00e8 precipitata al polo sud dove fa squadra assieme a Sonic e Knuckles in una gara. Nell'adattamento manga di \"Sonic Colours\" si recher\u00e0 con l'amico Froggy presso il parco divertimenti di Eggman dove far\u00e0 la conoscenza dei Wisp. Nell'adattamento manga di \"Sonic Generations\" \u00e8 uno dei partecipanti alla festa di compleanno di Sonic.\nAnimazione.\nBig ha un ruolo minore nell'anime \"Sonic X\". Compare per la prima volta mentre dorme vicino ad un fiume assieme a Froggy nell'episodio 1 ed i due vengono teletrasportati dal Chaos Control sulla Terra. La maggior parte delle sue apparizioni avvengono nel corso della seconda stagione, pi\u00f9 precisamente nell'adattamento di \"Sonic Adventure\", dove ricopre il medesimo ruolo del videogioco originale, anche se viene anche aiutato da Chris (personaggio originale dell'anime) nel ritrovamento del suo amico ranocchio. Dopo che Perfect Chaos ha provocato una inondazione a Station Square, consegna a Sonic lo Smeraldo del Caos in suo possesso per permettergli di sconfiggere il dio della distruzione. Successivamente prende parte ad un torneo di arti marziali in cui vi \u00e8 in palio uno Smeraldo del Caos tuttavia ha troppa paura di affrontare la sua avversaria Ella e si ritira poco dopo.\nAccoglienza.\nIl personaggio \u00e8 stato deriso dai recensori di videogiochi e dai fan per la sua obesit\u00e0, la poca intelligenza, lo sviluppo unidimensionale e la sua inutilit\u00e0 nei vari giochi; per questa serie di motivi \u00e8 stato inserito nella lista dei peggiori personaggi dei videogiochi di tutti i tempi. Per via del suo poco apprezzamento, Sonic Team ha cominciato ad utilizzarlo sempre meno a partire dal 2012, nonostante ci\u00f2 Takashi Iizuka ha affermato che ritiene possibile creare un titolo in cui il gatto sia il protagonista. Lorenzo Fazio di Eurogamer lo reput\u00f2 come uno dei personaggi pi\u00f9 improbabili della serie. Shane Bettenhausen di \"Electronic Gaming Monthly\" lo trov\u00f2 come il personaggio peggiore presente in \"Sonic Adventure\". Tim Jones di THEM Anime Reviews critic\u00f2 la presenza di Big in \"Sonic X\", al contrario Gan Plant di Nintendo Life afferm\u00f2 che \"uno dei successi chiave\" della serie animata era stata l'incorporazione di numerosi personaggi dei giochi, inclusi quelli meno usati come per l'appunto Big."}
{"id": "2275420", "revid": "228587", "url": "https://it.wikipedia.org/wiki?curid=2275420", "title": "Royal Aircraft Establishment", "text": "Il Royal Aircraft Establishment (RAE) England era un istituto di ricerca britannico fondato su iniziativa del Ministero della difesa britannico (UK Ministry of Defence - MOD).\nIl primo stabilimento venne realizzato presso il Farnborough Airfield (\"RAE Farnborough\"), nello Hampshire, al quale si aggiunse anche il RAE Bedford (Bedfordshire) nel 1946. La Marine Aircraft Experimental Establishment venne incorporata nella RAE circa all'inizio della seconda guerra mondiale, e fu trasferita, per ovviare alla sua vulnerabilit\u00e0 strategica, da Felixstowe, sulla costa dell'East Anglian, a Helensburgh in Scozia.\nNel 1988 cambi\u00f2 denominazione in \"Royal Aerospace Establishment\", prima di essere fusa con altri istituti di ricerca fino a generare la Defence Research Agency nel 1991.\nRoyal Aircraft Factory.\nL'istituto venne fondato nel 1908 con la denominazione di \"HM Balloon Factory\"; nell'ottobre dello stesso anno Samuel Cody costru\u00ec l'aereo con il quale venne compiuto, a Farnborough, il primo volo nel Regno Unito.\nNel 1911 venne ridenominato \"Royal Aircraft Factory (RAF)\". Tra i progettisti che vi lavorarono ci fu Geoffrey de Havilland, che successivamente fond\u00f2 l'azienda che portava il suo nome, ed Henry Folland, pi\u00f9 tardi capo progettista alla Gloster Aircraft Company, anch'esso fondatore della propria azienda aeronautica, la Folland Aircraft."}
{"id": "2275422", "revid": "2024225", "url": "https://it.wikipedia.org/wiki?curid=2275422", "title": "Palasport Mens Sana", "text": "Palasport Mens Sana \u00e8 un palazzetto dello sport situato a Siena e sede della squadra di pallacanestro."}
{"id": "2275424", "revid": "1305772", "url": "https://it.wikipedia.org/wiki?curid=2275424", "title": "Mark Anthony", "text": ""}
{"id": "2275427", "revid": "61051", "url": "https://it.wikipedia.org/wiki?curid=2275427", "title": "RAE Farnborough", "text": ""}
{"id": "2275429", "revid": "767487", "url": "https://it.wikipedia.org/wiki?curid=2275429", "title": "Amstel Cura\u00e7ao Race 2002", "text": "L'Amstel Cura\u00e7ao Race 2002, prima edizione della corsa, si disput\u00f2 nel 2002 e venne vinta dell'olandese Michael Boogerd."}
{"id": "2275430", "revid": "1305772", "url": "https://it.wikipedia.org/wiki?curid=2275430", "title": "Mark Anthony (attore)", "text": "Biografia.\nNato a Cardiff, fin da bambino \u00e8 stato protagonista di episodi di delinquenza giovanile, passando diversi anni (tra i 13 i 17 anni) in centri di detenzione e recupero minorile. Poco pi\u00f9 che maggiorenne si trasferisce nei pressi di Londra dove si sposa e ha due figli, ma continua ad aver problemi con la legge. Trovato colpevole di lesioni personali gravi, viene incarcerato per 18 mesi. Durante i mesi passati in carcere ha diversi incontri con gli altri detenuti, rendendosi conto di essere omosessuale.\nUscito di prigione, fa coming out dichiarando alla moglie di essere gay. Desideroso di vivere appieno la sua sessualit\u00e0, nel giro di pochi mesi inizia a collaborare per un'agenzia di escort e lavora come ballerino e spogliarellista per la nota discoteca londinese \"Heaven\". Durante le sue serate in discoteca viene notato dal fotografo Jay Eff, che lo introduce negli ambienti giusti. Nel 1993 partecipa al concorso di bellezza Mr Gay UK, piazzandosi tra i finalisti.\nLa carriera di Anthony nella pornografia gay inizia nel 1993 a Sitges, nei pressi di Barcellona, dove partecipa ad un film softcore per la casa di produzione Man For Man. Successivamente vola a Miami dove ha la possibilit\u00e0 di lavorare con il noto regista Kristen Bjorn, per il quale si esibisce come passivo in due film di successo, \"A World of Men\" e \"The Anchor Hotel\".\nIn seguito lavora in pellicole pi\u00f9 spinte per la Hot House Entertainment, ma l'esperienza non \u00e8 delle pi\u00f9 felici, visto che la societ\u00e0 lo spingeva ad esibirsi quasi esclusivamente come attivo quando egli si sentiva pi\u00f9 a suo agio nel ruolo da passivo. Dopo alcuni anni di pausa torna a lavorare nell'industria porno nel 2002 nel film \"The Isle of Men\", nuovamente diretto da Kristen Bjorn. Lavora inoltre come passivo per alcuni video bareback della Triga Films.\nA met\u00e0 degli anni novanta scopre di essere HIV positivo, ma nasconde la sua situazione per non danneggiare la propria carriera. Dal quel momento inizia un periodo buio della sua vita, in cui inizia a dimostrarsi instabile e paranoico. \u00c8 stato protagonista di atti psicotici e rabbiosi, ha abusato di alcol e droghe, diventandone completamente dipendente. Anthony ha vissuto per anni in un tunnel autodistruttivo, fatto di cocaina e vodka, da cui ne \u00e8 uscito nel 2004, dopo numerose cure e sedute agli Alcolisti Anonimi.\nNonostante si sia ritirato dall'industria pornografica da tempo, nel 2007 \u00e8 stato protagonista di un servizio fotografico per UK Naked Men."}
{"id": "2275433", "revid": "599013", "url": "https://it.wikipedia.org/wiki?curid=2275433", "title": "Amstel Cura\u00e7ao Race 2003", "text": "L'Amstel Cura\u00e7ao Race 2003, seconda edizione della corsa, si disput\u00f2 nel 2003 e fu vinta dal belga Peter Van Petegem."}
{"id": "2275436", "revid": "1305772", "url": "https://it.wikipedia.org/wiki?curid=2275436", "title": "Ford Racing", "text": "Ford Racing \u00e8 un videogioco automobilistico per PlayStation e computer, pubblicato dalla Take-Two Interactive nel 2000-2001. Il gioco contiene 12 automobili, come dice il nome tutte della casa automobilistica Ford, provenienti dai mercati del Nordamerica e dell'Europa, e 12 tracciati giocabili. La modalit\u00e0 di gioco \u00e8 quella cosiddetta \"carriera\", che prevede molti tipi diversi di gare e di prove d'abilit\u00e0, oltre che differenti elaborazioni applicabili sulle auto.\nElaborazioni disponibili.\nDurante la modalit\u00e0 campionato, si potranno inserire degli aggiornamenti alle automobili composti da determinati pezzi supplementari. Durante le prime fasi di gioco parecchi pezzi non saranno ancora disponibili, ma verranno sbloccati vincendo via via i vari campionati e altre prove.\nPremi.\nPer ogni campionato vinto, dopo la stagione Escort, il giocatore verr\u00e0 premiato con una \"Black Car\". Le \"Black Car\" sono auto speciali con caratteristiche migliori rispetto alle altre, tra le quali minor peso e maggiore potenza."}
{"id": "2275438", "revid": "287204", "url": "https://it.wikipedia.org/wiki?curid=2275438", "title": "Divisione di Paleopatologia dell'Universit\u00e0 di Pisa", "text": "La Divisione di Paleopatologia dell'Universit\u00e0 di Pisa costituisce una sezione del Dipartimento di Ricerche Traslazionali e delle Nuove Tecnologie in Medicina e Chirurgia, specializzata nello studio di corpi mummificati e di serie scheletriche antiche di interesse archeologico. La Divisione \u00e8 stata istituita nel maggio 2004 dad opera del prof. Gino Fornaciari, allora professore ordinario di Storia della Medicina e Paleopatologia.\nOrganizzazione e campi di studio.\nDiretta da Valentina Giuffra - professore associato di Storia della Medicina e Paleopatologia presso l'Universit\u00e0 di Pisa, la Divisione effettua ricerche che vanno dall'archeologia funeraria allo studio delle mummie, alla osteoarcheologia, all'applicazione delle moderne tecnologie biomediche allo scopo di determinare il profilo biologico e paleopatologico dei gruppi umani antichi (indagini istologiche, radiologiche, immunologiche, immunoistochimiche, ultrastrutturali e genetiche).\nLa Divisione di Paleopatologia usufruisce di diversi laboratori di paleopatologia e di osteoarcheologia presso la Scuola medica di Pisa.\nLa Divisione di Paleopatologia vanta una pluriennale esperienza nello studio delle mummie, in particolare dell'Italia meridionale e della Sicilia. Oltre a numerosi casi di singoli individui, in prevalenza corpi mummificati di Santi o di principi medievali e rinascimentali, la Divisione ha studiato le seguenti serie di mummie: negli anni 1983-87 la Divisione ha esplorato, su incarico della Soprintendenza ai Beni Storici ed Artistici della Campania, le tombe della Sacrestia monumentale della Basilica di S. Domenico Maggiore a Napoli (XV-XVIII secolo), con l'esame autoptico delle mummie dei sovrani e di 25 esponenti della corte aragonese; nel luglio-agosto 1987, su incarico della Soprintendenza ai Beni Storici ed Artistici di Catania, ha studiato e sottoposto ad autopsia 50 individui mummificati della Chiesa di S. Maria della Grazia in Comiso (XVIII-XIX secolo); nel 1996, la Divisione partecip\u00f2, a Saqqara in Egitto, alla missione diretta dalla prof. Edda Bresciani, esaminando numerose mummie di Et\u00e0 tarda e Tolemaica; nel 1997-1999 ha studiato, su incarico della Soprintendenza ai Beni Storici ed Artistici di Arezzo, le mummie della Basilica di S. Francesco; nel 1998-2002 la Divisione, su incarico della Soprintendenza ai Beni Storici ed Artistici dell'Abruzzo, ha preso in esame le mummie naturali del convento di San Giorgio degli Osservanti in Goriano Valli (XIX secolo) e della chiesa di San Sebastiano in Navelli, comprendente centinaia di corpi mummificati e scheletrizzati (XVI-XIX secolo), in provincia de L'Aquila; nel 1999-2002, su incarico della Soprintendenza ai Beni Storici ed Artistici delle Marche, furono studiate le mummie dei Della Rovere, duchi di Urbino (XVI secolo); nel 2000, su incarico dell'Universit\u00e0 di Siena, sono state studiate le mummie della cripta dell'Ospedale di S. Maria della Scala a Siena (XV-XVII secolo); nel 2003-2007, su incarico della Soprintendenza al Polo Museale Fiorentino, furono esaminate, nell'ambito del \"Progetto Medici\", numerose deposizioni dei Medici (XVI secolo) nelle Cappelle Medicee della Basilica di S. Lorenzo a Firenze; nel 2005-2006, su incarico della Soprintendenza ai Beni Storici ed Artistici di Messina, la Divisione ha esplorato tutte le cripte funerarie contenenti mummie della Sicilia orientale (XVIII-XIX secolo), redigendone il relativo \"corpus\"; dal 1999 ad oggi sono in corso di studio, su incarico del comune di Cerreto di Spoleto, le mummie naturali rinvenute nella cripta della Chiesa dei SS. Ges\u00f9 e Maria a Borgo Cerreto, dove \u00e8 stato allestito un Museo delle Mummie ed il Centro di Studi sulle Mummie \"Baronio Vincenzi\".\nDal 2009, insieme alle universit\u00e0 di Bologna e di Milano, ha organizzato il master in bioarcheologia, paleopatologia ed antropologia forense, con Clark Spencer Larsen del Department of Anthropology della Ohio State University dal 2011 al 2013, ed IRLAB (Institute for Research and Learning in Archaeology and Bioarchaeology), la Field School Pozzeveri in Medieval Archaeology and Bioanthropology, una scuola estiva internazionale nell'area archeologica della Badia Pozzeveri (Altopascio) con 80 studenti, specializzandi e dottorandi americani e 12 istruttori italiani ed americani. Nel dicembre 2013 la rivista statunitense \"Science\" ha dedicato la copertina e un lungo editoriale ai risultati dei primi tre anni di scavi.\nDal 2014 tiene la summer school of Osteoarchaeoloy and Paleopathology nei laboratori di Paleopatologia della Scuola Medica dell'Universit\u00e0 di Pisa, con 15 studenti italiani e stranieri.\nI principali settori di studio della Divisione sono, oltre la paleopatologia in generale, lo studio delle mummie, la paleonutrizione e la ricerca di antichi agenti patogeni. Il gruppo di studio \u00e8 noto soprattutto per avere applicato le moderne tecnologie biomediche allo studio dei tessuti molli delle mummie (italiane, egizie e precolombiane).\nStudi.\nQuesti studi hanno permesso per la prima volta l'individuazione sicura di antichi virus, batteri e protozoi) e hanno dimostrato la presenza di alcuni casi di cancro nel corso del Rinascimento, verificando i modelli di sviluppo di alcune malattie dell'epoca contemporanea. Di grande importanza scientifica \u00e8 stata infatti la scoperta, nel 1986, di particelle di virus del vaiolo umano in un corpo mummificato del XVI secolo (Lancet 1986; 8507:625) e, nel 1989, di treponemi sifilitici della stessa epoca (Lancet 1989; 8785: 614); nel 1992, \u00e8 stato possibile dimostrare la presenza della malattia di Chagas, causata dal protozoo parassita Trypanosoma cruzi, in una mummia precolombiana inca del XIV secolo (Lancet 1992; 8785:128-129). Nel 1996 \u00e8 stata identificata la presenza di una mutazione genetica caratteristica, quella dell'oncogene K-ras, e che anche oggi provoca il cancro, nel tumore che uccise il re di Napoli Ferrante I di Aragona alla fine del XV secolo (Lancet 1996; 347:1272). Nel 2003 \u00e8 stata amplificata una sequenza di DNA del virus del papilloma umano (HPV), un ben noto virus cancerogeno, sempre in una mummia rinascimentale (Lancet 2003; 362:1160). Nel 2004, in seguito all'autopsia della mummia naturale di Cangrande della Scala (1291-1329), signore di Verona, \u00e8 stato diagnosticato un avvelenamento acuto da digitale. Da segnalare, inoltre, lo studio completo delle mummie aragonesi nella basilica di San Domenico Maggiore in Napoli (secoli XV e XVI), il rilevamento e la schedatura delle cripte con mummie della Sicilia orientale, lo studio delle deposizioni funebri della chiesa di Santa Maria della Grazia in Comiso (secoli XVIII-XIX), quello dei duchi di Urbino della famiglia Della Rovere (XVI secolo) e quello dei Granduchi dei Medici a Firenze (secoli XVI-XVIII). Nel 2010, in collaborazione con l'universit\u00e0 di Torino, \u00e8 stato utilizzato un metodo immunologico per l'individuazione nel tessuto osseo del Plasmodium falciparum, agente della malaria perniciosa (Fornaciari et al 2010). Nel 2013 \u00e8 stato studiato il celebre capitano di ventura Giovanni dalle Bande Nere, capostipite dei granduchi de' Medici, ferito mortalmente nel 1526 a Governolo (Mantova) da un colpo di falconetto in uno scontro con i Lanzichenecchi dell'armata imperiale di Carlo V. Nel 2015, in collaborazione con il Center for Applications in Biotechnology della California Polytechnic State University, \u00e8 stata dimostrata la resistenza agli antibiotici in una mummia precolombiana di oltre 1000 anni fa. Nel 2018, in collaborazione con l\u2019Ancient DNA Centre della McMaster University di Hamilton in Canada, \u00e8 stato sequenziato completamente il virus dell\u2019epatite B in una mummia del XVI secolo\nDiffusione mediatica.\nNel 2013 le riviste americane Smithsonian Magazine, organo della Smithsonian Institution di Washington, e Science hanno dedicato due lunghi editoriali e la copertina all'attivit\u00e0 di ricerca della Divisione. Nell'agosto 2014 la nota trasmissione di divulgazione scientifica SuperQuark ha mandato in onda un intero servizio dedicato agli scavi e agli studi di bioarcheologia dell'abbazia camaldolese di Badia Pozzeveri presso Altopascio (Lucca), in collaborazione con la Ohio State University. Nel giugno 2016, nell'ambito di un programma sui musei di Firenze, Alberto Angela ha dedicato un lungo servizio sull'esplorazione della cripta del granduca Gian Gastone e sugli studi paleopatologici dei Medici."}
{"id": "2275440", "revid": "599013", "url": "https://it.wikipedia.org/wiki?curid=2275440", "title": "Ivars Timermanis", "text": ""}
{"id": "2275441", "revid": "669523", "url": "https://it.wikipedia.org/wiki?curid=2275441", "title": "Margaret Colin", "text": "Biografia.\nColin \u00e8 nata a Brooklyn. Nel 1987 si sposa con l'attore Justin Deas, da cui nascono due figli, Sam (1990) e Joshua (1993). La sua carriera inizia nel 1978 con il telefilm \"Ryan's Hope\" e prosegue con piccoli ruoli in serie televisive come \"Santa Barbara\" (1983) e \"Cameo by Night\" (1987)."}
{"id": "2275443", "revid": "767487", "url": "https://it.wikipedia.org/wiki?curid=2275443", "title": "Part-Time Love", "text": "Part-Time Love \u00e8 un brano dell'artista britannico Elton John; il testo \u00e8 di Gary Osborne.\nStruttura del brano.\nProveniente dall'album del 1978 \"A Single Man\" (del quale \u00e8 la sesta traccia) costituisce il pezzo d'apertura del lato B dell'LP. \u00c8 come al solito presente il pianoforte della rockstar, ma viene messa in evidenza anche la chitarra di Davey Johnstone, carismatico membro della recentemente sciolta Elton John Band (e quindi ospite occasionale in questo album). Compaiono anche il percussionista Ray Cooper, Tim Renwick (chitarre), Steve Holly (batteria) e Clive Franks (basso). La melodia sembra essere stata influenzata dalla discomusic, di moda all'epoca. L'arrangiamento orchestrale \u00e8 di Paul Buckmaster, mentre si fanno sentire ai cori Vicky Brown, Joanne Stone, Stevie Lange, Gary Osborne e Chris Thompson, oltre al gi\u00e0 citato Davey Johnstone.\n\"Part-Time Love\", definita successivamente da Elton come la sua peggiore canzone mai scritta, fu distribuita come singolo il 4 ottobre 1978 e raggiunse la quindicesima posizione nel Regno Unito e la ventunesima negli Stati Uniti. \u00c8 stata eseguita live sporadicamente, negli anni 1978-79 (faceva parte della scaletta del famosissimo \"A Single Man tour\"). La B-side del singolo era il brano \"I Cry at Night\", scritto insieme a Bernie Taupin. Curiosamente, \"Part-Time Love\" rappresenta uno dei pochi singoli di Elton dove egli collabora con due parolieri differenti nei due lati del disco.\nSignificato del testo.\nA causa del testo di Osborne, in Unione Sovietica fu proibita la pubblicazione del singolo e la traccia fu omessa dall'album di provenienza. Gary parla infatti abbastanza chiaramente dell'adulterio."}
{"id": "2275446", "revid": "299827", "url": "https://it.wikipedia.org/wiki?curid=2275446", "title": "Part-time Love", "text": ""}
{"id": "2275447", "revid": "80598", "url": "https://it.wikipedia.org/wiki?curid=2275447", "title": "Bowery Poetry Club", "text": "Il Bowery Poetry Club \u00e8 un club di New York situato al numero 308 di Bowery Street, a Manhattan, fondato da Bob Holman nel 2002.\n\u00c8 base per la promozione di band emergenti o consolidate: vi si tengono regolarmente, infatti, concerti di gruppi musicali jazz, folk e hip hop."}
{"id": "2275452", "revid": "33689", "url": "https://it.wikipedia.org/wiki?curid=2275452", "title": "Capitolino (console 274)", "text": "Si ritiene che il collega scelto dall'imperatore per il proprio secondo consolato, assunto in occasione dei \"quinquennalia\", sia stato un personaggio di rilievo, ma non si conosce nulla di Capitolino, a parte il suo consolato."}
{"id": "2275455", "revid": "767487", "url": "https://it.wikipedia.org/wiki?curid=2275455", "title": "Paolo Parpaglione", "text": "Membro e fondatore dei Bluebeaters, \u00e8 stato dal 1991 al 2005 una colonna portante del comparto fiati degli Africa Unite e precedentemente dei Loschi Dezi (gruppo cult del circuito underground torinese dal quale sono poi nati i Mau Mau).\nCuriosit\u00e0.\nHa partecipato, suonando il sax ed il flauto, anche all'album di Giuliano Palma \"Gran Premio\".\n\u00c8 grande tifoso della Juventus."}
{"id": "2275456", "revid": "1543377", "url": "https://it.wikipedia.org/wiki?curid=2275456", "title": "You Know My Name", "text": "You Know My Name \u00e8 una canzone del 2006 scritta da Chris Cornell e David Arnold, registrata da Cornell per la colonna sonora del film di James Bond \"Casino Royale\". Il brano \u00e8 stato reso disponibile in Internet il 20 settembre 2006, ed \u00e8 il primo dai tempi di \"All Time High\", canzone realizzata per la pellicola \"Octopussy - Operazione piovra\" del 1983, a non avere nel testo un riferimento al titolo del film.\nSuccesso del brano.\n\"You Know My Name\" \u00e8 stata pubblicata nell'inverno 2006 ed \u00e8 diventato il brano di maggior successo per Chris Cornell, e probabilmente uno dei suoi brani pi\u00f9 celebri nella sua carriera da solista. Il singolo ha raggiunto la posizione numero 79 della Billboard Hot 100 e la numero 64 della Billboard Pop 100. \"You Know My Name\" \u00e8 stato anche il primo singolo di Cornell ad entrare nelle classifiche europee, fatta eccezione per il Regno Unito.\nNel 2006 Chris Cornell ha vinto il Satellite Award come miglior canzone originale grazie a \"You Know My Name\", e la stessa venne inizialmente candidata dal Regno Unito come migliore canzone ai Premi Oscar 2006 (il singolo per\u00f2 non riusc\u00ec ad entrare nella cinquina finale). L'anno successivo ha trionfato ai World Soundtrack Awards. Nel 2008 la canzone ha inoltre ricevuto una candidatura ai Grammy Award come miglior canzone scritta per un film.\nVideoclip.\nIl video musicale prodotto per \"You Know My Name\" \u00e8 stato diretto da Michael Haussman, ed \u00e8 costituito da alcune immagini del film \"Casino Royale\", alternate ad altre immagini di Chris Cornell in studio che interpreta il brano."}
{"id": "2275462", "revid": "123996814", "url": "https://it.wikipedia.org/wiki?curid=2275462", "title": "Robert John Burke", "text": "Biografia.\nRobert John Burke \u00e8 apparso in tanti i film e in altrettante serie televisive. \u00c8 noto al grande pubblico per aver interpretato Alex Murphy nel film \"RoboCop 3\" (1993), Frank McLaury in \"Tombstone\" (1993), Billy Halleck in \"L'occhio del male\" (1996), l'istruttore Jenks in \"Confessioni di una mente pericolosa\" (2002), Pierce in \"Limitless\" (2011), il capitano Wolf in \"Safe\" (2012), Jessup in \"Cani sciolti\" (2013) e il capo Bridges in \"BlacKkKlansman\" (2018). Per quanto riguarda le serie televisive invece, ha interpretato l'agente speciale Pierce Taylor nella serie televisiva \"Oz\" (2000-2003), il capitano Ed Tucker nella serie poliziesca \"Law &amp; Order - Unit\u00e0 vittime speciali\" (2002-2020) ed \u00e8 stato Mickey Gavin nella serie televisiva \"Rescue Me\" (2004-2011).\nDoppiatori italiani.\nNelle versioni in italiano dei suoi film, Robert John Burke \u00e8 stato doppiato da:"}
{"id": "2275466", "revid": "599013", "url": "https://it.wikipedia.org/wiki?curid=2275466", "title": "M\u0101rti\u0146\u0161 Skirmants", "text": ""}
{"id": "2275467", "revid": "287204", "url": "https://it.wikipedia.org/wiki?curid=2275467", "title": "Martins Skirmants", "text": ""}
{"id": "2275476", "revid": "122551357", "url": "https://it.wikipedia.org/wiki?curid=2275476", "title": "Ferrari 158", "text": "La Ferrari 158 \u00e8 stata la monoposto con cui la Scuderia Ferrari ha corso nel Campionato mondiale di Formula 1 tra il 1964 e il 1965. Con il pilota britannico John Surtees vinse il campionato del 1964 piloti e costruttori.\nSviluppo.\nIl difficile biennio 1962-1963 fu un argomento sufficiente per convincere la Ferrari a mettere da parte il motore Dino V6 e cimentarsi in una vettura completamente nuova. La scuderia di Maranello per\u00f2 non si limit\u00f2 a progettare ex novo un solo motore, ma si mise all'opera sia su un V8 a 90\u00b0 che su un 12 cilindri a 180\u00b0; poi, sulla base dei risultati ottenuti, si sarebbe dovuta operare una scelta definitiva su quale motore utilizzare. La decisione di progettare non uno, ma ben due motori completamente nuovi, fu alquanto coraggiosa in quanto la scuderia di Maranello ben sapeva che avrebbe potuto utilizzare questi motori per due stagioni soltanto in quanto, a partire dal 1966, la cilindrata in F1 sarebbe stata portata a 3 litri per regolamento.\nEntrambi i motori rappresentavano una scelta alquanto inedita. Infatti il V8 su una Ferrari di Formula 1 lo si era visto solo sulla 801 ma non era nient'altro che il V8 Lancia che equipaggiava la D50 leggermente modificato. Anche il 12 cilindri a 180\u00b0 era una scelta singolare in quanto non lo si era mai visto su un'auto da corsa prima di allora se si fa eccezione per un paio di prototipi Alfa Romeo e Cisitalia. Quest'ultimo motore serv\u00ec comunque da base per tutte le Ferrari F1 che seguirono, almeno fino all'avvento dei motori turbo.\n158 F1.\nPer la progettazione della 158 F1, la Ferrari prese la rivoluzionaria Lotus \"25\" come modello. Ne replic\u00f2 infatti la struttura monoscocca a traliccio in tubi d'acciaio, su cui vennero rivettati dei pannelli d'alluminio da entrambi i lati che aumentavano la rigidit\u00e0 complessiva della vettura contenendone allo stesso tempo il peso. La collocazione dei serbatoi lateralmente e davanti al posto guida permise di ridurre la sezione frontale, solo 1\u00a0cm in pi\u00f9 della Lotus, e migliorare la ripartizione dei pesi cos\u00ec come le sospensioni montate all'interno della scocca e i freni posteriori collocati all'uscita del differenziale.\nAltra innovazione furono i cerchioni da 15\" a cinque razze in lega di magnesio.\nIl motore aveva anche funzione portante e nella sua prima versione (1963) era alimentato da 4 carburatori Weber per una cilindrata totale di 1487\u00a0cm\u00b3. La potenza era di 190\u00a0CV a 10\u00a0700 giri/min. Nel 1964, per aumentare il regime di rotazione, venne diminuita la corsa e aumentato l'alesaggio per una cilindrata totale di 1489\u00a0cm\u00b3 e l'adozione della nuova iniezione diretta, fornita dalla Bosch e progettata da Michael May, port\u00f2 la potenza a 210\u00a0CV a 11\u00a0000 giri/min.\n1512.\nParallelamente alla 158 venne realizzata la 1512, che contribu\u00ec alla vittoria del campionato costruttori 1964.\nCarriera agonistica.\n1964.\nLa nuova 158 debutt\u00f2 nella seconda gara della stagione, il Gran Premio d'Olanda, dove John Surtees conquist\u00f2 il secondo posto. Nel resto della stagione, John Surtees conquist\u00f2 due vittorie, il GP di Germania e il GP d'Italia, due secondi posti e un terzo posto che, nonostante quattro ritiri, gli consentirono di vincere il mondiale piloti con un solo punto di vantaggio su Graham Hill. Surtees \u00e8 cos\u00ec diventato l'unico pilota fino ad oggi ad aver vinto il titolo iridato sia sulle due che sulle quattro ruote. L'altro pilota di casa Ferrari, Lorenzo Bandini che in molte occasioni pilot\u00f2 la vecchia 156 F1-63, si classific\u00f2 al quarto posto della classifica iridata contribuendo con diversi piazzamenti alla vittoria del mondiale costruttori.\nInoltre Bandini, che nelle ultime due gare pilotava la nuova 512 F1, contribu\u00ec in maniera decisiva alla vittoria finale di Surtees quando al GP del Messico rallent\u00f2 per farsi sorpassare da Surtees che arriv\u00f2 cos\u00ec secondo e conquist\u00f2 i punti necessari a laurearsi campione.\nIn generale la 158 si dimostr\u00f2 una vettura molto competitiva e superiore alla concorrenza. L'autorevole vittoria al GP di Germania da parte di Surtees fu la dimostrazione di tale superiorit\u00e0 riconosciuta dalla stampa e dai diretti concorrenti.\nLa Ferrari in blu.\nStoricamente, il colore delle automobili da competizione italiane \u00e8 sempre stato il rosso corsa, fin dagli anni venti. Curiosamente, la Ferrari 158 vinse il campionato del 1964 non nella tradizionale livrea rossa, ma nella colorazione bianco-blu. Infatti, nelle ultime due gare della stagione, il Gran Premio degli Stati Uniti e il Gran Premio del Messico, la 158 fu schierata con i colori della scuderia North American Racing Team, con cui la Ferrari aveva una collaborazione tecnica. La Ferrari fece questo gesto come protesta per la mancata omologazione della 250 LM, che doveva correre nella categoria Gran Turismo ma che invece fu costretta a confrontarsi con i prototipi.\n1965.\nLa 158 continu\u00f2 a gareggiare anche nella stagione successiva ma fu affiancata sin da principio dalla nuova 512 F1. Dopo un buon inizio, con un secondo posto al Gran Premio del Sud Africa con John Surtees e a Monaco con Bandini, Il resto della stagione fu avaro di soddisfazioni. Infatti le scuderie inglesi ripresero il sopravvento classificando i loro piloti ai primi quattro posti del mondiale davanti a Surtees (5\u00b0) e Bandini (6\u00b0). In particolare il 1965 fu l'anno di Jim Clark che vinse sei gare delle dieci in programma con la nuova Lotus \"33\". Oltre a Bandini e Surtees, alla guida della Ferrari si alternarono diversi piloti provenienti dalle vetture sport, fra cui Nino Vaccarella, Bob Bondurant."}
{"id": "2275480", "revid": "54728", "url": "https://it.wikipedia.org/wiki?curid=2275480", "title": "Ferrari 158 F1", "text": ""}
{"id": "2275489", "revid": "119900340", "url": "https://it.wikipedia.org/wiki?curid=2275489", "title": "Sam Robards", "text": "Biografia.\nFiglio degli attori Jason Robards e Lauren Bacall, inizia a recitare nel 1980. Nel 1985 sposa Suzy Amis, dalla quale ha un figlio, Jasper. La coppia divorzia nel 1993 e, quattro anni dopo, Robards sposa la modella Sidsel Jensen, che gli d\u00e0 due figli, Sebastiano (1999) e Calvin (2001)."}
{"id": "2275492", "revid": "2184720", "url": "https://it.wikipedia.org/wiki?curid=2275492", "title": "Assedio di Maratea", "text": "L\u2019assedio di Maratea fu un episodio bellico avvenuto durante l'invasione francese del Regno di Napoli. Un contingente dell'esercito napoleonico mise sotto assedio la cittadina fortificata di Maratea, in provincia di Potenza dove si era asserragliato un gruppo di legittimisti, soldati irregolari, fedeli alla casa borbonica.\nNella storiografia marateota l'evento \u00e8 ricordato come l\u2019assedio dei francesi, nome attribuito all'episodio dallo storiografo locale Biagio Tarantini, in un opuscolo del 1883, e da allora sempre conservato nella memoria popolare.\nAntefatto.\nQuando, nell'agosto del 1806 l'esercito francese inizi\u00f2 a invadere il Regno di Napoli, l'esercito borbonico si dissolse rapidamente.\nDurante le spedizioni militari volte alla conquista della Calabria e della Sicilia, il generale Andrea Massena, dopo aver schiacciato la resistenza di Lauria in un massacro, pass\u00f2 oltre Maratea, forse dimentico del fatto che quivi esisteva una roccaforte: il cosiddetto \"Castello\", cio\u00e8 la citt\u00e0 alta, posta sulla cima del monte San Biagio.\nSin dall'estate 1806 la flotta inglese presidiava la costa di Maratea. Nominato governatore della citt\u00e0, Alessandro Mandarini fece rifugiare, per tema di ritorsioni dei giacobini, le famiglie dei legittimisti prima sull'isola di Santo Janni e poi su quella di Dino. Da qui Mandarini chiese aiuto alla corte borbonica rifugiata in Sicilia con numerosi rapporti, senza per\u00f2 ottenere concreti provvedimenti.\nMa una tempesta, caduta la notte tra il 27 e 28 ottobre, distrusse l'accampamento sull'isola \u2013 facendo naufragare anche un paio delle navi di appoggio \u2013 e costrinse gli irregolari a rifugiarsi nel \"Castello\" di Maratea.\nL'assedio.\nIl 4 dicembre un contingente di quattromilacinquecento soldati francesi comandati da Jean Maximilien Lamarque si present\u00f2 a Maratea. La popolazione marateota non aveva mai dato segni di ostilit\u00e0 contro i francesi, avendo accettato il nuovo governo festosamente.\nLamarque decise di circondare il \"Castello\" dividendo il suo esercito in tre colonne.\nRespinta l'intimazione di resa, Mandarini e i suoi resistettero per quattro giorni agli attacchi portati avanti dai napoleonici. Il giorno 7 dicembre, allo scopo di portare rifornimenti di viveri e munizioni agli assediati, un gruppo di arditi legittimisti tent\u00f2 di sbarcare sulla costa marateota, nel punto chiamato \"Ilicini\", ma l\u00ec furono sorpresi da un gruppo di soldati francesi in perlustrazione.\nRipresa la lotta tra assalitori ed assediati, la notte tra l'8 e il 9 dicembre i francesi tentarono un attacco a sorpresa, ma, intercettati da un artigliere, persero duecento uomini tra vittime e prigionieri della rappresaglia.\nMa la posizione di Mandarini e dei suoi era tutt'altro che rosea. Lo storico Greco descrive cos\u00ec la situazione:\nMandarini, trovandosi nella posizione di poter dettare condizioni, chiese ed ottenne da Lamarque la salvaguardia della vita e della propriet\u00e0 di tutti. Il generale Lamarque, rese gli onori militari al Mandarini al quale fece dono della sua sciabola. I francesi presero possesso della fortezza il successivo 10 dicembre.\n\u00c8 stato oggetto di dibattito da parte degli storici il numero dei caduti durante l'assedio. Per i francesi si contarono circa 200 vittime secondo un rapporto di poco successivo all'assedio stesso, addirittura 700 secondo una fonte locale. Da parte degli assediati, invece, i rapporti e le cronache non hanno mai precisato il numero dei morti. Secondo la successiva pubblicistica, i francesi avrebbero fatta strage. Per la gi\u00e0 detta fonte locale, invece, ci sarebbe stato un solo caduto, di cui non si specifica il nome. Soltanto una recente ricerca ha chiarito la questione, trovando registrate dal parroco del tempo le morti di cinque persone: una durante le operazioni preliminari all'assedio, una nell'assedio stesso, due in operazioni collaterali fuori dal perimetro bellico e una anziana donna morta per lo strepito del combattimento.\nConseguenze.\nGli assedi di Maratea e quello della vicina Amantea, in provincia di Cosenza, furono le ultime resistenze borboniche opposte alla conquista del regno napoletano. Gli eventi successivi non si distinsero compiutamente dal brigantaggio.\nPreso possesso della fortezza di Maratea, il Lamarque ordin\u00f2 la distruzione delle mura e delle torri del cosiddetto \"Castello\". I francesi mantennero per diverso tempo un presidio armato nella cittadina lucana, dove pure si ebbero diversi episodi di brigantaggio antifrancese e piccoli episodi di violenza.\nA Maratea, per essersi con l'assedio opposta ai nuovi conquistatori, furono tolte alcune prerogative che la citt\u00e0 aveva vantato. Nel 1811 venne privata degli uffici giudiziari e del ruolo di capoluogo del locale circondario, e, insieme con Lauria, aggregata ad una nuova circoscrizione con capoluogo nella vicina Trecchina, pi\u00f9 piccola cittadina della provincia di Potenza, allo scopo di umiliare le due popolazioni.\nNei patti di capitolazione venne stabilito che gli ufficiali e coloro che desiderassero allontanarsi dal Regno di Napoli potessero raggiungere Ferdinando IV di Borbone in Sicilia, protetta dagli inglesi e non toccata dalla conquista napoleonica. Tra coloro che ne usufruirono fu il Mandarini, che and\u00f2 in esilio volontario a Cefal\u00f9 fino al 1815, quando, con la restaurazione borbonica, fu nominato intendente della Calabria Citeriore."}
{"id": "2275496", "revid": "713168", "url": "https://it.wikipedia.org/wiki?curid=2275496", "title": "Diego Ladr\u00f3n de Guevara", "text": "Dal 30 agosto 1710 al 2 marzo 1716 fu vicer\u00e9 del Per\u00f9.\nPrima di essere vicer\u00e9.\nStudi\u00f2 teologia presso l'Universit\u00e0 di Alcal\u00e1, dove esercit\u00f2 come professore di diritto. Insegn\u00f2 anche all'Universit\u00e0 di Sig\u00fcenza.\nNel 1689 fu nominato vescovo di Panam\u00e1, futuro vicereame del Per\u00f9. Quell'anno fu incarcerato per ordine del governatore e capitano generale Jos\u00e9 de Guzm\u00e1n y \u00c1valos, con cui aveva avuto screzi. Nel 1695 divenne anche presidente della \"Audiencia Reale di Panama\".\nFu in carica a Panam\u00e1 fino al 1699, quando divenne vescovo di Huamanga nell'odierno Per\u00f9. Vi apr\u00ec l'Universit\u00e0 di San Crist\u00f3bal de Huamanga (fondata nel 1677), di cui fu in seguito rettore. Questa universit\u00e0 era contrapposta alla pi\u00f9 antica Universit\u00e0 di San Marcos. Nel 1703 divenne vescovo di Quito, dove rest\u00f2 fino alle sue dimissioni del 1710 per assumere la carica di vicer\u00e9.\nLa sua amministrazione.\nSostitu\u00ec Miguel N\u00fa\u00f1ez de Sanabria, presidente dell'Audiencia Reale di Lima, vicer\u00e9 ad interim. Ladr\u00f3n de Guevara fu nominato in una lettera sigillata del precedente vicer\u00e9, Manuel de Oms y de Santa Pau.\nDa vicer\u00e9 aument\u00f2 la produzione di argento nelle miniere di Potos\u00ed, stimolando quella di altri luoghi come San Nicol\u00e1s, Cojatambo e Huancavelica. Limit\u00f2 la produzione di aguardiente a partire dalla canna da zucchero alle sole aziende autorizzate, pesantemente tassate. Prese contromisure per le minacce delle navi corsare, nonostante avesse firmato il Trattato di Utrecht nel 1713, e contro una rivolta degli schiavi della hacienda di Huachipa a Lima.\nApprov\u00f2 la ricostruzione della cattedrale di Lima, e la costruzione di alcune altre chiese tra cui quella di La Buena Muerte ed il convento di M\u00ednimos de San Francisco de Paula. Istitu\u00ec una cattedra di anatomia presso l'universit\u00e0 di San Marcos. Il trattato di Utrecht permetteva ai britannici di mandare navi e merci al porto franco di Portobelo.\nDopo l'incarico di vicer\u00e9.\nFu denunciato presso la corte reale per appropriazione indebita e rimosso dall'incarico nel 1716. Fu sostituito ad interim da Mateo de la Mata Ponce de Le\u00f3n, presidente della Audiencia di Lima. Ladr\u00f3n de Guevara and\u00f2 in Nuova Spagna. Prima di morirvi, ottenne che i resti del parente Diego de Landa, vescovo di Yucat\u00e1n, tornassero in Spagna. Mor\u00ec il 9 settembre 1718 a Citt\u00e0 del Messico e fu sepolto nella cattedrale locale.\nGenealogia episcopale.\nLa genealogia episcopale \u00e8:"}
{"id": "2275502", "revid": "287204", "url": "https://it.wikipedia.org/wiki?curid=2275502", "title": "Diego Ladron de Guevara", "text": ""}
{"id": "2275516", "revid": "1305772", "url": "https://it.wikipedia.org/wiki?curid=2275516", "title": "Festival internazionale della musica di Beigang", "text": "Il Festival internazionale della musica di Beigang (in cinese: \u5317\u6e2f\u56fd\u9645\u97f3\u4e50\u6587\u5316\u827a\u672f\u8282) \u00e8 un progetto della \"Associazione Filarmonica di Beigang\" (in cinese: \u4e91\u6797\u53bf \u5317\u6e2f\u7231\u4e50\u534f\u4f1a) e si svolge in Beigang, nella provincia di Yunlin, in Taiwan. Dal suo inizio nel 2006, \u00e8 stato esteso con successo di anno in anno. Nel frattempo, \u00e8 diventato il pi\u00f9 grande festival di musica internazionale nella provincia di Yunlin. Il festival offre una serie di concerti, soprattutto musica del vento (per solista, musica da camera e banda del vento), e una parte educativa all'interno del conservatorio di Chia-Hu (in cinese: \u9648\u5bb6\u6e56\u97f3\u4e50\u5b66\u9662). Inoltre, il festival organizza un programma interculturale per i musicisti invitati da diversi paesi. Il direttore artistico del Festival internazionale della musica di Beigang \u00e8 il pianista Heinz Chen.\nBeigang.\nBeigang (in cinese: \u5317\u6e2f\u9547) \u00e8 noto per il suo tempio Chaotian, che \u00e8 uno dei pi\u00f9 importanti templi della dea Mazu. Nonostante la scena culturale in Beigang sia attiva solamente durante i giorni spirituali, l'Associazione filarmonica di Beigang si \u00e8 dedicata al miglioramento dell'educazione musicale di Beigang e le prestazioni di settore. Il centro della festival \u00e8 in Beigang e qui si svolgono la maggior parte delle attivit\u00e0.\nStoria.\nNel 2005 l'Associazione filarmonica di Beigang ha organizzato il primo \"Music Festival di Beigang\". Si sono eseguiti l'Orchestra del Vento di Beigang e gli allievi del Conservatorio di Chia-Hu in Beigang. Nel 2006 Heinz Chen \u00e8 stato nominato direttore artistico del festival e gli \u00e8 stato assegnato di elevare la festa ad un livello internazionale \u2013 \u00e8 quindi stato creato il Festival internazionale della musica di Beigang. Da allora il\nfestival \u00e8 diventato molto popolare tra il pubblico, i media e i politici locali. Dal 2005, ogni anno il Governatore di Provincia Su Ji-Feng ha visitato il festival, insieme ad altri altri politici. Nel 2007 il rettore del Hochschule f\u00fcr Musik di Detmold, Martin Christian Vogel, ha fatto visita al festival in Beigang.\nConcetto.\nLa maggior parte dei concerti si svolgono in Beigang. In pi\u00f9, altre performance avvengono in Douliu Citt\u00e0 e Sinying City. Questi eventi si svolgono con l'arte della musica (la cosiddetta \"musica seria\"). Molto popolari sono diventati diversi spettacoli di musica leggera, ad esempio il concerto ad aria aperta \"Notte di interazione culturale\" o le prestazioni in un ristorante locale \"Concerto del Club\". Il festival punta ad un forte scambio interculturale tra i musicisti provenienti da diversi paesi in tutto il mondo. Inoltre, esso promuove musica anche ai bambini e agli interessati amanti di musica. Per questo motivo, prende atto un progetto di insegnamento, in cui\nesecutori internazionali condividono le loro conoscenze con gli studenti di Beigang. Sia i concerti che la parte educativa sono gratis per i visitatori, poich\u00e9 l'organizzazione del festival vuole condividere la musica con chiunque sia interessato senza limitazioni, e la stessa si definisce come organizzazione a scopo benefico.\nSponsor.\nIl Festival internazionale della musica di Beigang \u00e8 finanziato dal Comune di Beigang, dalla Provincia di Yunlin, e dal dipartimento culturale del governo nazionale in Taipei. Marchi musicali come \"Jupiter Band Instruments\" oppure Kawai, il tempio Chaotian, molte imprese locali e sponsor privati finanziano il festival. Nel 2009 il Festival internazionale della musica di Beigang \u00e8 stato sovvenzionato anche dall'Accademia Sibelius.\nCopertura mediatica.\nDiversi giornali locali e nazionali e canali televisivi hanno riportato servizi sul Festival internazionale della musica di Beigang. Anche il \"Lippische Landes-Zeitung\" (Germania) ha pubblicato un articolo sul festival.\nMusicisti.\nI seguenti musicisti sono stati invitati a partire dal 2006:\nAssociazione filarmonica di Beigang.\nIl principale organizzatore del festival \u00e8 l'Associazione filarmonica di Beigang. I suoi membri lavorano gratuitamente e volontariamente."}
{"id": "2275527", "revid": "33689", "url": "https://it.wikipedia.org/wiki?curid=2275527", "title": "Sesto Elio Peto Catone", "text": "Biografia.\nSesto Elio Peto Catone o Sesto Elio Peto di Catone, soprannominato \"il furbo\", fu un romano repubblicano appartenente alla Gens Aelia, eletto console nel 198 a.C., Pontifex Maximus nel 209 a.C., Edile curule nel 200 a.C. e successivamente eletto console nel 198 a.C. sotto l'egida del politico romano, Tito Quinzio Flaminino. \u00c8 pi\u00f9 noto per la sua interpretazione delle leggi delle XII tavole, corpo di leggi dell'antica roma, noto solo attraverso la lode di Cicerone. Peto Catone proveniva da una nobile famiglia plebea, suo padre era un pretore, Quinto Elio Peto; anche il fratello maggiore Publio Elio Peto, divenne console nel 201 a.C.\nFamiglia.\nProbabilmente era il pi\u00f9 giovane figlio superstite di Quinto Elio Peto, pretore, uno dei tanti senatori romani uccisi a Canne nel mese di agosto del 216 a.C. Altri membri della \"Gens\" Aelia furono consoli Publio Elio Peto, nel 337 a.C., e Gaio Elio Peto, nel 286 a.C. Probabilmente entrambi erano suoi antenati o parenti collaterali, bench\u00e9 tale parentela non sia mai stata menzionata dallo storico romano Tito Livio. L'anziano fratello Peto nel 202 a.C. divenne \"eques\", e console l'anno successivo. Altri membri della famiglia, divennero consoli, compreso il figlio di Publio.\nCarriera Politica.\nSi conosce poco della sua carriera politica e di come abbia acquisito l'ulteriore cognomen \"Cato\". Tito Livio riporta che nel 200 a.C., quando import\u00f2 grano dall'Africa, divenne edile curule nel 200 a.C.\nSecondo un dizionario Oxford dei giuristi romani, Catus, da edile curule, fece carriera approdando al consolato. La sua carriera non fu tanto dovuta alla fama e successi del padre o del fratello maggiore, ma dalla sua intelligenza, capacit\u00e0 e attitudine per la legge. Venne soprannominato \"Catus\", che, in latino ,significa \"intelligente\" o \"furbo\" in riconoscimento delle sue capacit\u00e0 giuridiche. Catus pu\u00f2 avere rinunciato a parte della sua carriera pubblica per dedicare il suo tempo allo studio del diritto. Il dizionario Oxford ritiene che possa essere stato il primo giurista di professione nella storia di Roma. Non \u00e8 per\u00f2 chiaro se i giuristi precedenti non fossero professionisti, o lo fossero in parte, ma si suppone che ciascun pater familias di un certo rango e status, o i figli cresciuti, fossero in grado di difendere la sua famiglia ed i clienti.\nProbabilmente le guerre puniche, furono la causa del decadimento della professione, a causa delle numerose trasferte di personalit\u00e0 di spicco.\nCome \u00e8 stato gi\u00e0 accennato, suo fratello, Publio Elio Peto fu nominato console tre anni prima, nel 201 a.C., per poi essere eletto censore 199 a.C. il successo, Publio Sesto, potrebbe avere contribuito al consolato nel 198 a.C., ma fu messo in ombra dal suo pi\u00f9 giovane e famoso collega patrizio, Tito Quinzio Flaminino, dell'et\u00e0 di soli trent'anni.\nSesto non si distinse militarmente durante il suo consolato, con tutti gli onori, tra cui il Macedone / campagne greche, andando al suo collega pi\u00f9 giovane Flaminio. I suoi sforzi proprio nella sua provincia non sono stati contrassegnati da un grande successo. Tuttavia, egli \u00e8 stato ancora eletto censore nel 194 a.C. con Gaio Cornelio Cetego forse per le sue doti di giurista o per il suo fratello maggiore, un ex-censore.\nPeto il Giurista.\nProbabilmente Sesto Elio Peto Catone e suo fratello Publio Elio Peto erano entrambi giuristi. Sesto fu autore di un lavoro, Tripertita Commentaria, una sorta di commento utile alle XII Tavole, dove per ogni legge fornisce un commento, e una discussione al fine di definire una rilevante azione-at-legge. In un altro lavoro chiamato, Ius Aelianum discusse di azioni-at-diritto. Il lavoro precedente venne elogiato diversi giudici di Cicerone, evidentemente contemporaneo al suo amico Tito Pomponio Attico. Non si comprende quando scomparve il suo lavoro.\nOpere: i \"tripertita\".\nMolti studiosi ritengono che sia la stessa persona autore dei \"tripertita\" che va sotto il nome di Sesto Elio. Quest'opera come dice anche il titolo era divisa in tre parti: il primo dei commentari trattava le XII Tavole, il secondo forniva una interpretatio pontificum (interpretazione pontificia), la terza riguardava le legis actiones. Le parti venivano analizzate tutte separatamente per mettere in rilievo le profonde differenze tra le XII Tavole e l\"'interpretatio\", oltre a discutere di come venivano regolate le \"legis actiones\". Quest'opera perci\u00f2 si concreta come un'analisi del diritto di quell'epoca, infatti \"Sesto Elio\" viene ritenuto il primo vero giurista romano da cui poi nacque la giurisprudenza romana, poich\u00e9 i precedenti scritti, perduti nella tradizione, si limitano a elencare gli atti normativi, mentre lui fu il primo a cimentarsi in una vera e propria analisi comparata."}
{"id": "2275533", "revid": "3115", "url": "https://it.wikipedia.org/wiki?curid=2275533", "title": "Dobraule", "text": "Dobraule (in sloveno: Dobravlje, in tedesco \"Dobraule\") \u00e8 un paese della Slovenia, frazione del comune di Aidussina.\nLa localit\u00e0 , che si trova a 118,7 metri s.l.m. ed a 19,3 chilometri dal confine italiano, \u00e8 situata al centro della Valle del Vipacco, sulla strada Aidussina-Nova Gorica.&lt;br&gt; \nNell'insediamento (\"naselja\") \u00e8 anche formato da altri agglomerati: Villagrande (\"Velika vas\"), Colle (\"Hrib\"), \"Hroba\u010di\", Picci (\"Pik\u010di\"), Caprara (\"Kozja para\").\nDurante il dominio asburgico Dobraule fu comune autonomo.\nAlture principali.\nMischio berdo (\"Mi\u0161je brdo\"), mt 165; \"\u0160ibunk\", mt 183\nCorsi d'acqua.\nFiume Vipacco, torrente Scrilla (\"Skriv\u0161ek\"); \"Vrnivec\""}
{"id": "2275534", "revid": "287204", "url": "https://it.wikipedia.org/wiki?curid=2275534", "title": "Luis Trist\u00e1n", "text": "Biografia.\nLa data e il luogo di nascita di Trist\u00e1n non sono definibili con certezza; Palomino, nel suo scritto dedicato ai maggiori esponenti dell'arte spagnola, ne precisa le origini dicendolo \u00abnato in un paese delle vicinanze di Toledo\u00bb, in una data compresa tra il 1580 e il 1586.\nFiglio di artigiani, Luis perse il padre quando ero molto piccolo mentre sua madre, Ana de Escamilla, alcuni anni dopo la morte del consorte, aveva affittato un'osteria all'interno di Toledo. L'artista crebbe insieme ai numerosi fratelli, uno dei quali, Baltasar, prese i voti come frate domenicano mentre un altro (che si faceva chiamare \"de Acevedo\") intraprese l'attivit\u00e0 di pittore di paesaggi, sebbene il suo operato sia rimasto sconosciuto.\nTra il 1603 e il 1607, Trist\u00e1n risulta attivo nella bottega toledana di El Greco, artista greco perfettamente stabilitosi in ambito locale, nel cui atelier si distinse come uno degli allievi pi\u00f9 brillanti. Tra i pochi allievi conosciuti dell'artista, Trist\u00e1n inizi\u00f2 a firmare le sue opere col cognome della madre e imitando in parte lo stile del proprio maestro.\nIntraprese quindi un viaggio in Italia, compiuto forse tra il 1606 e il 1613, dove ebbe modo di documentarsi sull'opera di artisti quali Guido Reni, Luca Cambiaso e molto probabilmente Caravaggio stesso. Ritornato in Spagna, ebbe la sventura di assistere alla morte del proprio maestro, avvenuta il 7 aprile 1614 a Toledo. Alla sua morte, Trist\u00e1n eredit\u00f2 lo stile sinuoso ed in parte ambiguo del suo predecessore, oltre che il ruolo di assoluto protagonista della scena artistica di Toledo, citt\u00e0 che non abbandon\u00f2 mai.\nNel 1616, l'artista esegu\u00ec un retablo per la chiesa di San Benito Abad della vicina Yepes in cui si distacc\u00f2 notevolmente dai canoni di El Greco, mostrando una pi\u00f9 evidente autonomia e una certa difficolt\u00e0 nell'allungamento delle figure. Di straordinario realismo \u00e8 la \"Santa Monica\", ora al Prado, in cui l'impressionante resa della pelle rugosa e deformata sembra ribadire concetti appresi durante il soggiorno in Italia.\nNel 1623, Trist\u00e1n venne chiamato ad eseguire un'enorme pala d'altare per il Convento de Santa Clara di Toledo, opera che Ce\u00e1n Berm\u00fadez attribu\u00ec erroneamente ad El Greco stesso. In questo lavoro pi\u00f9 tardo, l'artista sembr\u00f2 infatti riprendere lo stile manieristico tipico del maestro, come evidente in modelli come il \"Battesimo di Cristo\" o la \" Pentecoste\". Trist\u00e1n apr\u00ec a sua volta una bottega nella citt\u00e0 natale, presso il quale si sarebbe formato l'artista Pedro de Camprob\u00edn a partire dal 1619. L'artista mor\u00ec qui all'et\u00e0 di trentotto anni, segnando comunque un duro colpo per l'arte toledana del tempo; come spiega lo studioso Angulo, infatti, \u00abal contrario della scuola madrilena che ha conservato vitalit\u00e0 per tutto il XVII secolo, quella toledana si concluse all'inizio del primo terzo del secolo.\u00bb"}
{"id": "2275539", "revid": "1305772", "url": "https://it.wikipedia.org/wiki?curid=2275539", "title": "Sable Grande", "text": "Sable Grande (in sloveno Velike \u017dablje, in tedesco \"Sabla\") \u00e8 un paese della Slovenia, frazione del comune di Aidussina.\nLa localit\u00e0 , che si trova a 87,5 metri s.l.m. ed a 21,2 kilometri dal confine italiano, \u00e8 situata alle pendici nord delle colline del Vipacco (\"Vipavski gri\u010di\") a 6,4\u00a0km dal capoluogo comunale.\nDurante il dominio asburgico Sabla Grande fu comune autonomo.\nDal 1920 al 1947 fece parte del Regno d'Italia, inquadrato nella Provincia di Gorizia e fu comune autonomo fino al 1928 quando fu soppresso e aggregato a Santa Croce di Aidussina; pass\u00f2 poi alla Jugoslavia e quindi alla Slovenia.\nCorsi d'acqua.\nFiume Vipacco (\"Vipava\"), \"Brenk\"; \"\u010ce\u0161novca\""}
{"id": "2275540", "revid": "1149807", "url": "https://it.wikipedia.org/wiki?curid=2275540", "title": "Jet the Hawk", "text": ""}
{"id": "2275546", "revid": "1305772", "url": "https://it.wikipedia.org/wiki?curid=2275546", "title": "Samaria (Aidussina)", "text": "Sam\u00e0ria (in sloveno \u0160marje) \u00e8 un paese della Slovenia, frazione del comune di Aidussina.\nLa localit\u00e0, che si trova a 215.3 metri s.l.m. ed a 21.2 kilometri dal confine italiano, \u00e8 situata sulle colline del Vipacco (\"Vipavski gri\u010di\") a 8.7\u00a0km dal capoluogo comunale.\nL'insediamento (\"naselje\") \u00e8 anche formato da altri agglomerati: Giacolini (\"Jakulini\"), \"Potok\" e Stegozzi (\"Hrastje\").\nDurante il dominio asburgico Samaria fu comune autonomo.\nTra le due guerre mondiali fu comune della provincia del Friuli per poi passare, nel 1927, alla ricostituita Provincia di Gorizia. Nel 1927 \u00e8 stata aggregata al comune di Rifembergo.\nFu soggetta alla Zona d'operazioni del Litorale adriatico (OZAK) tra il settembre 1943 e il maggio 1945, e tra il giugno 1945 e il 1947, trovandosi a est della Linea Morgan, fece parte della Zona B della Venezia Giulia sotto il controllo dell'armata jugoslava ma a poca distanza dalla zona A sotto il controllo Britannico-Americano del Governo Militare Alleato (AMG); pass\u00f2 poi alla Jugoslavia e quindi alla Slovenia.\nAlture principali.\n\"Veliki \u0160kolj\", mt 418; \"Je\u010dmenov hrib\", mt 278\nCorsi d'acqua.\nTorrente Branizza, \"Culovec\", \"Rakol\u010d\""}
{"id": "2275548", "revid": "1305772", "url": "https://it.wikipedia.org/wiki?curid=2275548", "title": "San Tommaso di Scrilla", "text": "San Tommaso di Scrilla (in sloveno Stoma\u017e o \"Sv. Toma\u017e pri Ajdov\u0161\u010dini\", in tedesco \"St. Thomas\") \u00e8 un paese della Slovenia, frazione del comune di Aidussina.\nLa localit\u00e0 , che si trova a 289,8 metri s.l.m. ed a 21,8 chilometri dal confine italiano, \u00e8 situata al centro della Valle del Vipacco, su delle colline a nord della strada Aidussina \u2013 Nova Gorica.\nL'insediamento (\"naselja\") \u00e8 anche formato da altri agglomerati: Bratina (\"Bratini\"), Cribi (\"Hrib\"), Cernigoi (\"\u010crnigoji\"), Grise (\"Gri\u017ee\"), Bataghelli (\"Batagelji\"), Villabassa (\"Dolenja vas\") e Molino di Sirco (\"Ljubljanica\").\nDurante il dominio asburgico San Tommaso di Scrilla fu comune autonomo.\nAlture principali.\nColle Nudo (\"Gola gorica\"), 538 m; Alto (\"Visoko\"), 505 m; Malagora (\"Mala gora\"), 1032 m; Croce (\"Kri\u017eec\"), 663 m.\nCorsi d'acqua.\nTorrente Scrilla (\"Skriv\u0161ek\"); Zurlia (\"Curlja\"); V\u00e9rnive (\"Vrnivec\")"}
{"id": "2275551", "revid": "287204", "url": "https://it.wikipedia.org/wiki?curid=2275551", "title": "Luis Tristan", "text": ""}
{"id": "2275553", "revid": "599013", "url": "https://it.wikipedia.org/wiki?curid=2275553", "title": "Jos\u00e9 Carlos de Ara\u00fajo Nunes", "text": "Carriera.\nI primi anni li gioca in Portogallo ,girando dall'Ovarense fino al Braga, passando per il Maia e il Salgueiros. All'et\u00e0 di 28 anni approda al Maiorca, dove gioca una prima stagione non brillante. Negli anni seguenti trova sempre pi\u00f9 spazio, fino a diventare capitano della formazione maiorchina."}
{"id": "2275558", "revid": "1310927", "url": "https://it.wikipedia.org/wiki?curid=2275558", "title": "Lamine Gassama", "text": ""}
{"id": "2275559", "revid": "1305772", "url": "https://it.wikipedia.org/wiki?curid=2275559", "title": "Scrilla", "text": "Scrilla (in sloveno Skrilje\"', in tedesco \"Scrilla\") \u00e8 un paese della Slovenia, frazione del comune di Aidussina.\nLa localit\u00e0 , che si trova a 150.8 metri s.l.m. ed a 19.9 kilometri dal confine italiano, \u00e8 situata al centro della Valle del Vipacco, sulla strada Aidussina \u2013 Nova Gorica.&lt;br&gt; \nL'insediamento (\"naselje\") \u00e8 anche formato da altri agglomerati: Rustia (\"Ru\u0161tji\"), Baizzi o Baitz (\"Baj\u010di\") e V\u00e0llici (\"Vali\u010di\") .\nDurante il dominio asburgico Scrilla fu comune autonomo.\nDal 1920 al 1947 fece parte del Regno d'Italia, inquadrato nella Provincia di Gorizia e fu comune autonomo fino al 1928 quando fu soppresso e aggregato a Santa Croce di Aidussina; pass\u00f2 poi alla Jugoslavia e quindi alla Slovenia.\nAlture principali.\nMischio berdo (\"Mi\u0161je brdo\"), mt 165\nCorsi d'acqua.\ntorrente Scrilla (\"Skriv\u0161ek\"), Zurlia (\"Curlja\")"}
{"id": "2275561", "revid": "123722522", "url": "https://it.wikipedia.org/wiki?curid=2275561", "title": "Michele Provinciali", "text": "Biografia.\nProvinciali si laurea nel 1947 a Urbino con una tesi sulla critica raffaellesca ed \u00e8 nominato assistente di Pasquale Rotondi alla cattedra di storia dell'arte nella stessa universit\u00e0. Nel 1951, con la presentazione di Giulio Carlo Argan, Walter Gropius e Marcello Venturi, vince una borsa di studio che lo conduce a Chicago a frequentare l'Institute of Design (scuola fondata da L\u00e1szl\u00f3 Moholy-Nagy nel 1947 come New Bauhaus). \nRientra in Italia nel 1953. Collabora con Luigi Moretti al numero 7 di \"Spazio\". Nel 1954 \u00e8 inviato alla X Triennale di Milano come grafico e coordinatore della sezione \"Industrial design\". Per questo lavoro riceve il diploma internazionale d'onore e la medaglia d'oro. Nel 1955, in collaborazione con Gino Valle, riceve il premio Compasso d'oro per l'orologio Solari. Da questo momento inizia la sua attivit\u00e0 di art director principalmente nell'ambito dell'arredamento industriale e della grafica editoriale. Opera con enti e aziende di spicco nazionale ed internazionale: Zanotta, Kartell, Sic Mazzucchelli, Cassina, Arflex, Velca, Gavina, Simon, Snaidero, Pirelli, De-Bi, Cedit, Faver, Impruneta, Ente tutela vini di Romagna, Rai, Banca d'Italia, Vogue Cond\u00e9 Nast, Player's, Benson &amp; Hedges, Iperen, FrankSoriano, Jacorossi, Fratelli Alinari. Vanno ricordate pagine e copertine per \"Stile Industria\", \"Domus\", \"Qualit\u00e0\", \"Imago\", \"Casa Novit\u00e0\", \"Abitare\" ed \"Edilizia Moderna\". \nNel 1956 fonda lo studio CNPT assieme a Giulio Confalonieri, Ilio Negri e Pino Tovaglia.\nNel 1964 porta a termine per la birra Spl\u00fcgen Bra\u00fc uno dei primi progetti di immagine coordinata mai realizzati in Italia.\nL'incontro con Vittorio Gregotti segna il vertice del suo stile \"impaginativo\". Nell'ambito della progettazione editoriale devono essere citate: \"Piero Della Francesca\", edito dall'Istituto Editoriale Italiano; \"New York Arte e persone\" realizzato in collaborazione con Ugo Mulas ed edito da Longanesi; \"Francesco di Giorgio Martini nel Palazzo Ducale di Urbino\" e \"Iran l'alba della civilt\u00e0\" editi da Provinciali e Spotorno editori. \nPer Michelangelo Antonioni progetta la locandina del film \"L'avventura\" e, nel 1969, i titoli di testa per la versione inglese di \"Zabriskie Point\". Nel 1975 vince il \"Silver award\" dell'Art Director Club di Londra con l'opera \"Le sedie di Mackintosh\".\nCollabora, per allestimenti e ambienti, con gli architetti Gi\u00f2 Ponti, Alberto Rosselli, Vico Magistretti, Valerio Morpugno, i fratelli Castiglioni e i fratelli Arbizzoni. \nDal 1971 \u00e8 stato docente al corso superiore di grafica presso l'ISIA di Urbino (oggi Istituto Universitario Isia). \u00c8 stato progettista consulente presso i comuni di Pesaro e Santarcangelo di Romagna per il colore come fattore d'intervento nel contesto urbano. \nDopo aver effettuato lunghi viaggi in Persia, dove una pista nel Dasht-e Kevir porta il suo nome, Michele Provinciali ha vissuto a Novilara, vieppi\u00f9 interessato alla creazione dell'immagine e del linguaggio iconico. A questo periodo appartengono gli affreschi e gli intonaci su pomice esposti nel 1980 alla Galleria Bergamini di Milano. \nMolte delle opere dell'attivit\u00e0 professionale e alcuni pezzi delle sue ricerche sono raccolti presso il Centro studi e archivio della comunicazione (CSAC), dipartimento progetto dell'Universit\u00e0 di Parma."}
{"id": "2275576", "revid": "287204", "url": "https://it.wikipedia.org/wiki?curid=2275576", "title": "Ghatshila", "text": " \nGhatshila (o Ghatsila) \u00e8 una suddivisione dell'India, classificata come \"census town\", di 37.850 abitanti, situata nel distretto del Singhbhum Orientale, nello stato federato del Jharkhand. In base al numero di abitanti la citt\u00e0 rientra nella classe III (da 20.000 a 49.999 persone).\nGeografia fisica.\nLa citt\u00e0 \u00e8 situata a 22\u00b0 36' 0 N e 86\u00b0 28' 60 E e ha un'altitudine di 102 .\nSociet\u00e0.\nEvoluzione demografica.\nAl censimento del 2001 la popolazione di Ghatshila assommava a 37.850 persone, delle quali 20.040 maschi e 17.810 femmine. I bambini di et\u00e0 inferiore o uguale ai sei anni assommavano a 4.108, dei quali 2.208 maschi e 1.900 femmine. Infine, coloro che erano in grado di saper almeno leggere e scrivere erano 27.592, dei quali 15.928 maschi e 11.664 femmine."}
{"id": "2275581", "revid": "287204", "url": "https://it.wikipedia.org/wiki?curid=2275581", "title": "Gomoh", "text": " \nGomoh \u00e8 una suddivisione dell'India, classificata come \"census town\", di 28.576 abitanti, situata nel distretto di Dhanbad, nello stato federato del Jharkhand. In base al numero di abitanti la citt\u00e0 rientra nella classe III (da 20.000 a 49.999 persone).\nGeografia fisica.\nLa citt\u00e0 \u00e8 situata a 23\u00b0 52' 0 N e 86\u00b0 10' 0 E e ha un'altitudine di 244 .\nSociet\u00e0.\nEvoluzione demografica.\nAl censimento del 2001 la popolazione di Gomoh assommava a 28.576 persone, delle quali 15.400 maschi e 13.176 femmine. I bambini di et\u00e0 inferiore o uguale ai sei anni assommavano a 4.193, dei quali 2.172 maschi e 2.021 femmine. Infine, coloro che erano in grado di saper almeno leggere e scrivere erano 20.025, dei quali 12.087 maschi e 7.938 femmine."}
{"id": "2275582", "revid": "599013", "url": "https://it.wikipedia.org/wiki?curid=2275582", "title": "Petteri Nummelin", "text": "Statistiche.\n\"Statistiche aggiornate a luglio 2013.\""}
{"id": "2275588", "revid": "287204", "url": "https://it.wikipedia.org/wiki?curid=2275588", "title": "Gumia", "text": " \nGumia \u00e8 una suddivisione dell'India, classificata come \"census town\", di 45.532 abitanti, situata nel distretto di Bokaro, nello stato federato del Jharkhand. In base al numero di abitanti la citt\u00e0 rientra nella classe III (da 20.000 a 49.999 persone).\nGeografia fisica.\nLa citt\u00e0 \u00e8 situata a 23\u00b0 46' 60 N e 85\u00b0 49' 0 E e ha un'altitudine di 237 .\nSociet\u00e0.\nEvoluzione demografica.\nAl censimento del 2001 la popolazione di Gumia assommava a 45.532 persone, delle quali 24.000 maschi e 21.532 femmine. I bambini di et\u00e0 inferiore o uguale ai sei anni assommavano a 6.302, dei quali 3.231 maschi e 3.071 femmine. Infine, coloro che erano in grado di saper almeno leggere e scrivere erano 28.928, dei quali 17.773 maschi e 11.155 femmine."}
{"id": "2275604", "revid": "287204", "url": "https://it.wikipedia.org/wiki?curid=2275604", "title": "Gadhra", "text": " \nGadhra \u00e8 una suddivisione dell'India, classificata come \"census town\", di 15.742 abitanti, situata nel distretto del Singhbhum Orientale, nello stato federato del Jharkhand. In base al numero di abitanti la citt\u00e0 rientra nella classe IV (da 10.000 a 19.999 persone).\nGeografia fisica.\nLa citt\u00e0 \u00e8 situata a 22\u00b0 44' 48 N e 86\u00b0 14' 44 E.\nSociet\u00e0.\nEvoluzione demografica.\nAl censimento del 2001 la popolazione di Gadhra assommava a 15.742 persone, delle quali 8.271 maschi e 7.471 femmine. I bambini di et\u00e0 inferiore o uguale ai sei anni assommavano a 2.149, dei quali 1.107 maschi e 1.042 femmine. Infine, coloro che erano in grado di saper almeno leggere e scrivere erano 10.310, dei quali 6.182 maschi e 4.128 femmine."}
{"id": "2275610", "revid": "287204", "url": "https://it.wikipedia.org/wiki?curid=2275610", "title": "Gua (India)", "text": " \nGua \u00e8 una suddivisione dell'India, classificata come \"census town\", di 10.891 abitanti, situata nel distretto del Singhbhum Occidentale, nello stato federato del Jharkhand. In base al numero di abitanti la citt\u00e0 rientra nella classe IV (da 10.000 a 19.999 persone).\nGeografia fisica.\nLa citt\u00e0 \u00e8 situata a 22\u00b0 12' 56 N e 85\u00b0 22' 58 E.\nSociet\u00e0.\nEvoluzione demografica.\nAl censimento del 2001 la popolazione di Gua assommava a 10.891 persone, delle quali 5.653 maschi e 5.238 femmine. I bambini di et\u00e0 inferiore o uguale ai sei anni assommavano a 1.552, dei quali 795 maschi e 757 femmine. Infine, coloro che erano in grado di saper almeno leggere e scrivere erano 6.834, dei quali 4.190 maschi e 2.644 femmine."}
{"id": "2275612", "revid": "1442080", "url": "https://it.wikipedia.org/wiki?curid=2275612", "title": "Daisuke Namikawa", "text": "\u00c8 spesso scambiato con un altro seiyu, Daisuke Hirakawa, dal momento che i loro nomi sono diversi per un solo carattere quando scritti in kanji.\nEgli \u00e8 il doppiatore ufficiale giapponese di Elijah Wood e Hayden Christensen e ha anche doppiato alcune volte Leonardo DiCaprio, Tony Jaa, Edward Furlong e Kevin Zegers in giapponese."}
{"id": "2275617", "revid": "287204", "url": "https://it.wikipedia.org/wiki?curid=2275617", "title": "Godhar", "text": " \nGodhar \u00e8 una suddivisione dell'India, classificata come \"census town\", di 9.544 abitanti, situata nel distretto di Dhanbad, nello stato federato del Jharkhand. In base al numero di abitanti la citt\u00e0 rientra nella classe V (da 5.000 a 9.999 persone).\nGeografia fisica.\nLa citt\u00e0 \u00e8 situata a 23\u00b0 46' 58 N e 86\u00b0 23' 32 E.\nSociet\u00e0.\nEvoluzione demografica.\nAl censimento del 2001 la popolazione di Godhar assommava a 9.544 persone, delle quali 5.165 maschi e 4.379 femmine. I bambini di et\u00e0 inferiore o uguale ai sei anni assommavano a 1.517, dei quali 808 maschi e 709 femmine. Infine, coloro che erano in grado di saper almeno leggere e scrivere erano 4.958, dei quali 3.230 maschi e 1.728 femmine."}
{"id": "2275620", "revid": "1305772", "url": "https://it.wikipedia.org/wiki?curid=2275620", "title": "Svino", "text": "Svino (in sloveno Zavino) \u00e8 un paese della Slovenia, frazione del comune di Aidussina.\nGeografia fisica.\nLa localit\u00e0, che si trova a 167,1 metri s.l.m. ed a 19,6 chilometri dal confine italiano, \u00e8 situata sulle colline del Vipacco (\"Vipavski gri\u010di\") a 10,5\u00a0km dal capoluogo comunale.&lt;br&gt; \nL'altura principale \u00e8 il \"Mali \u0160kolj\" (395 m). La frazione \u00e8 attraversata dai corsi d'acqua \"Svinj\u0161\u010dek\" e \"Mlac\".\nStoria.\nDurante il dominio asburgico fu frazione del comune di Samaria."}
{"id": "2275629", "revid": "287204", "url": "https://it.wikipedia.org/wiki?curid=2275629", "title": "Gobindpur", "text": " \nXxx \u00e8 una suddivisione dell'India, classificata come \"census town\", di 8.504 abitanti, situata nel distretto di Dhanbad, nello stato federato del Jharkhand. In base al numero di abitanti la citt\u00e0 rientra nella classe V (da 5.000 a 9.999 persone).\nGeografia fisica.\nLa citt\u00e0 \u00e8 situata a 23\u00b0 50' 17 N e 86\u00b0 31' 11 E.\nSociet\u00e0.\nEvoluzione demografica.\nAl censimento del 2001 la popolazione di Gobindpur assommava a 8.504 persone, delle quali 4.578 maschi e 3.926 femmine. I bambini di et\u00e0 inferiore o uguale ai sei anni assommavano a 1.278, dei quali 680 maschi e 598 femmine. Infine, coloro che erano in grado di saper almeno leggere e scrivere erano 5.510, dei quali 3.357 maschi e 2.153 femmine."}
{"id": "2275632", "revid": "1305772", "url": "https://it.wikipedia.org/wiki?curid=2275632", "title": "Vertazzi", "text": "Vertazzi (in sloveno Vrtov\u010de, in tedesco \"Vrtouez\") \u00e8 un paese della Slovenia, frazione del comune di Aidussina.\nGeografia fisica.\nLa localit\u00e0, che si trova a 287,9 metri s.l.m. e a 19,6 chilometri dal confine italiano, \u00e8 situata sulle colline del Vipacco (\"Vipavski gri\u010di\") a 6,8\u00a0km dal capoluogo comunale.&lt;br&gt;\nL'altura principale \u00e8 il monte San Teobaldo (\"Tibot\") (392 m) e la frazione \u00e8 attraversata dai corsi d'acqua Cesnovizza (\"\u010ce\u0161novca\") e Prallo (\"Pralo\").\nStoria.\nDurante il dominio asburgico Vertazzi fu frazione del comune di Samaria.\nGeografia antropica.\nNell'insediamento (\"naselja\") \u00e8 anche presente l'agglomerato di Lissiachi (\"Lisjaki\")."}
{"id": "2275640", "revid": "287204", "url": "https://it.wikipedia.org/wiki?curid=2275640", "title": "Gidi", "text": " \nGidi \u00e8 una suddivisione dell'India, classificata come \"census town\", di 13.659 abitanti, situata nel distretto di Hazaribag, nello stato federato del Jharkhand. In base al numero di abitanti la citt\u00e0 rientra nella classe IV (da 10.000 a 19.999 persone).\nGeografia fisica.\nLa citt\u00e0 \u00e8 situata a 23\u00b0 41' 16 N e 85\u00b0 21' 42 E.\nSociet\u00e0.\nEvoluzione demografica.\nAl censimento del 2001 la popolazione di Gidi assommava a 13.659 persone, delle quali 7.507 maschi e 6.152 femmine. I bambini di et\u00e0 inferiore o uguale ai sei anni assommavano a 1.882, dei quali 986 maschi e 896 femmine. Infine, coloro che erano in grado di saper almeno leggere e scrivere erano 9.315, dei quali 5.712 maschi e 3.603 femmine."}
{"id": "2275654", "revid": "2152926", "url": "https://it.wikipedia.org/wiki?curid=2275654", "title": "Partito Socialista (Argentina)", "text": "Il Partito Socialista (in spagnolo \"Partido Socialista\", PS) \u00e8 un partito politico di sinistra orientato alla socialdemocrazia e al socialismo democratico fondato nel 1896.\nStoria.\nFu fondato da Juan B. Justo e Nicol\u00e1s Repetto nel 1896, diventando in breve il principale partito di massa del paese. Affiliatosi inizialmente alla Seconda Internazionale, tra il 1924 ed il 1940 fece parte della Internazionale operaia socialista. Nel corso della sua storia secolare il partito \u00e8 stato soggetto a numerose scissioni interne, la pi\u00f9 importante delle quali negli anni sessanta diede vita al Partito Socialista Argentino (PSA) e al Partito Socialista Democratico (PSD). Nel 2002 il PSD ed il Partito Socialista Popolare (PSP), nato quest'ultimo da una costola del PSA, si riunirono dando nuovamente vita al Partito Socialista. Tra i suoi esponenti pi\u00f9 celebri si annoverano, Alicia Moreau de Justo, moglie del fondatore Juan B. Justo ed direttrice del quotidiano del partito \"La Vanguardia\", Alfredo Palacios, primo parlamentare socialista eletto nelle Americhe, Guillermo Est\u00e9vez Boero ed Alfredo Bravo. Storicamente la principale roccaforte elettorale del PS \u00e8 la provincia di Santa Fe ed in particolare la citt\u00e0 di Rosario.\nGeneralmente \u00e8 sempre stato un partito marginale nella vita politica argentina ma a partire dal 2007 ha conosciuto una forte affermazione nel paese grazie all'elezione del primo governatore socialista in Argentina ossia Hermes Binner nella provincia di Santa Fe e grazie all'alleanza PS-Coalici\u00f3n C\u00edvica che ha ottenuto 4.401.953 e il 23,04% dei voti contro la peronista Cristina Kirchner. In occasione delle elezioni presidenziali del 2015 il Partito Socialista ha formato, insieme ad altri movimenti di centro-sinistra, la coalizione dei Progressisti e ha appoggiato la candidatura alla presidenza di Margarita Stolbizer. Stolbizer ha ottenuto al primo turno il 2,5% delle preferenze classificandosi al quinto posto tra i candidati. Nella stessa tornata elettorale Miguel Lifschitz fu eletto governatore della provincia di Santa Fe, succedendo cos\u00ec al compagno di partito Antonio Bonfatti.\nNelle elezioni parlamentari del 2017 il PS \u00e8 riuscito ad eleggere solamente un deputato mentre al senato \u00e8 rimasto senza rappresentanza.\nrappresenta una delle forze di opposizione al governo kirchnerista ed assieme ai ha costituito un'alleanza di Centro-sinistra Fronte Ampio Progressista e Fronte Ampio Unito (Frente Amplio Unen) pi\u00f9 centrista."}
{"id": "2275658", "revid": "287204", "url": "https://it.wikipedia.org/wiki?curid=2275658", "title": "Ghorabandha", "text": " \nGhorabandha \u00e8 una suddivisione dell'India, classificata come \"census town\", di 14.751 abitanti, situata nel distretto del Singhbhum Orientale, nello stato federato del Jharkhand. In base al numero di abitanti la citt\u00e0 rientra nella classe IV (da 10.000 a 19.999 persone).\nGeografia fisica.\nLa citt\u00e0 \u00e8 situata a 22\u00b0 01' 39 N e 85\u00b0 51' 46 E.\nSociet\u00e0.\nEvoluzione demografica.\nAl censimento del 2001 la popolazione di Ghorabandha assommava a 14.751 persone, delle quali 7.718 maschi e 7.033 femmine. I bambini di et\u00e0 inferiore o uguale ai sei anni assommavano a 1.851, dei quali 949 maschi e 902 femmine. Infine, coloro che erano in grado di saper almeno leggere e scrivere erano 11.109, dei quali 6.247 maschi e 4.862 femmine."}
{"id": "2275661", "revid": "59645", "url": "https://it.wikipedia.org/wiki?curid=2275661", "title": "Il Lungo Presente", "text": ""}
{"id": "2275669", "revid": "33689", "url": "https://it.wikipedia.org/wiki?curid=2275669", "title": "Giunio Veldumniano", "text": "Va identificato col \"Iunius Veldumnianus\" \"praetor urbanus\" che dedic\u00f2 un altare a \"Hercules Victor\" nei pressi dell\"'Ara Maxima\" sul Palatino o col figlio di questi.\nSenatore italico di antica ascendenza etrusca, era probabilmente imparentato con Treboniano Gallo (il cui figlio si chiamava Gaio Vibio Afinio Gallo Veldumniano Volusiano)."}
{"id": "2275670", "revid": "767487", "url": "https://it.wikipedia.org/wiki?curid=2275670", "title": "Black Dahlia", "text": "Black Dahlia (\"The Black Dahlia\") \u00e8 un film del 2006 diretto da Brian De Palma.\nIl soggetto \u00e8 tratto dal romanzo \"Dalia Nera\" (\"The Black Dahlia\") del 1987 di James Ellroy, ispirato a sua volta alla vera storia del misterioso omicidio di Elizabeth Short.\nTrama.\nNel gennaio del 1947 due poliziotti di Los Angeles, entrambi ex pugili, Lee Blanchard e Bucky Bleichert si trovano ad indagare sul misterioso e crudele omicidio della giovane Elizabeth Short. La ragazza, aspirante attrice originaria di Boston, soprannominata \"Dalia nera\" per la sua abitudine di vestirsi con tale colore, viene trovata uccisa con il corpo brutalmente martoriato.\nMentre la relazione di Blanchard con la sua ragazza Kay viene messa in difficolt\u00e0 dall'impegno ossessivo dell'agente nelle indagini, il suo compagno Bleichert si scopre attratto dall'enigmatica Madeleine Linscott, figlia di uno degli uomini pi\u00f9 importanti della citt\u00e0, che non \u00e8 del tutto estraneo alla vicenda. Madeleine frequenta infatti un locale per lesbiche nel quale sono state viste anche Elizabeth e la sua giovanissima amica Lorna Mertz.\nIl riemergere di un vecchio caso acuisce gli attriti tra i due colleghi. Bobby DeWitt, galeotto appena tornato in libert\u00e0, ha un conto da saldare con Lee, che ha ancora con s\u00e9 la refurtiva del colpo fatto assieme, nonch\u00e9 la ex ragazza di DeWitt, Kay. Bucky capisce il pericolo in cui \u00e8 l'amico e corre a soccorrerlo. Ma \u00e8 lo stesso Lee ad uccidere Bobby e, sempre sotto gli occhi di Bucky, viene poi assalito da un uomo. Lee viene sgozzato e scaraventato gi\u00f9 da pi\u00f9 piani, insieme allo stesso aggressore, da parte di un'altra misteriosa figura. Tutte queste morti vengono messe a tacere dal potente proprietario del palazzo in cui sono avvenute, che brucia i cadaveri. Bucky informa Kay dell'accaduto e ora, con la scomparsa dello sventurato Lee, sono liberi di amarsi.\nDopo aver visto un film pornografico girato da Elizabeth e Lorna, Bucky ritiene che Emmett Linscott, il padre di Madeleine, sia l'assassino cercato. Recatosi nella lussuosa abitazione del miliardario e accusatolo dell'omicidio, assiste per\u00f2 alla confessione di sua moglie Ramona, che poi si suicida. Qualche giorno pi\u00f9 tardi, Bucky scopre che \u00e8 stata Madeleine ad uccidere Lee, poich\u00e9 questi stava ricattando l'amato e ricchissimo padre. Raggiunta la donna in un motel, Bucky resiste alle sue profferte, la uccide e poi torna a casa da Kay.\nDistribuzione.\nProiettato per la prima volta alla 63\u00aa edizione della Mostra internazionale d'arte cinematografica di Venezia (della quale \u00e8 stato il film inaugurale), negli Stati Uniti \u00e8 uscito nei cinema il 15 settembre 2006 ed ha incassato 22.585.080 dollari, circa met\u00e0 dei quali (10.005.895 dollari) nella prima settimana. In Italia \u00e8 uscito nei cinema il 29 settembre 2006 ed ha incassato un totale di 2.306.000 euro (859.410 dei quali solo nella prima settimana). Alla fine della sua programmazione il film ha incassato 49.392.692 dollari in tutto il mondo."}
{"id": "2275675", "revid": "287204", "url": "https://it.wikipedia.org/wiki?curid=2275675", "title": "Saint Gr\u00e8e", "text": ""}
{"id": "2275676", "revid": "47767", "url": "https://it.wikipedia.org/wiki?curid=2275676", "title": "Quieto (disambigua)", "text": ""}
{"id": "2275677", "revid": "132266", "url": "https://it.wikipedia.org/wiki?curid=2275677", "title": "Novilara", "text": "Novilara \u00e8 una frazione di 515 abitanti del comune di Pesaro, in provincia di Pesaro e Urbino, a circa 6,5\u00a0km dal capoluogo.\nStoria.\nL'agro di Novilara fu abitato dai Piceni, che lasciarono testimonianza di s\u00e9 in una vasta necropoli nella quale oggi sono state scavate circa 300 tombe, portando alla luce numerosi reperti archeologici. Fra tali reperti \u00e8 specialmente nota la cosiddetta stele di Novilara, un'iscrizione in lingua nord picena databile intorno al VI-V secolo a.C.\nLa pi\u00f9 antica fortificazione edificata nei pressi di Novilara risaliva all'anno 1000, e giaceva ad est del luogo in cui nel XIV secolo, in seguito alla sua rovina, fu costruito il nuovo castello. Signoria dei Malatesta, poi degli Sforza, nel 1513 esso fu scorporato da Pesaro e concesso al Castiglione, che ne divenne conte per volere di Francesco Maria I della Rovere. Il figlio Guidobaldo II lo riun\u00ec definitivamente al comune di Pesaro nel 1521.\nDell'antico palazzo, cuore della fortificazione, e della sua grande torre - dopo il crollo del 1723 e l'abbattimento del portico nel secondo dopoguerra - residuano una porta e parte delle mura.\nNel 1929 il Comune di Novilara fu soppresso ed il suo territorio annesso a quello di Pesaro.\nEconomia.\nArtigianato.\nTra le attivit\u00e0 economiche pi\u00f9 tradizionali, diffuse e attive vi sono quelle artigianali, come la rinomata arte del ricamo e della tessitura finalizzata alla realizzazione di tendaggi e di biancheria caratterizzati da pregevoli spunti artistici."}
{"id": "2275683", "revid": "798702", "url": "https://it.wikipedia.org/wiki?curid=2275683", "title": "Guido Cerniglia", "text": "Biografia.\nNasce a Palermo il 2 febbraio 1939, a diciassette anni frequenta la scuola di teatro organizzata dal Piccolo Teatro della Citt\u00e0 di Palermo e qualche mese dopo viene scelto da Vincenzo Tieri, padre di Aroldo Tieri, per interpretare un piccolo ruolo ne \"I mariti di Norella\".\nNel 1957 si trasferisce a Roma, dove viene scritturato da Aroldo Tieri e Giuliana Lojodice per la Regia di Mario Ferrero e grazie a un discreto successo personale comincia a lavorare con numerose compagnie teatrali. Dal 1967 al 1969 lavora come speaker alla BBC di Londra, e quando ritorna in Italia inizia una lunga carriera tra cinema, televisione ma soprattutto teatro dove lavora in ruoli da caratterista con attori come Enrico Maria Salerno, Giancarlo Sbragia, Gianni Agus, Gianni Bonagura, Gino Bramieri, Lilla Brignone, Gastone Moschin e Ugo Tognazzi. \u00c8 stato diretto da Pietro Garinei, Mario Missiroli, Giancarlo Sepe e altri ancora. Al cinema \u00e8 stato diretto da Vittorio De Sica, Luigi Comencini, Nanni Loy, Luciano Salce, \u00c9douard Molinaro, Alain Resnais e tanti altri ed ha affiancato attori come Sophia Loren, Marcello Mastroianni, Giancarlo Giannini, Jean-Paul Belmondo, Alberto Sordi e Nino Manfredi.\nNegli anni settanta comincia a lavorare anche come doppiatore e nel 1980 entra a far parte della societ\u00e0 di doppiaggio SAS di cui in seguito sar\u00e0, prima consigliere e poi vice presidente nel 2001.\n\u00c8 morto il 14 maggio 2020 a Roma, dove viveva da tempo, all'et\u00e0 di 81 anni."}
{"id": "2275687", "revid": "709565", "url": "https://it.wikipedia.org/wiki?curid=2275687", "title": "La bella addormentata (film 1963)", "text": "La bella addormentata \u00e8 una miniserie televisiva prodotta dalla Rai nel 1963 e trasmessa sul Programma Nazionale. Lo sceneggiato costituiva la trasposizione televisiva della celebre fiaba omonima - \"La bella addormentata\" - di Charles Perrault.\nTrasmesso in prima serata dal 2 al 9 gennaio 1963, fu nuovamente trasmesso per la TV dei ragazzi, nella fascia pomeridiana, dal 2 al 6 agosto 1963. La regia del lavoro era di Eros Macchi, su sceneggiatura di Rex Tucker. La scenografia era di Tullio Zitkowsky mentre i costumi erano firmati da Maria de Matteis.\nIl \"cast\" degli interpreti si avvaleva di attori celebri, molti dei quali provenienti dal mondo del teatro."}
{"id": "2275688", "revid": "33689", "url": "https://it.wikipedia.org/wiki?curid=2275688", "title": "Tito Flavio Postumio Quieto", "text": "Era probabilmente imparentato con Tito Flavio Postumio Varo, \"praefectus urbi\" del 271, Postumio Suagro, \"praefectus urbi\" del 275 e Tito Flavio Postumio Tiziano, console del 301."}
{"id": "2275690", "revid": "933835", "url": "https://it.wikipedia.org/wiki?curid=2275690", "title": "Flamen Dialis", "text": ""}
{"id": "2275692", "revid": "131145", "url": "https://it.wikipedia.org/wiki?curid=2275692", "title": "Flamen Martialis", "text": ""}
{"id": "2275696", "revid": "709565", "url": "https://it.wikipedia.org/wiki?curid=2275696", "title": "Dicitencello vuje", "text": "Dicitencello vuje (it.: Diteglielo Voi) \u00e8 una canzone napoletana scritta nel 1930 da Rodolfo Falvo (musica) ed Enzo Fusco (testo).\nSignificato del testo.\n\"Dicitencello vuje\" \u00e8 la disperata dichiarazione d'amore di un uomo nei confronti della donna amata, resa in maniera indiretta. L'uomo infatti parla rivolgendosi ad un'amica dell'amata riferendosi alla donna desiderata con l'appellativo \"cumpagna vosta\" (\"vostra amica\"). L'uomo le chiede di riferirle che per lei ha perso il sonno e la fantasia (\"aggio perduto 'o suonno e 'a fantasia\"), che la passione \"pi\u00f9 forte di una catena\" (\"\u00e8 na passione, cchi\u00f9 forte 'e na catena\") lo tormenta e non lo fa pi\u00f9 vivere (\"ca mme turmenta ll'anema... e nun mme fa camp\u00e1\"). \nSoltanto nell'ultima strofa del brano il protagonista confessa di amare in realt\u00e0, la sua interlocutrice e quando vede una lacrima sul suo volto (\"na lacrima lucente v'\u00e8 caduta\") le dice che \u00e8 proprio lei la donna che ama (\"levammece sta maschera, dicimme 'a verit\u00e0\", togliamoci questa maschera, diciamo la verit\u00e0).\nInterpreti.\nNel corso degli anni il brano \u00e8 stato oggetto d'innumerevoli versioni e reinterpretazioni. La prima incisione su 78 giri risale al 1930, ed \u00e8 la versione di Vittorio Parisi e nel 1931 fu la volta di Gennaro Pasquariello. La canzone entr\u00f2 anche nel repertorio di Anna German, Mario Abbate e di Roberto Murolo, che la registr\u00f2 anche in duetto con Am\u00e1lia Rodrigues. \nLa canzone \u00e8 stata tradotta in inglese (da Jimmy Dale, Martin Kalmanoff, Jack Val, Sam Ward) con il titolo \"Just Say I Love Her\" ed interpretata negli anni da numerosi cantanti tra i quali Vic Damone, Eddie Fisher, Frankie Avalon, Al Martino, Dean Martin, Connie Francis, Artie Shaw, Tony Bennett, Timi Yuro, Nina Simone.\nNegli anni settanta il brano ebbe una nuova ondata di popolarit\u00e0 in Italia, grazie ad una cover registrata da Alan Sorrenti nel 1974, che la reinterpret\u00f2 in chiave moderna ed in falsetto, in occasione dell'uscita del suo terzo album. Fra gli altri interpreti ad aver registrato una versione del brano si ricordano Alex Baroni, Renzo Arbore e l'Orchestra Italiana, Rita Forte, Ivana Spagna, Ricchi e Poveri, Sal da Vinci, Ivan Graziani (in una versione strumentale nell'album Tato Tomaso's Guitars), Mario Trevi (in versione classica, negli anni '60, ed in versione \"Turbo folk\" nel 2011), Claudio Villa, Franco Califano, Mariella Nava, Alessandro Safina, Marco Zibardi e Gigi Finizio. \nDa non dimenticare le interpretazioni dei cantanti lirici come Rosa Ponselle, Giuseppe Di Stefano, Mario Del Monaco, Jos\u00e9 Carreras, Luciano Pavarotti, Pl\u00e1cido Domingo, Francesco Anile, Mario Lanza. In Russia (dove la canzone classica napoletana \u00e8 apprezzata e studiata nei conservatori sin dai primi del 1900) \u00e8 un cavallo di battaglia di tenori come Muslim Magomaev, Dmitri Hvorostovsky e Zaur Tutov.\nNella celebre canzone di Lucio Dalla \"Caruso\" nel ritornello l'autore utilizza pi\u00f9 che ampiamente, quasi un rimontaggio, musica e parole del ritornello di \"Dicitencello vuje\" (\"Ti voglio bene assai\" e \"\u00c8 una catena ormai\").\nGianna Nannini in \"Fotoromanza\" - uno dei suoi primi e pi\u00f9 noti successi - cita (traducendolo in italiano) uno dei versi pi\u00f9 caratteristici di \"Dicitencello vuje\" (\"ho perduto il sonno e la fantasia\").\nNel 2013 il mandolinista solista Gennaro Venditto, dell'Orchestra Eduardo Alfieri, esegue la versione strumentale della canzone per l'album \"Napoli in mandolino\" (Nuova Canaria).\nPatrizio Buanne incide una cover di \"Dicitencello vuie\" in \"Viva la Dolce Vita\" nel 2015 per la Decca."}
{"id": "2275699", "revid": "599013", "url": "https://it.wikipedia.org/wiki?curid=2275699", "title": "Figlie dei Sacri Cuori di Ges\u00f9 e di Maria (Bogot\u00e0)", "text": "Le Figlie dei Sacri Cuori di Ges\u00f9 e di Maria (in spagnolo \"Hijas de los Sagrados Corazones de Jes\u00fas y Mar\u00eda\") sono un istituto religioso femminile di diritto pontificio: le suore di questa congregazione pospongono al loro nome la sigla HH.SS.CC.\nStoria.\nLa congregazione venne fondata dal sacerdote italiano Luigi Variara (1875-1923), missionario salesiano in Colombia: svolgendo il suo apostolato nel lebbrosario di Agua de Dios, si rese conto che tra le ammalate erano numerose le vocazioni alla vita religiosa.\nDietro suggerimento del suo superiore, Michele Rua, e con l'approvazione dell'arcivescovo di Bogot\u00e0, Bernardo Herrera Restrepo, il 7 maggio 1905 Variara diede formalmente inizio al nuovo istituto, formato solo da malate di lebbra e da figlie di lebbrosi (solo nel 1962 vennero ammesse le prime postulanti sane) e dedito all'assistenza sanitaria ai malati Agua de Dios e alla direzione dell'asilo infantile del lebbrosario.\nLa congregazione, detta delle Figlie dei Sacri Cuori, venne canonicamente eretta dall'arcivescovo Ismael Perdomo Borrero, successore di Herrera Restrepo, il 2 ottobre 1930: ricevette il pontificio decreto di lode nel 1952 e venne approvato definitivamente dalla Santa Sede il 6 aprile 1964.\nNel 2002 papa Giovanni Paolo II ne ha beatificato il fondatore.\nAttivit\u00e0 e diffusione.\nL'apostolato specifico delle Figlie dei Sacri Cuori \u00e8 l'assistenza ai lebbrosi: si dedicano anche ad attivit\u00e0 educative e all'assistenza agli ammalati.\nSono presenti nelle Americhe (Bolivia, Brasile, Colombia, Repubblica Dominicana, Ecuador, Messico, Per\u00f9, Venezuela), in Europa (Italia, Spagna) e in Africa (Camerun, Guinea Equatoriale): la sede generalizia \u00e8 a Bogot\u00e0.\nAl 31 dicembre 2005 l'istituto contava 382 religiose in 71 case."}
{"id": "2275700", "revid": "599013", "url": "https://it.wikipedia.org/wiki?curid=2275700", "title": "Figlie dei Sacri Cuori di Ges\u00f9 e di Maria (Istituto Ravasco)", "text": "Le Figlie dei Sacri Cuori di Ges\u00f9 e di Maria, o Istituto Ravasco, sono un istituto religioso femminile di diritto pontificio: le suore di questa congregazione pospongono al loro nome la sigla C.C.I.M.\nStoria.\nLa congregazione, sorta con il fine di educare e proteggere la giovent\u00f9, venne fondata il 6 dicembre 1868 a Genova da Eugenia Ravasco (1845-1900) con l'aiuto del sacerdote Salvatore Magnasco. Le prime regole dell'istituto vennero redatte con l'aiuto del padre gesuita Luigi Persoglio: il 12 gennaio 1882 Magnasco, divenuto intanto arcivescovo di Genova, eresse le Figlie dei Sacri Cuori in congregazione di diritto diocesano e ne approv\u00f2 le costituzioni. Le prime diciotto suore dell'istituto emisero la loro prima professione dei voti il 4 ottobre 1884.\nLe Figlie dei Sacri Cuori si diffusero rapidamente in vari centri della Liguria (la prima filiale venne aperta a Levanto nel 1887) e nel 1905 papa Pio X le invit\u00f2 a stabilirsi anche a Roma per collaborare all'opera di protezione della giovane.\nL'Istituto Ravasco ottenne il pontificio decreto di lode il 23 novembre 1907: le sue costituzioni vennero approvate dalla Santa Sede una prima volta il 6 agosto 1909 e successivamente, dopo la revisione delle stesse, il 28 febbraio 1920.\nLa fondatrice \u00e8 stata beatificata da papa Giovanni Paolo II il 27 aprile 2003.\nAttivit\u00e0 e diffusione.\nLe Figlie dei Sacri Cuori si dedicano all'istruzione della giovent\u00f9 in scuole di diverso ordine e grado e all'assistenza agli infermi e agli anziani; gestiscono pensionati universitari e case per lavoratori e collaborano alla pastorale delle parrocchie attraverso l'animazionene liturgica, gli oratori e l'insegnamento del catechismo.\nSono presenti in Europa (Albania, Italia, Svizzera), nelle Americhe (Argentina, Bolivia, Brasile, Cile, Colombia, Messico, Paraguay, Venezuela), in Costa d'Avorio e nelle Filippine: la sede generalizia \u00e8 a Roma.\nAl 31 dicembre 2005 l'istituto contava 409 religiose in 73 case."}
{"id": "2275701", "revid": "287204", "url": "https://it.wikipedia.org/wiki?curid=2275701", "title": "Bol'saja Erca", "text": ""}
{"id": "2275704", "revid": "80339", "url": "https://it.wikipedia.org/wiki?curid=2275704", "title": "Bolsaja Erca", "text": ""}
{"id": "2275705", "revid": "80339", "url": "https://it.wikipedia.org/wiki?curid=2275705", "title": "Bol'shaja Ercha", "text": ""}
{"id": "2275706", "revid": "80339", "url": "https://it.wikipedia.org/wiki?curid=2275706", "title": "Bolshaya Ercha", "text": ""}
{"id": "2275707", "revid": "80339", "url": "https://it.wikipedia.org/wiki?curid=2275707", "title": "Grande Ercha", "text": ""}
{"id": "2275709", "revid": "1537043", "url": "https://it.wikipedia.org/wiki?curid=2275709", "title": "Rete tranviaria di Napoli", "text": "La rete tranviaria di Napoli \u00e8 un sistema di trasporto pubblico su tram a servizio della citt\u00e0 di Napoli.\nLa rete si compone di 3 linee, per una lunghezza totale di 11,8\u00a0km. Al gennaio 2021, sono attive 3 linee, 1, 2 e 4. Il tratto delle linee 1 e 4 tra via Colombo e piazza Vittoria risulta sospeso per via dei lavori di realizzazione della linea 6 della metropolitana di Napoli.\nLa rete attuale rappresenta quanto rimane di un complesso e articolato insieme di linee urbane e interurbane che si svilupp\u00f2 a partire dal 1876. Fu fortemente ridimensionata in seguito alle vicende politiche ed economiche del Novecento.\nStoria.\nLa rete tranviaria napoletana risult\u00f2 dall'unione di due distinte sottoreti, il cui esercizio era peraltro integrato, sviluppate nel tempo a partire dai primi collegamenti svolti con omnibus.\nDal tram a cavalli a quello a vapore.\nLa prima linea tramviaria napoletana, con trazione a cavalli, fu inaugurata il 25 giugno 1876 dalla Soci\u00e9t\u00e9 Anonyme des Tramways Napolitains (SATN) sul percorso Torretta-Riviera di Chiaia-Chiatamone, mentre il primo collegamento extraurbano risale al \n28 agosto dello stesso anno, con l'avvio del servizio Napoli(Granili)-Portici, le cui vetture tra il centro e i Granili utilizzavano ruote senza bordino per poi, cambiate le ruote, immettersi sul binario che le avrebbe portate a Portici. Si trattava del primo embrione della Tranvia Napoli-Portici-Torre del Greco, elettrificata nei primi anni del XX secolo.\nL'espansione della rete fu relativamente rapida, tanto che gi\u00e0 tre anni dopo, nel 1879, risultavano in esercizio sei linee urbane e una extraurbana:\nLinee urbane:\nLinea extraurbana:\nLa trazione a cavalli inizi\u00f2 ad essere integrata con quella a vapore e con tale sistema si inaugur\u00f2, il 5 luglio 1883, la linea extraurbana Fuorigrotta-Bagnoli-Pozzuoli, prolungata alla Torretta il 25 marzo 1885 dopo la costruzione del tunnel sotto la collina di Posillipo, dotato dal 1892 di un ascensore di collegamento con via Manzoni. Il 26 gennaio 1888 fu la volta della prima linea urbana di tram a vapore sul percorso Museo-corso Vittorio Emanuele-Piedigrotta-Torretta, dotato di tratta a cremagliera sulla salita di via Salvator Rosa.\nQuest'ultima, prevista dal contratto con la SATN firmato il 1\u00ba settembre 1886 e autorizzata con decreto del Ministero dei lavori pubblici trasmesso alla Prefettura il 19 gennaio 1888, fu aperta al pubblico il 30 gennaio successivo. La lunghezza totale della linea era di 5.650 metri, interamente in sede stradale. Il tratto maggiormente acclive era quello dall'inizio di via Salvator Rosa all'omonima piazza (poi piazza Mazzini) che presentava una pendenza del 59 per mille. Su tale parte di percorso, che era lungo 750 metri, fu previsto l'utilizzo di una cremagliera sistema Riggenbach sul quale la velocit\u00e0 massima dei convogli era di 9\u00a0km/h.\nIl materiale rotabile dedicato a questa particolare relazione era costituito da tre locomotive a vapore a due assi, costruite dalla ditta tedesca Maschinmenfabrik Esslingen cui furono associate 15 rimorchiate in seguito utilizzate anche con l'esercizio elettrico. Nel 1899 il tratto a cremagliera fu soppresso con l'avvio della trazione elettrica.\nElettrificazione della rete.\nL'elettrificazione degli impianti fu avviata partire dal 1899: dopo l'inaugurazione della linea Museo-Garittone delle Tramvie di Capodimonte (TC), la SATN convert\u00ec con tale sistema la linea Museo-Torretta trasformandola nella nuova relazione piazza Dante-corso Vittorio Emanuele-Torretta, cui si aggiunse la diramazione per il Vomero attraverso via della Cerra. Nel 1900 fra la rete SATN e quella TC risultavano in esercizio 10 linee urbane (di cui 6 a cavalli e 4 elettriche) e 5 extraurbane (4 a cavalli e 1 a vapore). Il programma di elettrificazione prosegu\u00ec fino al 1906, quando tutte le linee tranviarie risultavano a trazione elettrica.\nDopo la TC, che gi\u00e0 dal 1900 aveva preso a contraddistinguere le due linee urbane e quella extraurbana di propria competenza con un sistema di numerazione, nel 1910 anche la SATN adott\u00f2 un sistema analogo per le proprie linee, diventate ormai 23:\nLinee urbane:\nLinee extraurbane:\nL'unificazione delle reti.\nIl 31 marzo 1929 il Comune di Napoli complet\u00f2 il riscatto delle linee, rotabili e infrastrutture delle linee TC; tale operazione si inseriva in un piano di municipalizzazione del servizio tranviario iniziato nel 1918 con il passaggio delle linee urbane SATN al Comune, il quale costitu\u00ec all'uopo l'Azienda Tranviaria del Comune di Napoli (ATCN), che gest\u00ec la rete a partire dal 1919. La SATN mantenne l'esercizio delle linee interurbane vesuviane e per Pozzuoli sino al 19 luglio 1927, quando il Comune riscatt\u00f2 anche le linee interurbane affidandole in gestione all'ATCN. Fu mantenuta l'autonomia della sola Soci\u00e9t\u00e9 Anonyme des Tramways Provinciaux (SATP). A fine 1930 erano in servizio le seguenti linee:\nLinee urbane:\nLinee speciali:\nLinee extraurbane:\nAll'ATCN subentr\u00f2, il 1\u00ba gennaio 1931, l'Ente Autonomo Volturno (EAV), un ente locale produttore di energia elettrica a capitale pubblico. Primi atti della nuova gestione furono il riordino dell'amministrazione societaria, il rifacimento dell'armamento (nel primo quinquennio di gestione EAV furono rinnovati 129\u00a0km di binari su 200), degli impianti elettrici e della linea aerea, l'impianto di nuovi binari e l'apertura di nuove linee. Si impost\u00f2 anche un piano di rinnovo del parco rotabili e di acquisto di nuovi tram a due assi e a carrelli. Il 30 dicembre 1937 il Comune di Napoli diede in concessione all'EAV l'azienda tranviaria comunale; sempre a partire dal 1937 l'EAV impost\u00f2 uno studio di ristrutturazione del servizio che prevedeva la sostituzione dei tram con autobus nel centro della citt\u00e0 (con punti di interscambio autobus-tram) e l'introduzione di linee filoviarie, di cui la prima fu inaugurata l'8 maggio 1940 sostituendo le linee tranviarie 1 e 2.\nIl 1\u00ba gennaio 1941 il Comune di Napoli riassunse la gestione dell'Azienda Tranviaria su richiesta dell'EAV: nacque l'Azienda Autofilotranviaria del Comune di Napoli (AACN).\nLa Seconda guerra mondiale e i bombardamenti su Napoli portano dapprima alla limitazione e alla soppressione di diverse linee e quindi alla soppressione del servizio per diversi mesi dopo le Quattro giornate di Napoli.\nIl dopoguerra.\nIl servizio tranviario riprese il 19 giugno 1944 sulla tratta Fuorigrotta-Bagnoli; il servizio fu ripristinato nella sua regolarit\u00e0 a partire dal 1946 e comprendeva le seguenti linee:\nLinee urbane:\nLinee extraurbane:\nIl 24 settembre 1947 nacque l'Azienda Tranvie Autofilovie Napoli (ATAN), che rilev\u00f2 la gestione dei trasporti pubblici cittadini, avviando un piano di eliminazione dei tram dal centro cittadino (simile a quello progettato dall'EAV negli anni trenta) sostituendoli con filobus e autobus: al pari di altre citt\u00e0 italiane, complice l'avvento della motorizzazione privata favorito da una politica dei trasporti non favorevole ai sistemi di trasporto su rotaia sotto la giunta del sindaco Achille Lauro la rete sub\u00ec un drastico ridimensionamento tra il 1952 e il 1954, in favore delle linee filoviarie ed automobilistiche: se nel 1950 erano in servizio 23 linee tranviarie urbane e 9 interurbane, la situazione nel 1953 vedeva 16 linee urbane e 9 interurbane, e 10 linee urbane e altrettante interurbane nel 1956.\nNel 1960 vennero soppresse le cosiddette \"tranvie del nord\", ex rete delle Tranvie di Capodimonte, che collegavano il centro con i quartieri settentrionali della citt\u00e0 e con i paesi pi\u00f9 prossimi. La linea 3 rimase tale in esercizio fino al 1964. La rete tranviaria provinciale ex SATP, dal 27 gennaio 1957 affidata alla societ\u00e0 Tranvie Provinciali di Napoli (TPN), rimase in servizio fino al 1961 quando fu sostituita dai servizi su gomma e dalla filovia verso Aversa e Teverola. A met\u00e0 anni sessanta la rete tranviaria constava di 57\u00a0km di linee, contro i 173 del 1947, ma la situazione riprese a fine anni sessanta, con la ricostruzione di alcune motrici a carrelli (1968) e l'apertura della sede propria per i tram in via Marina (1966). La ricostruzione dei tram prosegu\u00ec negli anni Settanta.\nIl terremoto dell'Irpinia del 1980 danneggi\u00f2 gravemente la rete napoletana: il deposito di Fuorigrotta fu gravemente lesionato e molti tram giacenti non poterono rientrare in servizio, mentre lesioni ad altri edifici portarono alla sostituzione con autobus di quasi tutte le linee; la situazione ritorn\u00f2 alla normalit\u00e0 solo nel 1983.\nSempre degli anni Ottanta \u00e8 il progetto della Linea Tranviaria Rapida (LTR), una linea che, in parte con tratte sotterranee e in parte sfruttando le esistenti sedi tranviarie, avrebbe dovuto congiungere piazzale Tecchio con Soccavo, i cui lavori di costruzione iniziarono nel 1987.\nNei primi anni Novanta il fallimento del progetto della LTR, i cui lavori si interruppero nel 1990, conferm\u00f2 la tendenza negativa nello sviluppo delle tranvie di Napoli, portando paradossalmente alla soppressione della linea 2 sul tragitto Poggioreale-Fuorigrotta per consentire l'installazione dei cantieri. In sua vece fu istituita una relazione costiera San Giovanni-Bagnoli, denominata \"linea mare\", esercita con alcune vetture dotate di una livrea bianco azzurra dedicata, che ricalcava quella delle vetture tranviarie della LTR rimaste inutilizzate.\nNel 1991, rispettivamente a luglio e a novembre, furono riaperte le tratte della linea 1 Piazzale Tecchio-Bagnoli Dazio, interrotta per la costruzione di una cabina elettrica e Corso Garibaldi-Emiciclo di Poggioreale, chiusa per consentire la realizzazione del parcheggio sotterraneo di piazza Nazionale, consentendo di ripristinare il percorso della linea 4 sulla direttrice piazza Vittoria-Sperone. Il tratto intermedio della 1 venne riattivato nell'ottobre 1993.\nUn ulteriore segno di ripresa si ebbe nel gennaio 1994, allorch\u00e9 dopo quattro anni di inattivit\u00e0 venne riaperta la linea \"29 barrata\", sul percorso fra l'emiciclo di Poggioreale (cimitero) e il deposito di San Giovanni a Teduccio, con inversione all'interno dello stesso.\nNel 1995 all'ATAN subentr\u00f2 un nuovo soggetto chiamato Azienda Napoletana Mobilit\u00e0 (ANM).\nAl contrario delle previsioni enunciate, la rete sub\u00ec ulteriori tagli, secondo il piano dei trasporti comunale del 1997 che prevedeva la non prosecuzione del tram oltre piazza Municipio: nel 1998 avvenne la soppressione della tratta piazzale Tecchio-Bagnoli, determinata anche dalle proteste di alcuni commercianti; nel 2000 fu la volta della sezione piazza Vittoria-piazzale Tecchio.\nDopo il duemila.\nSolo con il nuovo secolo fu dato avvio a programmi di potenziamento: il 18 maggio 2004 venne presentato in piazza Vittoria il primo dei nuovi tram AnsaldoBreda Sirio, mentre grazie ad un apposito stanziamento di fondi ottenuto nel 2001, nel 2009 venne ripristinato lo storico capolinea dell'emiciclo di Poggioreale grazie alla riqualificazione della sede tranviaria tra l'emiciclo e piazza Nazionale, dove il tram invertiva la marcia tramite un apposito anello.\nTornati a raggiungere piazza Vittoria i tram della linea 4 a partire dall'agosto del medesimo anno, dal successivo settembre anche le linee 1 e 2 furono riattivate percorrendo la tratta di nuova costruzione.\nI cantieri di trasformazione dell'ex LTR, nel frattempo riconvertita in metropolitana leggera come linea 6, hanno peraltro fortemente condizionato l'esercizio tranviario, decretando di fatto l'abbandono del ramo pi\u00f9 a ponente. Dal 5 maggio 2011, grazie anche alla realizzazione di un'asta di manovra, \u00e8 operativo un capolinea provvisorio in via Cristoforo Colombo, davanti alla Stazione Marittima grazie al quale si sono potute ripristinare le linee 1 e 4 sospese a causa dei lavori per la costruzione della stazione Municipio. Per la presenza di tale cantiere la circolazione dei tram permane interdetta verso Piazza Vittoria.\nIl 2 febbraio 2011, dopo un'interruzione di due mesi, riprese il servizio la linea 2, gi\u00e0 29 barrato, San Giovanni a Teduccio-Emiciclo di Poggioreale, mentre risultavano ancora attivi i cantieri che impedivano la riattivazione delle linee 1 e 4 fino alla Stazione Marittima e quelli in opera verso via Stadera, bloccati da alcuni problemi di natura burocratica.\nConclusi i lavori lungo via Stadera, il 15 marzo 2013 venne inaugurato il nuovo prolungamento dall'emiciclo di Poggioreale con capolinea presso il termine della stessa, all'incrocio con via Nazionale delle Puglie e via Botteghelle al limite con il comune di Casoria, ripristinando parte dell'antica linea 31 dismessa nei primi anni cinquanta, che aveva il capolinea proprio dinanzi alla chiesa di Santa Maria delle Grazie al Purgatorio. Dal giorno successivo il capolinea dell'1 dell'emiciclo di Poggioreale fu soppresso.\nNel 2016 il servizio sull'intera rete venne sospeso a causa di lavori stradali in via Marina.\nDal 31 gennaio 2020 fu riattivata la linea 1 sul percorso Emiciclo di Poggioreale - Stazione Marittima (via Cristoforo Colombo). Dal 4 gennaio 2021 sono state riattivate anche le linee 2 (Piazza Nazionale-S.Giovanni a Teduccio) e 4 (S.Giovanni a Teduccio-Stazione Marittima (via Cristoforo Colombo).\nCaratteristiche.\nPercorso.\nRealizzata dall'origine a scartamento ordinario, la rete tranviaria napoletana \u00e8 dotata di trazione elettrica inizialmente a 550 V/600 V, elevati al nuovo valore standard di 750 V in concomitanza con l'avvio dei servizi dei nuovi tram consegnati da AnsaldoBreda.\nA partire dal 2004 la rete elettrica di alimentazione fu adeguata al sistema di captazione a pantografo, che richiese alcuni lavori di adattamento in particolare in via Marina; conseguentemente tutte le vetture, a partire dalla 1035 vennero equipaggiate con pantografi monobraccio in luogo dell'originaria presa ad asta e rotella.\nNel 2010, per sperimentare la propria tecnologia di alimentazione senza linea aerea e quale preludio del contratto firmato in Cina per la citt\u00e0 di Zhuhai un tratto di via Stadera lungo 600 metri fu attrezzato con un sistema di captazione dal suolo denominato \"Tramwave\". Dopo un periodo di sperimentazione durato alcuni mesi lo stesso fu presentato pubblicamente nel 2012.\nLa rete in esercizio.\nIl servizio \u00e8 strutturato su tre linee:\nDei 5 depositi storici della rete resta in attivit\u00e0 solo quello sito nel quartiere di San Giovanni a Teduccio.\nSviluppi e progetti.\nLa presenza dei cantieri per la costruzione della linea 6 della metropolitana ha condizionato i piani di ripristino della rete tranviaria nel ramo di ponente. La prima riapertura prevista \u00e8 quella della tratta da piazza Municipio a Piazza Vittoria; i binari lungo la Riviera di Chiaia risultano invece interrotti a causa della presenza dei cantieri delle stazioni Arco Mirelli e San Pasquale; alla loro chiusura \u00e8 previsto il ritorno dei tram fino a Piazza Sannazaro.\nNegli anni si sono via succeduti progetti pi\u00f9 o meno elaborati di espansione del servizio tranviario, alcuni dei quali comunque subordinati alla chiusura dei cantieri per la costruzione della Linea 6 della metropolitana.\nRete tranviaria nel 1940, dall'ATAN all'ANM.\nRete tranviaria al 1\u00ba gennaio 1940.\nLinee urbane\nLinee suburbane\nLinee extraurbane\nLinee notturne\nRete tranviaria ATAN nel 1952.\nLinee urbane\nLinee extraurbane\nRete tranviaria ATAN nel 1956.\nLinee urbane\nLinee suburbane\nLinee extraurbane\nRete tranviaria ATAN al 28 febbraio 1964.\nLinee urbane\nRete tranviaria ATAN nel 1973.\nLinee urbane\nRete tranviaria ATAN nel 1985.\nLinee urbane\nRete tranviaria ANM nel 1997.\nLinee urbane\nRete tranviaria ANM al 21 maggio 2004.\nLinee urbane\nRete tranviaria ANM al 23 giugno 2006.\nLinee urbane\nRete tranviaria ANM nel 2021.\nLinee urbane\nMateriale rotabile.\nMateriale in esercizio.\nIl parco di elettromotrici tranviarie esercito dall'ANM \u00e8 costituito da due gruppi omogenei rappresentati dalle ventidue elettromotrici articolate Ansaldobreda Sirio acquisite nei primi anni duemila e da ventinove tram a carrelli tipo \"Peter Witt\" ottenute come ricostruzione di altrettante vetture degli anni trenta.\nAnsaldobreda Sirio.\nAlla gara per la fornitura di 20 tram articolati bidirezionali emessa dall'ANM nel 1997 segu\u00ec nel 2000 la costruzione di un prototipo AnsaldoBreda basato sul diffuso modello Sirio. Per il ricovero dei nuovi tram fu ipotizzata la ricostruzione del deposito di Fuorigrotta, tramite l'emissione di Buoni Ordinari Comunali.\nDopo alcuni problemi legati alla messa a punto la consegna del primo veicolo avvenne nel 2004, con immissione in servizio a partire dall'anno successivo; le consegne si protrassero fino al 2007 portando il totale di questi tram a 22.\nPer consentire di utilizzare entrambe le fiancate e le cabine di queste vetture, nel 2007 furono installati in via Marina, nei pressi di Sant'Erasmo, una coppia di scambi in modo da consentire la giratura delle vetture ricoverate presso il deposito di San Giovanni.\nI Sirio sono utilizzati regolarmente sulle linee 1 e 4.\nLe Peter Witt.\nA fine anni Venti l'ATCN, constatate le difficolt\u00e0 di esercizio di convogli composti da motrici e rimorchiate e la necessit\u00e0 di ammodernare il parco rotabili in pessime condizioni port\u00f2 ad ordinare nel 1930 alle Officine Ferroviarie Meridionali (OFM) due motrici a carrelli di tipo Peter Witt simili alle coeve \"Carrelli\" dell'ATM di Milano, consegnate in quello stesso anno. Ad esse fecero seguito due anni dopo altre quattro motrici.\nTra il 1932 e il 1935 le OFM consegnarono altre sessanta motrici, pensate per i servizi interurbani, che si differenziavano dalle precedenti, in quanto pi\u00f9 corte di 150\u00a0mm e con porte alle estremit\u00e0 della cassa (anzich\u00e9 una porta anteriore e una centrale). Su alcuni documenti le stesse vengono talora indicate come \"CT139K\", denominazione derivata dalla sigla del motore CGE che le vetture ricevettero nel dopoguerra in luogo dell'originario Ansaldo LC224.\nIl modello a cui si ispiravano era quello delle americane Peter Witt e presentava un frontale piatto. Nel secondo dopoguerra le motrici \"urbane\" furono ricostruite eliminando la porta centrale, installando una porta posteriore, cambiando i motori e la disposizione dei sedili. Tra gli anni cinquanta e sessanta il grosso del parco fu modificato e ricevette testate di forma aerodinamica. Tale ricostruzione fu eseguita presso le Industrie Meccaniche Meridionali (IMM, da qui il soprannome di vetture \"tipo Meridionale\") nel dopoguerra, mentre le restanti furono modificate nel 1960 ad opera delle officine Aerfer di Pomigliano d'Arco. Tutte le altre vetture del gruppo furono ricostruite, sempre nel dopoguerra, nelle officine aziendali di Croce Lagno conservando per\u00f2 le testate piatte d'origine; quindici unit\u00e0, inoltre, furono demotorizzate a partire dal 1956 e trasformate in rimorchiate; tutte meno una furono rimotorizzate a fine anni Settanta.\nA partire dal 1976 e fino al 1980 il gruppo sub\u00ec un'ulteriore ricostruzione presso le officine Sofer e Fiore con ricostruzione dell'intera cassa, testate squadrate e componentistica della carrozzeria in comune con gli autobus Fiat 418 Sofer, allo scopo di uniformare le parti di ricambio. Tutte le motrici erano inizialmente a quattro motori; entro il 1980 il carrello posteriore fu demotorizzato.\nA partire dalla met\u00e0 degli anni settanta le \"Peter Witt\" assunsero la livrea in arancio e grigio in luogo di quella originaria in due toni di verde. Per un certo periodo a partire dal 1994, seguendo una moda dell'epoca, alcune vetture tranviarie di questo tipo iniziarono a circolare rivestite da pellicole pubblicitarie integrali. Dal 2012 l'ANM ha adottato una nuova livrea con i colori aziendali grigio chiaro, giallo e blu. La prima vettura a godere della nuova livrea \u00e8 stata la 1052.\nDelle originarie centosei \"Peter Witt\" ne sono sopravvissute ventinove, utilizzate regolarmente sulla linea 2.\nRetrospettiva storica.\nPi\u00f9 eterogeneo figura il parco veicoli del passato a causa dei cambi di gestione della rete urbana e dell'accorpamento ad essa delle linee vesuviane e di Capodimonte, che portarono a svariate rinumerazioni dei rotabili."}
{"id": "2275710", "revid": "33689", "url": "https://it.wikipedia.org/wiki?curid=2275710", "title": "Virio Orfito", "text": "Fu console del 270, e va probabilmente identificato col \"praefectus urbi\" in carica tra il 273 e il 274 (che, alternativamente, sarebbe stato suo padre)."}
{"id": "2275711", "revid": "149727", "url": "https://it.wikipedia.org/wiki?curid=2275711", "title": "Rete tramviaria di Napoli", "text": ""}
{"id": "2275716", "revid": "1543377", "url": "https://it.wikipedia.org/wiki?curid=2275716", "title": "Cerv\u00e9lo TestTeam", "text": "La Cerv\u00e9lo TestTeam era una squadra maschile svizzera di ciclismo su strada, attiva con licenza Professional Continental dal 2009 al 2010.\nNelle due stagioni di attivit\u00e0 fu invitata ai tre Grandi giri, aggiudicandosi la vittoria in totale di dieci tappe (quattro al Giro d'Italia, tre al Tour de France e tre alla Vuelta a Espa\u00f1a) e della classifica a punti del Tour de France 2009 con Thor Hushovd. Lo sponsor principale era la Cerv\u00e9lo, azienda canadese produttrice di telai per biciclette, che precedentemente supportava il Team CSC.\nStoria.\nIl team nacque nel 2008 dopo che il Team CSC, dopo anni di successi con la Cerv\u00e9lo, negli ultimi mesi dell'anno aveva firmato un contratto per la fornitura dei telai con la Specialized. La registrazione come UCI Professional Continental Team fu confermata il 2 dicembre 2008. La nuova squadra pass\u00f2 sotto la direzione del tecnico Marcello Albasini. Carlos Sastre, vincitore del Tour de France 2008 in maglia CSC e su bicicletta Cerv\u00e9lo, decise di lasciare il team danese e accasarsi nella nuova squadra per continuare il lavoro con la casa canadese; lo affiancarono tra gli altri Thor Hushovd, Simon Gerrans e tre compagni dalla dismessa Cr\u00e9dit Agricole, Heinrich Haussler dalla dismessa Gerolsteiner e Roger Hammond dal Team Columbia-High Road. La nuova formazione venne affiancata alla gi\u00e0 esistente squadra femminile, la Cerv\u00e9lo TestTeam Women diretta da Thomas Campana.\nLa prima vittoria nella storia del team C\u00e9rvelo arriv\u00f2 gi\u00e0 il 2 gennaio 2009 con Simon Gerrans, nella prima tappa della Jayco Bay Cycling Classic. Nei due anni di attivit\u00e0 la squadra ottenne la vittoria di quattro tappe al Giro d'Italia, tre al Tour de France e tre alla Vuelta a Espa\u00f1a, aggiudicandosi anche la classifica a punti del Tour de France 2009 con Thor Hushovd. Proprio Hushovd, seppur in maglia norvegese, nel 2010 divenne anche campione del mondo in linea a Melbourne. Nel 2009 la squadra concluse settima nella classifica del calendario mondiale UCI, piazzandosi davanti a dodici ProTeam e risultando nettamente la miglior Professional Continental dell'anno; nel 2010 fu invece dodicesima, ancora miglior Professional Continental.\nAl termine della stagione 2010 Cerv\u00e9lo ritir\u00f2 la sponsorizzazione, diventando secondo sponsor e fornitore della Garmin-Transitions di Jonathan Vaughters. Sette ciclisti Cerv\u00e9lo, tra cui Hushovd e Haussler, confluirono nella nuova Garmin-Cerv\u00e9lo."}
{"id": "2275720", "revid": "599013", "url": "https://it.wikipedia.org/wiki?curid=2275720", "title": "Suore domenicane della Beata Imelda", "text": "Le suore domenicane della Beata Imelda sono un istituto religioso femminile di diritto pontificio: i membri di questa congregazione, dette comunemente Imeldine, pospongono al loro nome la sigla S.D.B.I.\nStoria.\nLa congregazione venne fondata dal frate domenicano Giocondo Lorgna (1870-1928), parroco della basilica dei Santi Giovanni e Paolo di Venezia. Nel 1901, pregando nel santuario della Madonna del Rosario di Fontanellato, il frate ebbe l'ispirazione di dar vita a una nuova congregazione. A Venezia padre Lorgna organizz\u00f2 una fraternit\u00e0 di tre terziarie domenicane per collaborare alle iniziative promosse dalla parrocchia: il 30 ottobre 1922 il sodalizio venne trasformato da pia unione in congregazione religiosa dal patriarca di Venezia Pietro La Fontaine. La prima superiora fu Caterina Boscolo.\nLa congregazione \u00e8 intitolata alla beata Imelda Lambertini, monaca domenicana bolognese del XIV secolo che, secondo la tradizione, mor\u00ec tredicenne dopo aver ricevuto miracolosamente l'Eucaristia. L'istituto ottenne il pontificio decreto di lode il 4 marzo 1943 e venne approvato definitivamente dalla Santa Sede il 18 aprile 1958.\nNel 2002 alla congregazione delle imeldine \u00e8 stata unita quella delle Maestre Luigine di Parma, anch'esse di tradizione domenicana e dedite all'insegnamento.\nAttivit\u00e0 e diffusione.\nLe imeldine si dedicano all'istruzione dei giovani in scuole di vario grado: la spiritualit\u00e0 dell'istituto \u00e8 eucaristica.\nSono presenti in Italia (Emilia-Romagna, Lazio, Lombardia, Sardegna, Veneto), Albania, Bolivia, Brasile, Camerun, Filippine: la sede generalizia \u00e8 a Roma.\nAl 31 dicembre 2005 l'istituto contava 298 religiose in 40 case."}
{"id": "2275721", "revid": "184925", "url": "https://it.wikipedia.org/wiki?curid=2275721", "title": "Five Pointz", "text": ""}
{"id": "2275723", "revid": "1543377", "url": "https://it.wikipedia.org/wiki?curid=2275723", "title": "Cladonia rangiformis", "text": "Cladonia rangiformis Hoffm. (1796), \u00e8 una specie di lichene appartenente al genere Cladonia, dell'ordine Lecanorales.\nIl nome deriva dal latino tardo \"rangiformis\", cio\u00e8 \"che ha la forma della renna\", il cui nome scientifico \u00e8 Rangifer tarandus, probabilmente perch\u00e9 questa specie di lichene, assomiglia alla C. rangiferina che \u00e8 il cibo preferito dalle renne.\nCaratteristiche fisiche.\nQuesta specie somiglia molto alla Cladonia rangiferina: L'unica differenza si manifesta nei podezi che nella parte inferiore hanno piccole squamule. Il tallo \u00e8 di colore grigio-verdastro, solitamente in forma di cespuglietto molto ramificato, con il cortex all'apice dei ramoscelli e un aspetto chiazzato e screziato caratterizzato da piccole linee chiare che separano macchie verdi.\nHabitat.\nCresce molto diffusamente in prati aridi e in macchie mediterranee su substrato calcareo e/o siliceo.\nLocalit\u00e0 di ritrovamento.\nLa specie si pu\u00f2 definire cosmopolita, essendo presente in tutti i continenti nelle seguenti localit\u00e0: \nIn Italia \u00e8 presente, e molto abbondante, in tutta la parte centrale e meridionale; altrettanto abbondante in Toscana, in Liguria, \u00e8 invece comune nelle parti pi\u00f9 basse di tutte le regioni dell'arco alpino. Infine \u00e8 rara solo nella parte meridionale della Lombardia, in gran parte dell'Emilia-Romagna e nella parte meridionale del Veneto e del Friuli.\nTassonomia.\nQuesta specie \u00e8 da riferire alla sezione Ascyphiferae, e presenta le seguenti forme, sottospecie e variet\u00e0 (al 2008):"}
{"id": "2275727", "revid": "599013", "url": "https://it.wikipedia.org/wiki?curid=2275727", "title": "Suore domenicane della Congregazione romana di San Domenico", "text": "Le Suore Domenicane della Congregazione Romana di San Domenico sono un istituto religioso femminile di diritto pontificio: i membri di questa congregazione pospongono al loro nome la sigla C.R.S.D.\nStoria.\nL'istituto nacque dall'unione, avvenuta tra il 1956 e il 1957, di cinque piccole congregazioni francesi di suore domenicane (di Hardinghen, S\u00e8vres, Chalon-sur-Sa\u00f4ne, Nancy, Bar-le-Duc): Il decreto di erezione canonica venne emanato il 9 dicembre 1952; la Congregazione Romana di San Domenico venne aggregata all'Ordine dei Frati Predicatori il 10 gennaio 1960.\nLe sue costituzioni sono state approvate dalla Santa Sede il 25 marzo 1962.\nAttivit\u00e0 e diffusione.\nL'apostolato specifico della Congregazione di San Domenico \u00e8 il servizio alla fede mediante la catechesi e l'educazione dei giovani e degli adulti.\nSono presenti in Europa (Francia, Italia, Spagna, Svezia, Svizzera), nelle Americhe (Brasile, Canada, Cile, Stati Uniti d'America), in Benin e in Giappone: la sede generalizia \u00e8 a La Storta (Roma).\nAl 31 dicembre 2005 l'istituto contava 507 religiose in 67 case."}
{"id": "2275728", "revid": "599013", "url": "https://it.wikipedia.org/wiki?curid=2275728", "title": "Suore domenicane dell'insegnamento dell'Immacolata Concezione", "text": "Le Suore Domenicane dell'Insegnamento dell'Immacolata Concezione (in spagnolo \"Hermanas Dominicas de la Ense\u00f1anza de la Immaculada Concepci\u00f3n\") sono un istituto religioso femminile di diritto pontificio: i membri di questa congregazione pospongono al loro nome la sigla D.E.I.C.\nStoria.\nLe origini della congregazione risalgono almeno al XV secolo, quando gi\u00e0 esisteva presso il convento domenicano di Santiago di Pamplona un \"beaterio\", cio\u00e8 una casa di laiche dedite alla preghiera e alle opere di carit\u00e0 che seguivano la regola del Terzo ordine della penitenza di San Domenico: il 25 maggio 1597 i membri del sodalizio vennero autorizzati a emettere i voti di povert\u00e0, obbedienza e castit\u00e0.\nNel 1798 le domenicane aprirono la prima scuola pubblica per fanciulle della Navarra, soppressa dalle autorit\u00e0 civili nel 1837, e nel 1887 aprirono un pensionato e una scuola privata: agli inizi degli anni cinquanta vennero aperte le prime due filiali del beaterio di Pamplona.\nIl 2 settembre 1954 il vescovo di Pamplona sanc\u00ec la trasformazione della fraternit\u00e0 di terziarie in congregazione religiosa di diritto diocesano: l'istituto ricevette il pontificio decreto di lode il 4 agosto 1954.\nAttivit\u00e0 e diffusione.\nLa missione delle Domenicane dell'Insegnamento \u00e8 il servizio alla fede mediante l'insegnamento e la catechesi.\nSono presenti in Spagna, Bolivia, Ecuador e Mozambico: la sede generalizia \u00e8 a Madrid.\nAl 31 dicembre 2005 l'istituto contava 157 religiose in 24 case."}
{"id": "2275732", "revid": "599013", "url": "https://it.wikipedia.org/wiki?curid=2275732", "title": "Suore della divina volont\u00e0", "text": "Le Suore della divina volont\u00e0 (in latino \"Congregatio Sororum a Divina Voluntate\") sono un istituto religioso femminile di diritto pontificio: i membri di questa congregazione pospongono al loro nome la sigla S.D.V.\nStoria.\nLa congregazione venne fondata da Gaetana Sterni (1827-1889): giovane vedova, entr\u00f2 come postulante tra le suore canossiane di Bassano del Grappa, ma dovette lasciare il convento pochi mesi dopo per prendersi cura dei fratelli pi\u00f9 giovani rimasti orfani.\nNel 1853 la Sterni inizi\u00f2 a prestare servizio presso la casa di ricovero di Bassano, destinata ai mendicanti e ai senzatetto. Nel 1860, su consiglio del suo confessore Bartolo Simonetti, fece privatamente la sua consacrazione a Dio e nel 1865 si unirono a lei due donne che iniziarono a condurre vita comune presso il ricovero: il 20 agosto 1865 le religiose emisero la loro professione dei voti, dando formalmente inizio alla congregazione (detta inizialmente delle Figlie della divina volont\u00e0).\nL'istituto venne canonicamente eretto in congregazione di diritto diocesano dal vescovo di Vicenza Giovanni Antonio Farina il 19 maggio 1875; il 10 luglio 1934 ricevette il pontificio decreto di lode e le sue costituzioni vennero approvate definitivamente dalla Santa Sede il 12 gennaio 1942. \nApparteneva alla congregazione anche Elisa Mezzana (1860-1942), suora col nome di Giuseppina, che fu attiva con don Eugenio Fassicomo nel supporto ai giovani derelitti di Genova.\nLa fondatrice \u00e8 stata beatificata da papa Giovanni Paolo II nel 2001.\nAttivit\u00e0 e diffusione.\nLo scopo delle Suore della divina volont\u00e0 \u00e8 la promozione dell'uomo in situazione di bisogno: le religiose sono disposte a svolgere qualsiasi lavoro, in base alle necessit\u00e0 delle comunit\u00e0 in mezzo al quale svolgono il loro apostolato.\nSono presenti in Europa (Albania, Germania, Italia), in America (Brasile, Colombia, Ecuador), in Africa (Camerun, Benin): la sede generalizia \u00e8 a Bassano del Grappa.\nAl 31 dicembre 2005 l'istituto contava 311 religiose in 54 case."}
{"id": "2275733", "revid": "1924342", "url": "https://it.wikipedia.org/wiki?curid=2275733", "title": "Bj\u00f6rk (album)", "text": "Bj\u00f6rk \u00e8 l'album di debutto della cantante Bj\u00f6rk, pubblicato nel 1977 dalla F\u00e1lkinn Records, quando l'artista islandese aveva solo 11 anni.\nDescrizione.\nNel 1976 Bj\u00f6rk partecip\u00f2 alla registrazione della canzone \"I Love to Love\", grazie alla sua scuola di musica. Dopo questa apparizione, pot\u00e9 registrare il suo primo lavoro.\nL'album venne registrato negli studi di Hljarijinn, a Reykjav\u00edk. Tra i brani ci sono cover di classici internazionali cantati qui in lingua islandese, come \"The Fool on the Hill\" dei Beatles, \"Alta Mira\" di Edgar Winter, \"Your Kiss is Sweet\" di Syreeta Wright, tra le altre. Tuttavia non mancano canzoni scritte specificamente per l'album come \"Arabadrengurin\", scritta dal patrigno della cantante, ed un tributo al pittore J\u00f3hannes Kjarval con un brano strumentale suonato con il flauto dalla stessa cantante allora undicenne. L'album fu pubblicato in due formati differenti: in vinile e in musicassetta. , raggiungendo in Islanda il disco di platino. La copertina fu disegnata da Hildur Hauksd\u00f3ttir, madre di Bjork. Dopo l'uscita dell'album, alla cantante fu offerta la possibilit\u00e0 di registrare un secondo album, ma rifiut\u00f2. Con i soldi guadagnati grazie al successo del primo CD compr\u00f2 un pianoforte con cui inizi\u00f2 a scrivere da sola i suoi brani."}
{"id": "2275735", "revid": "599013", "url": "https://it.wikipedia.org/wiki?curid=2275735", "title": "Suore del Divin Pastore della Provvidenza Divina", "text": "Le Suore del Divin Pastore della Provvidenza Divina (in polacco \"Si\u00f3str Pasterek od Opatrzno\u015bci Bo\u017cej\") sono un istituto religioso femminile di diritto pontificio: i membri di questa congregazione pospongono al loro nome la sigla C.S.D.P.\nStoria.\nLa congregazione venne fondata da Maria Kar\u0142owska (1865-1935): nel 1892 inizi\u00f2 a dedicarsi all'apostolato in favore delle prostitute, offrendo loro asilo, cure e un lavoro onesto. La sua opera venne notevolmente beneficiata dalla marchesa Aniela Potulicka, che don\u00f2 alla Kar\u0142owska anche un edificio a Winiary, presso Pozna\u0144, prima sede dell'istituto.\nL'8 settembre 1896 la Kar\u0142owska, con alcune sue collaboratrici, vest\u00ec l'abito religioso dando formalmente inizio all'istituto. Elabor\u00f2 degli statuti basati sulla regola di sant'Agostino e sugli usi delle monache Carmelitane che prevedevano rigorosi digiuni e pratiche di mortificazione: le costituzioni vennero riviste dal cardinale August Hlond, che attenu\u00f2 la severit\u00e0 della regola voluta dalla fondatrice, e approvate il 21 settembre 1928.\nIl 24 maggio 1967 l'istituto ha ricevuto il pontificio decreto di lode: la fondatrice \u00e8 stata beatificata da papa Giovanni Paolo II nel 1997.\nAttivit\u00e0 e diffusione.\nLe Suore del Divin Pastore della Provvidenza Divina si dedicano all'opera di redenzione delle prostitute e delle donne traviate: assistono le malate di AIDS e sifilide e gestiscono scuole di avviamento professionale.\nSono presenti in Polonia, in Italia e in Kazakistan: la sede generalizia \u00e8 a Jab\u0142onowo Pomorskie (Polonia).\nAl 31 dicembre 2005 l'istituto contava 221 religiose in 24 case."}
{"id": "2275738", "revid": "599013", "url": "https://it.wikipedia.org/wiki?curid=2275738", "title": "Suore di Santa Caterina Vergine e Martire", "text": "Le Suore di Santa Caterina Vergine e Martire sono un istituto religioso femminile di diritto pontificio: i membri di questa congregazione pospongono al loro nome la sigla C.S.C.\nStoria.\nLe origini della congregazione risalgono al 1571, quando Regina Protmann (1552-1613) lasci\u00f2 la casa paterna di Braunsberg, in Prussia (l'odierna Braniewo, in Polonia), per ritirarsi insieme a due compagne in una casa sulla Kirchgasse.\nLe donne presero il nome di \"devote vergini di Santa Caterina\" (in onore della santa titolare della chiesa parrocchiale di Braunsberg) e adottarono uno stile di vita simile a quello delle beghine: la Protmann, con l'aiuto dei gesuiti, redasse delle costituzioni basate sulla regola di sant'Agostino, approvate dal vescovo di Ermland, Marcin Kromer, l'8 marzo 1583 (poi nuovamente da Piotr Tylicki il 12 marzo 1602 e confermate dal nunzio in Polonia Claudio Rangoni).\nL'istituto venne approvato definitivamente dalla Santa Sede il 23 maggio 1903.\nLa fondatrice \u00e8 stata beatificata da papa Giovanni Paolo II a Varsavia il 13 giugno 1999.\nAttivit\u00e0 e diffusione.\nLe Suore di Santa Caterina, originalmente dedite soprattutto all'educazione delle giovani, si dedicano principalmente all'assistenza sanitaria e alla cura degli orfani.\nSono presenti in Brasile, Finlandia, Germania, Italia, Lituania, Polonia, Regno Unito, Russia, Togo: la sede generalizia \u00e8 a Grottaferrata.\nAl 31 dicembre 2005 l'istituto contava 731 religiose in 121 case."}
{"id": "2275740", "revid": "181699", "url": "https://it.wikipedia.org/wiki?curid=2275740", "title": "Camere di commercio", "text": ""}
{"id": "2275748", "revid": "599013", "url": "https://it.wikipedia.org/wiki?curid=2275748", "title": "Tomas Nagys", "text": ""}
{"id": "2275750", "revid": "111325007", "url": "https://it.wikipedia.org/wiki?curid=2275750", "title": "Sportclub Wacker", "text": "Lo Sportclub Wacker fu una societ\u00e0 calcistica austriaca del distretto viennese di Meidling. Nacque fra il 1906 e il 1908 per iniziativa dello studente Max Freund, e si fuse nel 1971 con l'Admira per formare l'Admira/Wacker. I colori sociali erano il bianco e il nero. Il campo di gioco lo \"Stadion an der Rosasgasse\" nelle immediate vicinanze del castello di Sch\u00f6nbrunn (da cui il soprannome \"Sch\u00f6nbrunner\" dato ai giocatori).\nIn 53 stagioni nella massima categoria del campionato austriaco i \"Meidlinger Buam\" hanno vinto complessivamente 478 partite. Il punto pi\u00f9 alto della storia del club fu senza dubbio nel 1947, quando ottenne il \"double\" vincendo campionato e coppa. Quattro anni dopo arriv\u00f2 il pi\u00f9 prestigioso risultato internazionale, con la finale della Coppa Mitropa. In questo periodo i bianconeri si fecero conoscere anche come gli \"eterni secondi\" del campionato. Infatti il Wacker arriv\u00f2 per ben 8 volte alla piazza d'onore, a fronte di un solo titolo.\nStoria.\nFondazione e primi anni.\nIl Wacker fu fondato per iniziativa di Max Freund, uno studente del quartiere di Meidling, gi\u00e0 giocatore per il Wiener AC, stanco dei lunghi e costosi viaggi da Meidling al Prater per gli allenamenti. Cos\u00ec, insieme all'amico Oskar Wittek, raccolse numerose adesioni di altri studenti, che formarono una squadra che si allenava vicino al macello di Meidling. Nel 1906 quindi Freund propose la creazione di una squadra a tutti gli effetti, lo Sportclub Wacker appunto.\nLa sede fu prontamente costituita in Aichholzgasse 33, in una lavanderia dove i giocatori potevano lasciare i propri effetti personali, e persino le barre della porta. Fu anche convinta la madre di uno degli studenti a cucire divise bianco-nere per tutta la squadra. I colori divennero cos\u00ec definitivi.\nNel 1907 fu individuato in Rudolf Krones l'uomo giusto per fare del Wacker un club a tutti gli effetti, con la creazione del primo consiglio dirigente. Il primo campo da gioco fu il \"Gastwirten Nitsch\", qui avvenne nel 1909 l'esordio ufficiale contro l'ASV Hertha. La partita termin\u00f2 con il punteggio di 3-1 per gli ospiti. Nello stesso anno il club perfeziona l'adesione alla \"\u00d6sterreichischen Fu\u00dfballverband\", partendo dalla 3. Klasse viennese (la categoria pi\u00f9 bassa dell'epoca), sbaragliando la concorrenza delle altre squadre fino ad ottenere la promozione in 2. Klasse. Qui la concorrenza si fa pi\u00f9 nutrita, con squadre allora in voga come Blue Star, Red Star, Wiener Bewegungsspieler, Donaustadt, Nu\u00dfdorfer AC, SC Ober St. Veit e Hernalser Sportfreunden. All'esordio, nel primo campionato nazionale i \"Meidlinger Buam\" ottengono il titolo di 2. Klasse, e il diritto di disputare gli spareggi per la promozione in 1. Klasse. Nonostante la secca sconfitta patita dal Rudolfsh\u00fcgel (0-6) e la permanenza in seconda divisione, il club \u00e8 ormai una realt\u00e0 di primo piano: lo dimostra anche la prima, storica convocazione in nazionale di Franz Twaroch, stella del club e primo giocatore non della massima serie a vestire la casacca della nazionale austriaca.\nL'arrivo in prima divisione.\nLa promozione era per\u00f2 solo rimandata. Nella stagione successiva i bianconeri stabilirono il record di 15 vittorie su 19 partite di 2. Klasse (con 4 pareggi), e 34 punti (nove pi\u00f9 dell'immediata inseguitrice, il Wiener Bewegungsspieler). Nello spareggio promozione/retrocessione con l'Hertha arriv\u00f2 la sconfitta per 2-0 all'andata, cos\u00ec il pareggio del ritorno per 2-2 serv\u00ec solo a salvare l'imbattibilit\u00e0 interna stagionale. Nel 1913-1914 per la terza volta in altrettante partecipazioni il Wacker vinse il campionato; questa volta per\u00f2, grazie all'abolizione degli spareggi, il primo posto in 2. Klasse valeva la promozione diretta nel massimo campionato. In questa occasione si propose per la prima volta la rivalit\u00e0 con l'Admira, in una sfida che in futuro avrebbe avuto luogo ai massimi livelli nazionali. Fu anche stabilito un record di gol segnati (addirittura 102 in 24 partite, con 15 subiti). Nel 1914-1915 il Wacker esord\u00ec in 1. Klasse. Il campionato fu sospeso dopo 9 partite per lo scoppio della prima guerra mondiale, con i bianconeri al penultimo posto. La guerra richiese anche un pesante tributo al club: quasi tutti i giocatori furono chiamati alle armi, circa la met\u00e0 non torn\u00f2. Durante i campionati di guerra il Wacker gioc\u00f2 un ruolo secondario, senza possibilit\u00e0 di lottare per il titolo. Anche dopo l'armistizio le cose non andarono meglio, infatti nella prima stagione post-bellica (1918-1919) la squadra arriv\u00f2 ultima, e non fu retrocessa solo per una riforma dell'organico del campionato. La crescente popolarit\u00e0 del club rese necessario pensare alla costruzione di un nuovo, e pi\u00f9 capiente, stadio. Fu cos\u00ec che, l'8 ottobre 1921, fu inaugurato lo \"Stadion an der Rosasgasse\", capace di 20.000 spettatori.\nA met\u00e0 classifica.\nMa il primo grande risultato arriv\u00f2 poco tempo dopo: con una sensazionale (e inattesa) vittoria per 4-2 sul Rapid Vienna i \"meidlinger\" arrivarono alla finale della Nieder\u00f6sterreichischen-Cup 1922-1923. La partita decisiva, contro il Wiener SC, pur molto combattuta, termin\u00f2 3-1 per gli avversari, davanti a 20.000 spettatori alla Hohe Warte. La formazione scesa in campo era: Feigl; Kolndorfer, Huber; Klicka, Resch, Pellet; Liebhardt, Kowanda (autore del gol), Wana, R\u00f6scher, Stach. In questi anni il Wacker conobbe un lungo periodo di campionati conclusi a met\u00e0 classifica, senza lotte per il titolo o la retrocessione, cogliendo qualche isolato successo contro grandi club. Con l'arrivo del professionismo, nel 1924, il club si affili\u00f2 alla Wiener Fu\u00dfball-Verband, nella I. Liga. Nella prima stagione concluse il campionato al 7\u00ba posto, e anche negli anni seguenti si classific\u00f2 sempre a met\u00e0 classifica. Anche i primi allenatori professionisti (\"Rigo\" Kuthan e Konr\u00e1d) non portarono frutti tangibili. Nel 1927-1928 la squadra colse il miglior risultato della sua storia sino a quel momento, con il 4\u00ba posto finale.\nL'11 giugno 1929 a Praga, contro lo Slavia, allora squadra di vertice europea, il Wacker ottenne una brillante vittoria per 3-0, con in panchina l'ex-portiere della finale di coppa di sei anni prima, Ferdinand Feigl. Dopo questo brevissimo intermezzo, la squadra recuper\u00f2 la propria mediocrit\u00e0. Nonostante ci\u00f2, non mancavano tra i giocatori bianconeri (molti dei quali erano originari dello stesso quartiere di Meidling) dei veri campioni: su tutti Karl Zischek, pilastro del \"Wunderteam\" semifinalista a Italia 1934, e vincitore della Coppa Internazionale 1931-1932, e Hans Walzhofer.\nLa guerra, la rinascita e il \"double\".\nL'arrivo ai vertici del calcio nazionale arriv\u00f2 effettivamente alla fine degli anni trenta. Nel 1934-1935 il Wacker eguagli\u00f2 il miglior risultato della sua storia (quarto posto, come nel 1927-1928), ripetendosi nel 1936-1937 e nel 1937-1938. Dopo l'\"Anschluss\" operato da Hitler, il Wacker fu inquadrato nel campionato tedesco. La \"Nationalliga\" con il suo professionismo, ritenuto \"\u00abindegno di un uomo tedesco\u00bb\", fu cancellata e sostituita dalla \"Gauliga\", dove tutti i giocatori dovevano essere dilettanti. Proprio nella prima stagione i bianconeri, allenati da Otto Haftl, sfiorarono il titolo: all'ultima giornata, il 19 marzo 1939, sfidarono l'Admira al Prater-Stadion, davanti a 38.000 spettatori. La sconfitta (2-4) condann\u00f2 il Wacker al secondo posto, comunque il miglior risultato nella sua storia. L'Admira sarebbe poi stata vicecampione di Germania.\nIl secondo posto fu ripetuto nel 1939-1940 e nel 1940-1941, in entrambi i casi alle spalle del Rapid di Franz Binder, una delle squadre pi\u00f9 forti del \"Reich\". Nella Coppa di Germania 1939, giunto alle semifinali contro il Waldhof Mannheim, la squadra pareggia per 1-1 dopo i tempi supplementari nella prima sfida, a Mannheim. Il ritorno, a Vienna, finisce pure ai supplementari (2-2), una terza sfida in campo neutro (Monaco) anch'essa prolungatasi per 120', si conclude a reti inviolate. Il sorteggio premier\u00e0 la formazione del Baden-W\u00fcrttemberg. Proprio come venticinque anni prima, il club soffre le vicende belliche: il nazionale Alexander Martinek (portiere) cade in combattimento, mentre Josef Pekarek resta mutilato. Anche lo stadio subisce bombardamenti. Nel 1943-1944 si salva dalla retrocessione allo spareggio con il Reichsbahn (2-1), l'anno seguente deve ritirarsi prima dell'inizio del torneo, poi comunque sospeso.\nUna settimana prima della capitolazione della Germania, il 1\u00ba maggio 1945, alla \"Rosasgasse\" si giocava di nuovo a calcio. Si svolse infatti, nel quadro dei festeggiamenti organizzati dalle truppe sovietiche di occupazione per la festa del lavoro, un'amichevole in cui il Wacker surclass\u00f2 una selezione di residenti cechi di Vienna (8-0). Grazie ai nuovi arrivati Otto Marischka e Wilhelm Hahnemann, entrambi provenienti dall'Admira, i bianconeri arrivarono terzi nel primo campionato del dopoguerra. L'arrivo dei due punti di forza dall'Admira \u00e8 legato ad un fatto curioso: infatti lo stadio dei rossoneri si trovava nel settore della citt\u00e0 amministrato dai sovietici, mentre i due giocatori abitavano nella zona britannica, la stessa dove si trovava l'impianto del Wacker.\nNel 1947 il club vinse il titolo nazionale con la vittoria dell'8 giugno contro il Wiener SC per 4-0, con doppietta di Theodor Wagner. Tre settimane dopo, i \"meidlinger\" sconfissero 4-3 l'Austria Vienna in finale conquistando la \u00d6FB-Cup. L'andamento della finale fu quello tipico delle partite epiche: avanti dopo mezz'ora grazie al gol di Ernst Reitermaier (capocannoniere del campionato nel 1941-1942), Josef Stroh pareggi\u00f2 al 45' per i \"violette\". Wilhelm Hahnemann port\u00f2 nuovamente avanti il Wacker al 65', ma Adolf Huber, con due reti in due minuti (74' e 75') port\u00f2 in vantaggio l'Austria. Reitermaier pareggi\u00f2 quindi all'83', e tre minuti dopo ancora Hahnemann segn\u00f2 il gol del definitivo 4-3. Il Wacker aveva vinto la sua prima coppa, consegnata dal cancelliere Leopold Figl davanti ai 35.000 spettatori del Prater. La formazione schierata: Pelikan; Virius, Marischka; Macho, Hanappi, Brinek; Licker, Kalcik, Strobl, Reitermaier, Hahnemann.\nGli eterni secondi e l'esordio in Europa.\nDopo la vittoria del \"double\" il Wacker entr\u00f2 nel decennio degli \"eterni secondi\", con ben quattro secondi posti in campionato. Il nuovo allenatore, Edi Fr\u00fchwirth, fautore del \"sistema\", port\u00f2 il club a lottare sino alla fine in un duello contro il Rapid. Dopo aver superato 1-0 lo Sport-Club nell'ultima partita, il Wacker doveva attendere il risultato della partita Austria-Rapid, che si sarebbe giocata il giorno dopo, e nella quale ai biancoverdi sarebbe bastato un pareggio per consacrarsi campioni d'Austria. Tra i 45.000 spettatori stipati nel Prater, il 6 giugno 1948, vi era l'intera squadra del Wacker, oltre a numerosissimi tifosi del Rapid. Dopo un'ora di gioco i \"violette\" conducevano per 2-0, ma la rete di Knor e il rigore a tempo quasi scaduto di Robert K\u00f6rner, condannarono il Wacker alla piazza d'onore dietro al Rapid. Questo episodio, insieme a quello del \"ratto\" della stella Hanappi (trasferito al Rapid nel 1950), e ad altre sfide in campionato contribuirono alla nascita di una \"eterna inimicizia\" tra le due tifoserie. Dopo un quarto e un terzo posto, il Wacker torn\u00f2 a respirare aria di alta classifica. Con un attacco composto da Ernst Bokon, Richard Brousek, Walter Haummer e Theodor Wagner furono raggiunti i 100 gol in campionato. Ma non bastarono per fare meglio del Rapid e dei 133 gol dell'attacco biancoverde.\nNel 1951 il club disput\u00f2 la Zentropa Cup insieme a Rapid, Dinamo Zagabria e Lazio. Superati gli jugoslavi in semifinale per 4-1, i bianconeri approdarono alla finale del 5 giugno contro il Rapid, in cui giocava Hanappi: nonostante andassero per due volte in vantaggio, i \"meidlinger\" furono infine sconfitti per 3-2.\nIn campionato si rivede il \"vecchio\" Wacker: nel 1952-1953 \u00e8 nuovamente vicecampione, preceduto di un solo punto dall'Austria Vienna, a dispetto di un attacco atomico: 101 reti segnate in appena 26 partite, una media di 3,88 per partita! Il torneo si decide alla 24\u00aa giornata, il 7 giugno 1953, nello scontro diretto al Prater: di fronte a 45.000 spettatori, Wacker e Austria pareggiano 1-1, risultato che permette ai \"violette\" di conservare il punto di vantaggio che sar\u00e0 fondamentale per il titolo. Inutile la vittoria sullo Sturm Graz per 7-2, contemporaneamente l'Austria Vienna surclassa il Grazer SC per 12-3 e si assicura la vittoria. Nello stesso anno Theodor Brinek, fu convocato nella selezione mondiale della FIFA, prima di lasciare il club (dove giocava dal 1939) e trasferirsi al Monaco in Division 1. L'anno seguente, per la Coppa del Mondo in Svizzera la nazionale convoca quattro giocatori bianconeri: il portiere Franz Pelikan, il difensore Walter Kollmann, e gli attaccanti Walter Haummer e Theodor \"Turl\" Wagner, quest'ultimo autore di 3 reti nella semifinale contro la Svizzera (7-5). L'Austria terminer\u00e0 la rassegna iridata al 3\u00ba posto, miglior risultato di sempre. Dopo il quarto posto del 1954-1955, nella stagione 1955-1956 il Wacker fu protagonista della lotta per il titolo per l'ultima volta nella sua storia. Dopo 28 turni passati in testa alla classifica, la solita sfida dell'ultimo turno al Prater contro l'Austria Vienna si concluse con una sconfitta per 3-1 che port\u00f2 il Rapid al titolo. Intanto, il presidente Alfred Frey scriveva la storia del calcio: il 18 marzo 1956, davanti alla dirigenza UEFA, avanzava la proposta di una competizione internazionale riservata ai vincitori delle varie coppe nazionali: era la Coppa delle Coppe, la cui prima edizione si sarebbe tenuta nel 1960-1961.\nAlti e bassi e la fusione con l'Admira.\nDopo il 1956 la situazione finanziaria del Wacker si fece sempre pi\u00f9 seria: nelle due stagioni seguanti arrivarono due quarti posti, e nella Coppa del Mondo in Svezia i colori bianconeri erano rappresentati da Walter Kollmann e dai fratelli Ernst e Paul Kozlicek. Ma i successi sportivi non avrebbero pi\u00f9 coperto a lungo i disavanzi di bilancio: nel 1958-1959, prima di una partita a Graz contro il Grazer AK, sei giocatori (Pelikan, Hager, Schrottenbaum, Wagner I, Wagner II e Kozlicek II) si rifiutarono di scendere in campo, in quanto il club non poteva pi\u00f9 permettersi di pagare un premio partita di 100 scellini ai giocatori. L'epurazione, pur necessaria, che segu\u00ec (i giocatori scioperanti furono messi fuori rosa) incise profondamente sulle fortune sportive del club. Nell'emergenza, l'ex giocatore Hahnemann dovette addirittura scendere in campo in un match contro il First Vienna, dove a dispetto dei suoi 45 anni, segn\u00f2 un gol. La \"stagione dello sciopero\" (\"streiksaison\") si concluse con un ottavo posto, ma gi\u00e0 nel 1961 il club si trov\u00f2 in una posizione di classifica pericolosa: dopo l'ultima giornata (0-2 contro il First davanti a soli 8.000 spettatori) la prima retrocessione nella storia del Wacker divenne realt\u00e0, con solo un punto di ritardo da Schwechat e Semmering. Inizi\u00f2 cos\u00ec un periodo da \"squadra-ascensore\", con continue promozioni e ricadute in Regionalliga Ost (all'epoca la seconda divisione). Ancora una volta nel 1962-1963 la retrocessione arriv\u00f2 per un solo punto (fatale un 2-4 contro il Wiener SC), e l'anno seguente arriv\u00f2 l'immediata promozione. La retrocessione del 1965 fu pi\u00f9 netta: ultimo posto con 5 punti di ritardo dal Kapfenberger. Il copione non cambia: promosso nel 1966 e retrocesso ancora l'anno seguente, il Wacker \u00e8 preda di una cronica instabilit\u00e0 sportiva che si riflette negativamente sull'immagine del club. Nel 1968-1969 i bianconeri riuscirono a salvarsi, mettendo fine a otto stagioni di saliscendi. Un evento pressoch\u00e9 unico nella storia del calcio austriaco, che mise a dura prova la fedelt\u00e0 dei tifosi: una media di 12.500 spettatori a gara, in questo periodo, potevano vantarla solo squadre di vertice come Rapid Vienna e LASK Linz.\nMa dopo due anni, nel 1970-1971, fu di nuovo retrocessione, e questa volta i problemi finanziari si presentavano insormontabili: ai dirigenti l'unica soluzione possibile parve la fusione con l'Admira, club di Maria Enzersdorf, a formare il nuovo Admira/Wacker, che lascer\u00e0 Vienna per la Bassa Austria, conferendo una identit\u00e0 completamente nuova al club. Non era la prima volta che una tale soluzione veniva presa in considerazione: gi\u00e0 dopo la retrocessione del 1966 erano stati avviati contatti con la dirigenza dello Schwechat, poi terminati con un nulla di fatto. L'ultima partita ufficiale del club ebbe luogo il 19 giugno 1971 contro il Wacker Innsbruck, e fu una sconfitta per 4-2. Ernst Dokupil fu l'autore dell'ultima rete segnata dagli \"Sch\u00f6nbrunner\" nella loro storia. Fu un addio in silenzio, per\u00f2, in quanto le telecamere presenti erano tutte per i tirolesi che, con questa vittoria, conquistavano il loro primo titolo nazionale.\nEpilogo a Brunn am Gebirge.\nDopo la fusione, la licenza di Regionalliga del Wacker fu utilizzata per dare vita alla seconda squadra del nuovo sodalizio, il \"FC Wacker/Admira\" (notare l'inversione dei nomi rispetto alla prima squadra). Ancora, il 5 luglio 1972 il Wacker/Admira a sua volta si un\u00ec in \"spielgemeinschaft\" con il SCG Brunn di Brunn am Gebirge, formando il \"Wacker Brunn\". Lo SPG venne ufficialmente sciolto il 19 settembre 1973. Questo signific\u00f2 la fine del nome \"Wacker\". Nella sua unica stagione, il Wacker Brunn aveva ottenuto il 7\u00ba posto su 14 squadre nella Regionalliga, con 25 punti.\nStadio.\nGli esordi videro il Wacker giocare su campi che ben poco avevano a che fare con i moderni stadi. Nel 1909 fu inaugurato il primo campo di gioco ufficiale, lasciando il precedente campo sulla Edelsinnsstra\u00dfe, in seguito all'ingresso nella \u00d6FV. La crescente popolarit\u00e0 del club port\u00f2 la dirigenza, subito dopo la guerra, a progettare la costruzione di un impianto pi\u00f9 grande. Cos\u00ec iniziarono i lavori per la costruzione di un impianto da 20.000 spettatori, nel distretto di Meidling e vicino al Castello di Sch\u00f6nbrunn. Firmati dall'ing. Gold, i progetti dello stadio furono realizzati dalla ditta \"Josef Takacs\". Lo Stadion an der Rosasgasse aveva 17.000 posti in piedi e 3.000 a sedere. L'inaugurazione avrebbe dovuto aver luogo l'8 ottobre 1921: la partita con l'Hertha, rivale storica dell'epoca, fu per\u00f2 abbandonata sull'1-1 per forti piogge. L'inaugurazione effettiva avvenne dunque il giorno successivo contro i cechi del Moravsk\u00e1 Slavia di Brno. Il nazionale Johann Kowanda, che gi\u00e0 aveva segnato nella partita contro l'Hertha, segn\u00f2 una tripletta.\nIl Wacker gioc\u00f2 alla Rosasgasse fino al 1971. Oggi l'impianto esiste ancora, viene utilizzato dalle scuole, ed \u00e8 stato rinominato \"Bundesspielplatz Sch\u00f6nbrunn\".\nGiocatori.\nNella lunga storia del Wacker si possono individuare tre giocatori che hanno avuto un ruolo fondamentale per il club. Il primo di essi fu, negli anni '30, Karl Zischek. Trascorse in bianconero tutta la carriera, dal 1929 al 1947, e fece parte della squadra che vinse campionato e Coppa d'Austria proprio nella sua ultima stagione. Con 24 gol in 40 partite \u00e8 a tutt'oggi nei migliori 10 marcatori di sempre della nazionale, divenendo uno dei pilastri del \"Wunderteam\". Nel decennio successivo si impose Theodor Wagner, uno dei pi\u00f9 prolifici attaccanti della storia del Wacker. Autore di tre reti a Mondiali del 1954, conclusi al terzo posto, \u00e8 il 10\u00ba miglior marcatore nella storia della nazionale, con 22 centri in 46 partite nel periodo 1946-1957.\nMa il miglior giocatore della storia del club fu senza dubbio Gerhard Hanappi. Eletto dalla IFFHS come uno dei 50 migliori giocatori del XX secolo, fu eletto giocatore austriaco dell'anno nel 1950. Il suo trasferimento al Rapid fu alla base di una profonda rivalit\u00e0 tra le tifoserie.\nOltre a \"Karli\" Zischek, solo altri due giocatori del Wacker hanno raggiunto la doppia cifra di presenze in nazionale. Ricordiamo inoltre Leopold Resch (in campo nella finale di Coppa d'Austria del 1923), Johann Horvath, Wilhelm Hahnemann, Walter Haummer, Theodor Brinek, Walter Kollmann e i fratelli Kozlicek, Ernst e Paul.\nDopo la fusione: tentativi di rilancio.\nIl Wacker \u00e8 stato per decenni uno dei segni distintivi di Meidling: nel quartiere la squadra era un'istituzione, e oggi la storia dei bianconeri \u00e8 raccontata nel \"Bezirksmuseum\" (museo distrettuale). Ma dal 1971, dopo la fusione, sono stati molti i tentativi di ridar vita ad un club che potesse seguire le orme del Wacker.\nIl primo tentativo fu quello del \"Wacker 72\", che non si concretizz\u00f2 e diede vita all'ASK Liesing. Un secondo, negli anni ottanta, and\u00f2 invece a buon fine: la squadra fondata come \"Wacker Wien\" si guadagn\u00f2 l'attenzione della stampa e, attraverso una successiva fusione con il Gro\u00df Viktoria nacque il \"Wacker/Gro\u00df Viktoria\", che nel 1988-1989 fu promosso in Regionalliga. In seguito, i soliti problemi finanziari convinsero il presidente Anton Cupak a retrocedere la squadra nella Wiener Stadtliga, nonostante un buon piazzamento a met\u00e0 classifica, e ripartire con la denominazione di Viktoria.\nIl Wacker ricompar\u00ec nella Stadtliga, e nel 1994-1995 ottenne un grande successo con la conquista della Coppa della WFV, con un 4-2 in finale al Gersthofer. Curiosamente, poco dopo questo exploit il club ha dovuto interrompere l'attivit\u00e0 e pensare seriamente a lasciare nuovamente Vienna. Cos\u00ec, il 26 novembre 1999, dalla fusione con l'ASK Lichtenw\u00f6rth, una piccola squadra della Bassa Austria, nacque lo Sportclub Wacker Wien-Lichtenw\u00f6rth. L'ultimo tentativo in ordine di tempo di ridare vita alla gloriosa storia del Wacker risale al 2005. Questa nuova societ\u00e0, sotto il nome storico di Sportclub Wacker Wien, gioca le partite casalinghe nello stadio del Wiener-Viktoria, e al 2008-2009 milita nella pi\u00f9 bassa categoria nazionale.\nBibliografia.\nOpere in tedesco da cui sono tratte le note a questo articolo:\nCollegamenti esterni.\n Articolo sul centenario della fondazione"}
{"id": "2275756", "revid": "124123", "url": "https://it.wikipedia.org/wiki?curid=2275756", "title": "Elisa Carri\u00f3", "text": "Biografia.\nFondatrice del partito Sostegno per una Repubblica Egualitaria e la Coalizione Civica entrambi movimenti di centro-sinistra. Ex membro dell'Unione Civica Radicale ed attuale leader dell'opposizione al governo peronista progressista di Cristina Fern\u00e1ndez de Kirchner. Si \u00e8 presentata come candidata alle presidenziali del 2003 e a quelle del 2007."}
{"id": "2275763", "revid": "1543377", "url": "https://it.wikipedia.org/wiki?curid=2275763", "title": "Giorgio Gagliani", "text": "Biografia.\nEconomista, allievo di Federico Caff\u00e8, studi\u00f2 presso l'Universit\u00e0 di Roma \"La Sapienza\" ove consegu\u00ec la laurea nel 1967; si perfezion\u00f2, successivamente, presso la University of Chicago.\nDocente nelle Universit\u00e0 della Calabria (1972-1993) e di Cassino (1993-2004), fu professore incaricato (1972 - 1979) ed ordinario (1979 - 1993) di Economia Politica presso la facolt\u00e0 di Scienze Economiche e Sociali dell'ateneo calabrese, della quale fu preside per il quadriennio 1983-1987; dal 1990 al 1993 presiedette la Biblioteca Interdipartimentale di Scienze Economiche e Sociali \"E. Tarantelli\". Trasferitosi presso la facolt\u00e0 di Economia dell'Universit\u00e0 di Cassino nel 1993, fu titolare della cattedra di Macroeconomia. Fu inoltre \"visiting professor\" presso le sedi universitarie di Oxford, Berkeley ed Austin, in Texas.\nHa pubblicato sulla \"European Economic Review\", sull\u2019\"American Journal of Sociology\", sulla \"European Sociological Review\", su \"Politica Economica\", \"Note Economiche\" e \"Ricerche Economiche\", ed \u00e8 autore di un'importante monografia sulla curva di Phillips."}
{"id": "2275764", "revid": "149727", "url": "https://it.wikipedia.org/wiki?curid=2275764", "title": "Castel d'Agogna", "text": ""}
{"id": "2275765", "revid": "181699", "url": "https://it.wikipedia.org/wiki?curid=2275765", "title": "Gatto Soriano", "text": ""}
{"id": "2275767", "revid": "409971", "url": "https://it.wikipedia.org/wiki?curid=2275767", "title": "Alfiano", "text": "Alfiano \u00e8 una frazione del comune cremonese di Corte de' Frati, suddivisa in due distinti villaggi e posta a nord del centro abitato verso l'Oglio.\nStoria.\nLa localit\u00e0 si divide oggi in due villaggi, il vecchio e il nuovo, di antica origine nel Contado di Cremona, e assommava 250 abitanti a met\u00e0 Settecento.\nFin dall'epoca epoca longobarda era una \"curtis\" del monastero femminile di S. Salvatore (poi S. Giulia) di Brescia e comprendeva le due sponde del fiume Oglio, cio\u00e8 gli attuali Alfiano Vecchio e Nuovo, in provincia di Cremona, e Alfianello, in provincia di Brescia. La \"curtis\" si trovava in posizione strategica, dove la \"via Cremonensis\" attraversava l'Oglio Il toponimo del paese di Corte de' Frati, appartenente al feudo di Alfiano, inizio a chiamarsi cos\u00ec nel XIII secolo.\nIl \"Polittico\" di S. Giulia, un inventario di beni del primo decennio del X secolo, documenta la presenza non solo di una \"cappella\", ma anche di un porto con tre \"naves\". Due diplomi imperiali confermano la propriet\u00e0: Lotario I nell'837 e Lotario III nel 1136. Le bolle papali fra il 1060 (Nicola II) e il 1251 (Innocenzo IV) confermano pure la propriet\u00e0 e documentano l'esistenza di una chiesa di S. Giulia, tuttora esistente in Alfiano Vecchio.\u00a0 \nIl toponimo del paese di Corte de' Frati, appartenente al feudo di Alfiano, inizio a chiamarsi cos\u00ec nel XIII secolo.\nIn et\u00e0 napoleonica, dal 1810 al 1816, Alfiano fu gi\u00e0 frazione di Corte de' Frati, recuperando per\u00f2 l'autonomia con la costituzione del Regno Lombardo-Veneto.\nNel 1823 il comune si espanse annettendo Aspice e Grimone.\nAll'unit\u00e0 d'Italia nel 1861, il comune contava 1507 abitanti, e due anni dopo cambi\u00f2 nome in Alfiano ed Uniti.\nNel 1868 il comune di Alfiano ed Uniti venne aggregato al comune di Corte de' Frati secondo lo schema napoleonico."}
{"id": "2275773", "revid": "356024", "url": "https://it.wikipedia.org/wiki?curid=2275773", "title": "Mirandese", "text": ""}
{"id": "2275777", "revid": "33689", "url": "https://it.wikipedia.org/wiki?curid=2275777", "title": "Gaio Giunio Donato", "text": "Biografia.\nConsole suffetto dell'Impero romano prima del 257, anno in cui ricopr\u00ec il ruolo di \"praefectus urbi\", per poi divenire console ordinario nel 260. Era forse imparentato con Gaio Mevio Donato Giuniano."}
{"id": "2275781", "revid": "287204", "url": "https://it.wikipedia.org/wiki?curid=2275781", "title": "Julio Cobos", "text": "\u00c8 stato vicepresidente dell'Argentina dal 2007 al 2011, detto il \"doppio traditore\" perch\u00e9 ha tradito il Governo al quale appartiene e anche il Partito Radicale, dal quale \u00e8 stato cacciato.\nAlle elezioni del 2007 si \u00e8 presentata assieme Cristina Fern\u00e1ndez de Kirchner per il partito socialdemocratico peronista Fronte per la Vittoria. Ex governatore della Provincia di Mendoza, nel 2007 lascia il suo partito Unione Civica Radicale perch\u00e9 sostenitore della politica di N\u00e9stor Kirchner, giustizialista di sinistra. Nel mese di giugno del 2008 entra in conflitto con la presidente a causa della sua opposizione alla riforma n. 125 del settore agroalimentare. Da quel momento si \u00e8 posto all'opposizione del kirchnerismo, pur conservando la carica vicepresidenziale. \nAlla fine del 2008 ha fondato una nuova nuova alleanza elettorale, chiamato Consenso Federale(ConFe) che doveva entrare a far parte dell'Accordo Civico e Sociale, ma un mese prima delle elezioni parlamentari uno dei partiti dell'alleanza si \u00e8 ritirato e il ConFe \u00e8 stato escluso dalle elezioni.\nAlle elezioni parlamentari del 2013 si \u00e8 candidato col suo vecchio partito, l'Unione Civica Radicale ed \u00e8 stato eletto deputato per la provincia di Mendoza."}
{"id": "2275784", "revid": "438678", "url": "https://it.wikipedia.org/wiki?curid=2275784", "title": "Una pallottola spuntata 33\u2153 - L'insulto finale", "text": "\"Una pallottola spuntata 33\u2153 - L'insulto finale (Naked Gun 33\u2153: The Final Insult)\" \u00e8 un film del 1994 diretto da Peter Segal.\n\u00c8 l'ultimo capitolo di una fortunata serie iniziata nel 1988 con \"Una pallottola spuntata\" e continuata da \"Una pallottola spuntata 2\u00bd - L'odore della paura\" nel 1991.\nTrama.\nIl terrorista Rocco Dillon viene avvicinato in carcere dal signor Pahpshmir, che vuole coinvolgerlo in un attentato terroristico. Frank Drebin si era frattanto ritirato dalla Polizia di Los Angeles dopo avere sposato Jane; tuttavia, quando il Dipartimento viene a conoscenza dei piani di Rocco, Drebin accetta di tornare in polizia al fine di prevenire l'attentato.\nMentre Jane, delusa, parte per un viaggio insieme a un'amica, Frank viene infiltrato sotto copertura nella cella di Rocco Dillon, dove finge di essere \"Nick lo sfregiatore magico\". Nel frattempo Jane trova l'indirizzo della ragazza di Rocco scritta a mano da Frank, e conclude che il marito si vedeva realmente con un'altra donna: a bordo di un autotreno si dirige verso il nascondiglio di Rocco. Intanto Frank e Rocco riescono ad evadere dal carcere attraverso un tunnel che li conduce nel cortile di un liceo pubblico di Los Angeles. Al di fuori della scuola trovano ad attenderli la madre di Rocco, che li conduce in una casa di campagna dove incontrano Tanya Peters, la sua bellissima e prorompente fidanzata.\nPi\u00f9 tardi Rocco racconta a Frank dei suoi piani per bombardare il teatro dove si terr\u00e0 la cerimonia per i premi Oscar. Frank e Jane riescono con uno stratagemma ad infiltrarsi alla serata di gala dei premi, causando il caos pi\u00f9 completo sul palco cercando la bomba, che sanno essere nascosta in una delle buste. Rocco Dillon arriva e punta la sua pistola verso Frank, il quale tiene in mano la busta con la bomba, dopo averla strappata dalle mani di Raquel Welch, che stava per aprirla. Dopo una colluttazione tra Rocco e Frank, l'ordigno viene lanciato in aria, dove esplode in un aereo con Pahpshmir e Rocco.\nNove mesi dopo, Frank e Jane diventano genitori del loro primo figlio. Tuttavia Frank, in compagnia di Nordberg, il giorno del lieto evento sbaglia sala parto e il bambino che vi trova \u00e8 nero, perci\u00f2 insegue furioso l'amico, passando di fronte a Jane ed Ed con in braccio il loro vero figlio, ma senza notarlo.\nAccoglienza.\nBotteghino.\nIl film ha incassato oltre $ 51 milioni negli Stati Uniti e in Canada e $ 81 milioni a livello internazionale, per un totale mondiale di $ 132 milioni. Tuttavia, questo sarebbe il film con il minor incasso della serie \"Una pallottola spuntata\". Ancora, quest'ultimo film \u00e8 riuscito a conquistare il titolo al botteghino del fine settimana n. 1 negli Stati Uniti durante il weekend di apertura (anche gli altri due film della serie).\nCritica.\n\"Una pallottola spuntata 33\u2153 - L'insulto finale\" ha ricevuto recensioni contrastanti da parte della critica. Il film detiene una valutazione del 54% su Rotten Tomatoes, sulla base di 35 recensioni, con una valutazione media di 5,6/10. Il consenso critico del sito web recita: \"\"Una pallottola spuntata 33\u2153 - L'insulto finale\" non pu\u00f2 fare a meno di essere sporadicamente divertente grazie al lavoro affidabile e solido di Leslie Nielsen, ma \u00e8 comunque un forte calo rispetto all'originale.\" Su Metacritic ha un punteggio medio ponderato del 63% basato su recensioni di 21 critici, indicando \"recensioni generalmente favorevoli\". Il pubblico intervistato da CinemaScore ha assegnato al film un voto \"B+\" su una scala da A a F.\nPeter Rainer del \"Los Angeles Times\" ha elogiato la sequenza di apertura, che parodiava \"Gli intoccabili\", e il culmine degli Academy Awards, ma ha ritenuto che la parte centrale non fosse ispirata e che il film nel complesso avesse una trama troppo piccola e si basasse troppo sulla commedia senza il romantico o elementi d'azione dei film precedenti. Altri hanno ritenuto che l'umorismo fosse debole e troppo simile a quello dei film precedenti. Roger Ebert del \"Chicago Sun-Times\" ha assegnato al film tre stelle su quattro, la stessa valutazione che ha dato a \"Una pallottola spuntata 2\u00bd - L'odore della paura\"."}
{"id": "2275785", "revid": "33689", "url": "https://it.wikipedia.org/wiki?curid=2275785", "title": "Publio Cornelio Secolare", "text": "Biografia.\nDi lui un'epigrafe monca da Leptis Magna (EDCS-06000678). Dal 258 al 260 fu \"praefectus urbi\"; nel 260 fu console per la seconda volta."}
{"id": "2275794", "revid": "187109", "url": "https://it.wikipedia.org/wiki?curid=2275794", "title": "Paesi industrializzati", "text": ""}
{"id": "2275801", "revid": "88740", "url": "https://it.wikipedia.org/wiki?curid=2275801", "title": "Progetto GIPF", "text": "Il Progetto \"GIPF\" \u00e8 una serie di sei giochi creata del designer Kris Burm.\nPiano dell'opera.\nLa serie prende il nome dal primo gioco, \"GIPF\", e l'idea che sta dietro al progetto \u00e8 che la ricompensa per la vittoria in ciascuno degli altri giochi serve al vincitore per introdurre nuovi pezzi con poteri speciali chiamati, \"potenziali\", in un gioco concorrente del \"GIPF\".\nTuttavia, ciascuno dei giochi pu\u00f2 anche essere giocato individualmente in modo normale, dato che essi hanno guadagnato la fama proprio in questa forma. I potenziali sono disponibili in tre set separati, il primo contenente i potenziali \"TAMSK\", il secondo i potenziali \"Z\u00c8RTZ\" e \"DVONN\" (insieme a pezzi che servono a espandere i giochi \"Z\u00c8RTZ\" autonomi), ed il terzo set finale contenente i potenziali \"YINSH\" e \"P\u00dcNCT\" pi\u00f9 pezzi extra \"GIPF\". La pubblicazione del terzo set di espansione alla mostra dei giochi di Essen del 2006 ha completato il progetto, segnando la collaborazione di Burm con la societ\u00e0 produttrice di giochi belga SMART, che adesso pubblica tutti i giochi del progetto \"GIPF\". Nel 2007, Burm ha pubblicato il nuovo gioco \"TZAAR\" per sostituire \"TAMSK\" come secondo gioco del progetto \"GIPF \".\nL'idea di introdurre giochi aggiuntivi che possono essere usati per condizionare l'esito del gioco principale \u00e8 nata dall'infanzia di Burm, allorch\u00e9 lui e il fratello facevano \"correre\" le automobiline lungo un tappeto. Per ogni turno, essi giocavano un altro gioco, ed il vincitore di quel gioco doveva tirare sei dadi per determinare il movimento della macchinina, mentre lo sconfitto poteva tirarli solo cinque volte.\nCaratteristiche.\nTutti i titoli del progetto sono giochi astratti e tutti tranne DVONN vengono disputati su un campo di gioco esagonale, una caratteristica di tutti i giochi \u00e8 quella di ridurre l'area di gioco man mano che ci si avvia verso la conclusione, inoltre in alcuni il giocatore in vantaggio di punteggio \u00e8 costretto a giocare con uno svantaggio di gioco.\nPremi e riconoscimenti.\nFino al 2005, il gioco pi\u00f9 popolare della serie, secondo la Lista internet dei 100 migliori giochi, \u00e8 \"DVONN\", bench\u00e9 \"YINSH\" ottenga il punteggio medio pi\u00f9 alto dai giocatori, sia nella lista dei 100 migliori giochi che nel sito web BoardGameGeek. \"Z\u00c8RTZ\", \"DVONN\", e \"YINSH\" hanno tutti vinto il premio Mensa Select.\nLista dei giochi.\nLa maggior parte dei giochi della serie pu\u00f2 essere giocata liberamente online o contro avversari liberamente disponibili al computer. "}
{"id": "2275802", "revid": "106310520", "url": "https://it.wikipedia.org/wiki?curid=2275802", "title": "Gran Premio d'Austria 1999", "text": "Il Gran Premio d'Austria 1999 \u00e8 stato un Gran Premio di Formula 1 disputato il 25 luglio 1999 sull'A1-Ring di Zeltweg. La gara \u00e8 stata vinta da Eddie Irvine, su Ferrari; secondo e terzo sono giunti rispettivamente David Coulthard e Mika H\u00e4kkinen.\nGara.\nResoconto.\nAl via H\u00e4kkinen viene affiancato da Coulthard: alla seconda curva Mika \u00e8 in vantaggio sulla traiettoria esterna, lo scozzese tenta un attacco all'interno in staccata finendo per\u00f2 per toccare il compagno sul retrotreno. H\u00e4kkinen va in testacoda, ripartendo in ultima posizione, mentre Coulthard prosegue indisturbato in testa alla corsa. Pi\u00f9 indietro, Salo tampona Herbert: il pilota della Ferrari deve sostituire il musetto della sua vettura, mentre l'inglese perde l'alettone posteriore, ripartendo dai box con diversi giri di svantaggio.\nCoulthard mantiene la testa della corsa fino al suo pit stop, attorno a met\u00e0 gara; passa quindi in prima posizione Irvine, che spinge al massimo sfruttando il momento in cui la sua vettura \u00e8 pi\u00f9 leggera fino al suo rifornimento, al 42\u00ba giro. Quando il pilota della Ferrari torna in pista \u00e8 davanti al rivale; Coulthard tenta di sorpassarlo fino al traguardo, ma deve accontentarsi del secondo posto. Irvine conquista cos\u00ec la seconda vittoria stagionale e in carriera, davanti a Coulthard e H\u00e4kkinen, autore di una gran rimonta dal fondo del gruppo; quarto \u00e8 Frentzen, che precede Wurz (pilota di \"casa\") e Diniz, a punti per la seconda volta consecutiva."}
{"id": "2275810", "revid": "287204", "url": "https://it.wikipedia.org/wiki?curid=2275810", "title": "RAOA", "text": "Sigle.\nRAOA \u2013 \"Railway Accounting Officers Association\", consorzio ferroviario nordamericano, dal 12 ottobre 1934 \u00e8 diventato \"Association of American Railroads\""}
{"id": "2275812", "revid": "198277", "url": "https://it.wikipedia.org/wiki?curid=2275812", "title": "Gran Premio di Germania 1999", "text": "Il Gran Premio di Germania 1999 \u00e8 stato un Gran Premio di Formula 1 disputato il 1\u00ba agosto 1999 sullo Hockenheimring. La gara \u00e8 stata vinta da Eddie Irvine, su Ferrari; secondo e terzo sono giunti rispettivamente Mika Salo e Heinz-Harald Frentzen.\nQualifiche.\nResoconto.\nH\u00e4kkinen conquista l'ottava pole position stagionale con un vantaggio di appena cinquanta millesimi su Frentzen; il pilota della Jordan sfrutta al meglio il motore da qualifica fornitogli dalla Mugen-Honda, rimanendo anche in cima alla lista dei tempi per un certo periodo prima di essere battuto da H\u00e4kkinen. Terzo \u00e8 Coulthard, che precede Salo e Irvine, rallentato da un'uscita di pista nel suo primo tentativo; seguono Barrichello, Panis, Hill, Trulli e Fisichella. Nella seconda met\u00e0 dello schieramento si mette in luce Gen\u00e9, che si qualifica quindicesimo con la Minardi; in difficolt\u00e0 invece Alesi, solo penultimo in qualifica.\nGara.\nResoconto.\nAl via H\u00e4kkinen mantiene il comando della corsa; alle sue spalle si inserisce Salo seguito da Coulthard, Irvine, Barrichello, Ralf Schumacher e Wurz. Pi\u00f9 indietro Villeneuve travolge l'incolpevole Diniz, mandandolo fuori pista: entrambi sono costretti al ritiro. Nel corso del primo passaggio Barrichello sopravanza Irvine, superando due tornate pi\u00f9 tardi anche Frentzen e portandosi in quarta posizione; la gara del brasiliano finisce per\u00f2 pochi giri dopo per un problema meccanico alla sua Stewart. Nel frattempo H\u00e4kkinen controlla la gara senza grossi problemi, mentre dietro di lui il suo compagno di squadra segue da vicino Salo. Dopo diversi tentativi di sorpasso andati a vuoto nelle tornate precedenti, al 10\u00ba giro Coulthard attacca con fin troppa decisione il finlandese alla \"Ostkurve\", finendo per tamponarlo: Salo continua senza problemi, mentre lo scozzese deve tornare ai box per sostituire il musetto incidentato della propria vettura, ripartendo decimo.\nLa situazione nelle prime posizioni rimane stabile fino al 21\u00ba giro, quando Frentzen apre la prima e unica serie di \"pit stop\". In sequenza, rabboccano anche Irvine, Salo e H\u00e4kkinen, quest'ultimo alla fine della 24\u00aa tornata; la sosta del pilota della McLaren \u00e8 per\u00f2 rallentata da un problema con il sistema di rifornimento, che gli costa una decina di secondi. Passano cos\u00ec in testa le due Ferrari, con Salo che dopo un giro, per ordine di scuderia, cede il comando a Irvine che da par suo aveva sopravanzato Frentzen nel gioco dei \"pit stop\". Contemporaneamente sulla monoposto di H\u00e4kkinen, rientrato in pista in quarta posizione, si sgonfia improvvisamente la gomma posteriore sinistra, mentre il finlandese sta percorrendo in piena accelerazione il rettilineo successivo alla variante \"Senna\": il pilota perde il controllo della propria McLaren che, dopo una serie di piroette, sbatte violentemente contro le barriere all'entrata del \"Motodrom\"; H\u00e4kkinen, pur visibilmente scosso, rimane illeso.\nLa corsa per le posizioni di vertice \u00e8 decisa, con i ferraristi Irvine e Salo che controllano facilmente gli inseguitori, guidati da Frentzen su Jordan e Ralf Schumacher su Williams; pi\u00f9 indietro, fatica a rimontare Coulthard, che deve anche effettuare uno \"stop and go\" per avere tagliato la seconda \"chicane\" nel sorpassare Panis. Lo scozzese approfitta del ritiro di Herbert (quinto fino a cinque tornate dal termine) per risalire fino alla quinta posizione finale, proprio davanti al francese della Prost, che conquista il secondo punto stagionale."}
{"id": "2275814", "revid": "767487", "url": "https://it.wikipedia.org/wiki?curid=2275814", "title": "Qualcuno sta uccidendo i pi\u00f9 grandi cuochi d'Europa", "text": "Qualcuno sta uccidendo i pi\u00f9 grandi cuochi d'Europa (\"Who Is Killing the Great Chefs of Europe?\") \u00e8 un film statunitense del 1978 diretto da Ted Kotcheff.\nTrama.\nNatasha \"Nat\" O'Brien \u00e8 una celebre cuoca pasticciera, inviata a Londra per collaborare a una cena di stato, tenuta dalla regina Elisabetta II e organizzata dal critico culinario Maximillian \"Max\" Vandeveer; Max \u00e8 anche l'obeso editore della rivista per gourmet \u201cEpicureo\u201d nonch\u00e9 patrono e mecenate di parecchi noti cuochi europei, ciascuno dei quali \u00e8 noto per un suo piatto personale.\nQuando si incontrano, Max sta gongolando per l'ultimo numero della rivista, il cui articolo \u201cIl pasto pi\u00f9 favoloso del mondo\u201d mette in luce i capolavori dei suoi cuochi preferiti; per\u00f2 la salute di Max risente da tempo delle sue pessime abitudini alimentari, dovute all'assaggio continuo di cibi sofisticati e pesanti da digerire.\nLa nota dolente di Natasha \u00e8 la presenza del suo ex marito Robert Ross, detto Robby; mentre Nat si occupa di piatti ricercati e palati raffinati, Robby \u00e8 un imprenditore dei fast food e punta sul consumatore medio.\nTerminato il pasto a Buckingham Palace, Nat incontra il collega Louis Kohner e ha un rapporto con lui di una sola notte; il mattino dopo Natasha trova Kohner morto in un forno a 450\u00b0; viene interrogata dall'ispettore Blodgett, e dopodich\u00e9 parte con Robby per Venezia. Qui trova un altro rinomato chef, Fausto Zoppi, e si danno appuntamento alla cucina di lui; ma all'arrivo Nat lo trova annegato in una vasca di aragoste. Interrogata nuovamente dalle autorit\u00e0 veneziane, Natasha riceve una telefonata da Robby che le chiede di venire a Parigi per impedire la morte di un cuoco francese; nella capitale discutono sulle morti di Kohner e Zoppi, in particolare come sono stati uccisi. Quella stessa notte Max li chiama, e Natasha intuisce il fattore comune: entrambi i morti compaiono sull\u2019articolo di Max con il loro piatto pi\u00f9 noto. Da qui la pasticciera deduce che la prossima vittima sar\u00e0 Jean-Claude Moulineau, il cui piatto migliore \u00e8 la \"Canard \u00e0 la presse\" (l\u2019anatra alla pressa).\nRobby sospetta di Max, perch\u00e9 ha scelto lui i nomi che compaiono nell'articolo, ma Natasha sospetta di un escluso dalla lista, Auguste Grandvilliers; tentando di avvertire Moulineau, sono invece contattati da Grandvilliers che sostiene che qualcuno sia nel suo ristorante; Nat e Robby si recano sul posto e trovano lo chef nella cella frigorifera, appeso a un uncino usato per reggere la carne ma ancora vivo.\nIn tutto ci\u00f2 i due ex coniugi si stanno riavvicinando al punto di innamorarsi nuovamente; il giorno dopo l'ispettore Doyle li informa che Moulineau \u00e8 stato ucciso infilandogli la testa in una pressa per anatre. Natasha deve tornare a Londra per partecipare al programma \u201cA Moveable Feast\u201d, e Robby la segue per proteggerla; poi per\u00f2 apprendono da Max che l'ispettore Blodgett ha chiamato Ms. Beecham per informare Max della fine delle indagini: Grandvilliers ha confessato gli omicidi. Sollevato, Robby pu\u00f2 partire per Bruxelles; ma all'aeroporto, mentre guarda Natasha in tv, nota che la torta usata nello show \u00e8 diversa: qualcuno l'ha sostituita con un'altra uguale che contiene una bomba. Chiamato Blodgett per sapere di pi\u00f9 sulla confessione di Grandvilliers, scopre che non c'\u00e8 stata nessuna confessione; sospettando nuovamente di Max, Robby corre allo studio televisivo e allontana Nat dalla torta bomba, che esplode meno di un minuto dopo.\nIn realt\u00e0 Max \u00e8 innocente: l'assassino era la signora Beecham, l'assistente del critico sperava che, uccidendo i cuochi favoriti del suo capo, questi si decidesse a una dieta seria per migliorare la sua salute. Conclusa la vicenda, Natasha e Robby si risposano.\nRiconoscimenti.\nA Robert Morley \u00e8 andato uno dei \"Los Angeles Film Critics Association Awards\" come miglior attore non protagonista e quello della \"National society of Film critics\".\nCandidature ai premi \"Golden Globe\" per Jacqueline Bisset (miglior attrice protagonista) e per Robert Morley (miglior attore non protagonista)."}
{"id": "2275815", "revid": "287204", "url": "https://it.wikipedia.org/wiki?curid=2275815", "title": "RTOA", "text": "Sigle.\nRTOA \u2013 \"Railway Treasury Officers Association\", consorzio ferroviario nordamericano, dal 12 ottobre 1934 \u00e8 diventato \"Association of American Railroads\" (AAR)"}
{"id": "2275819", "revid": "1543377", "url": "https://it.wikipedia.org/wiki?curid=2275819", "title": "Balma del Messere", "text": "La Balma del Messere o Grotta dei Saraceni \u00e8 una caverna naturale ai piedi di una parete rocciosa situata di fronte alla frazione di Cantarana nel comune di Ormea. La grotta \u00e8 una delle pi\u00f9 belle testimonianze di cavit\u00e0 murate di tutto l'arco alpino.\nLetteratura e leggenda.\nLa tradizione fa risalire la fortificazione al periodo dei Saraceni e infatti viene anche chiamata Grotta dei Saraceni. Qualche storico ha legato il nome Balma del Messere alla leggendaria vicenda di Aleramo e Adelasia che potrebbero averla usata come rifugio durante la fuga dalle ire dell'imperatore Ottone. Si racconta anche che il poeta inglese Byron, durante le sue peregrinazioni in Italia, sia entrato nella caverna ed abbia inciso due versi su di una pietra, di cui oggi non rimane traccia.\nLa storia.\nLa val Tanaro, come la Liguria e il Sud del Piemonte, fu teatro delle incursioni saracene del X sec. La tradizione orale, i resti di costruzioni dell'epoca e i vocaboli rimasti nel dialetto ormeasco ne sono la testimonianza.\nArrivarono nella valle probabilmente dal colle di Nava provenendo dalla Liguria, dove avevano distrutto nel 935 Castelvecchio, nei pressi di Imperia, o dalla val Roia, attraverso il colle dei Signori.\nNella vallata sostarono per parecchio tempo anche perch\u00e9 era un buon luogo di partenza per le scorrerie nella ricca pianura piemontese. Si trovarono cos\u00ec bene che costruirono un Frassineto (luogo fortificato) utilizzando una caverna naturale: la Grotta dei Saraceni o Balma del Messere nei pressi di Ormea. \nAltre testimonianze sono il torrione cilindrico del castello di Ormea, oggi non pi\u00f9 esistente, ma chiaramente visibile nella stampa del Theatrum Sabaudiae del XVII sec.\nSul Castelletto, poggio che sovrasta l'abitato di Ormea, esisteva una torre, le cui fondamenta sono ancora verificabili alla base della statua della Madonna, innalzata sul luogo nel 1964.\nLa torre di Barchi rimane, con la Grotta di Cantarana, la testimonianza pi\u00f9 evidente del periodo in cui si verificarono incursioni dei Saraceni nella zona di Ormea.\nProbabilmente queste costruzioni e altre, oggi non pi\u00f9 esistenti, furono erette in zone strategicamente valide dal punto di vista militare perch\u00e9 facilmente difendibili, ma anche perch\u00e9 fornissero la possibilit\u00e0 di essere utilizzate per comunicare attraverso segnali luminosi. \nAnche nella zona di Bagnasco si possono ancora vedere una torre cilindrica proprio a ridosso dell'abitato e i ruderi di un castello saraceno su di un poggio nei pressi dell'antica chiesa di Santa Giulitta.\nAltre testimonianze del periodo si possono riscontrare anche nelle tradizioni popolari, a Ormea il carnevale storico degli Aboi e a Bagnasco un gruppo folcloristico propone un bal do sabre (ballo della sciabola) in costumi arabi.\nLa facciata.\nIl muro che chiude la grande caverna \u00e8 in pietre locali tenute assieme da una malta molto compatta. La regolarit\u00e0 del manufatto \u00e8 notevole segno di una tecnica costruttiva piuttosto avanzata.\nPartendo dal basso possiamo vedere due piccole porte alle estremit\u00e0, nei pressi della parete rocciosa; quella di sinistra ha la particolarit\u00e0 di avere un doppio arco in pietra come trave, probabilmente per sopportare meglio il peso della struttura. Esistono poi quattro feritoie strombate verso l'interno, tipiche aperture utilizzate per la difesa, riscontrabili nei castelli. Non considerando i buchi utilizzati come supporto alle impalcature di legno per la costruzione, al centro della muraglia, a circa 4 metri di altezza, possiamo vedere due finestroni, di cui uno chiuso con pietre. Questo ci fa pensare a un doppio piano nella struttura interna. Alla sommit\u00e0, anche se i crolli non ci permettono di verificare la forma originale, si vedono delle aperture, probabilmente esistenti gi\u00e0 originariamente, che permettevano la fuoriuscita del fumo prodotto dal fuoco acceso all'interno.\nA seconda che si consideri la Balma una struttura militare o civile, possiamo ipotizzare due diverse soluzioni per la facciata originale.\nL'interno.\nLa caverna all'interno ha una superficie di circa 200 m\u00b2 e non presenta stillicidio permanente.\nVicino alla porta laterale sinistra si pu\u00f2 ancora vedere la buca fatta durante gli scavi archeologici.\nIl muro ha nella parte centrale una rientranza per tutta la lunghezza proprio all'altezza delle finestre. Probabilmente serviva per appoggiare un piano in legno oggi completamente scomparso. La malta, inserita tra le pietre, \u00e8 di buona qualit\u00e0 e dimostra che il muro non \u00e8 stato fatto con mezzi di fortuna, ma \u00e8 stata una costruzione studiata e realizzata con una certa tecnica. \nL'interno \u00e8 completamente spoglio e non si vedono scavi o residui di pareti, questo fa pensare che le strutture interne, senz'altro presenti, fossero in legno. \nPossiamo ipotizzare due possibili soluzioni di struttura interna a seconda che la grotta sia stata utilizzata per scopi militari o civili. \nLa preistoria.\nCaverne, grotte e antri furono utilizzati come abitazioni dall'uomo, al punto che nell'accezione comune l'uomo primitivo viene identificato come \"cavernicolo\".\nNella val Tanaro non si sono trovate tracce umane del periodo paleolitico (200.000-5.000 a.C.), e ci\u00f2 pu\u00f2 essere spiegato con la presenza delle ultime glaciazioni. Nel periodo neolitico (5.000-2.200 a.C.) la presenza dell'uomo \u00e8 segnalata nell'entroterra ligure e in Val Tanaro. Pi\u00f9 importanti sono i reperti rinvenuti per quanto riguarda l'et\u00e0 del bronzo.\nScavi archeologici.\nNella grotta dei Saraceni sono state organizzate due campagne di scavo: nel 1979 ad opera dell'Istituto di Antropologia dell'Universit\u00e0 di Torino e nel 1982 della Soprintendenza Archeologica del Piemonte. Nella prima campagna furono investigati gli strati interni alla Balma per circa 1 m di profondit\u00e0, nella seconda gli strati sottostanti.\nNel corso del primo scavo fu trovato un frammento di orlo di olletta in terracotta fine, di colore nero e decorata con motivi zigzaganti. Reperto unico in Val Tanaro, ma documentata da ritrovamenti nel Finalese e nel sud della Francia come tipica delle culture neolitiche. Negli strati pi\u00f9 superficiali \u00e8 stata verificata l'esistenza di ceramica medievale e dell'et\u00e0 del bronzo.\nLa seconda campagna document\u00f2 la presenza umana nell'ultimo neolitico, con ritrovamenti di cocci di ceramica pi\u00f9 grossolana.\nLa leggenda di Aleramo.\nLe vicende di Aleramo si muovono tra poche informazioni storiche e molte leggende. Una di queste racconta che Aleramo ed Adelasia, in fuga dall'imperatore Ottone I, ripararono nella caverna di Ormea. Dal personaggio deriv\u00f2 la dicitura Balma del Messere in sostituzione di Grotta dei Saraceni.\nIl sentiero.\nPer raggiungere la Balma del Messere ci sono due soluzioni:"}
{"id": "2275820", "revid": "287204", "url": "https://it.wikipedia.org/wiki?curid=2275820", "title": "Aleksandar Matanovi\u0107", "text": "Campione jugoslavo dei giovani nel 1948, nel 1955 ottenne il titolo di Grande Maestro. Dopo essere stato 2\u00ba nel campionato jugoslavo nel 1951, 1956, 1959, lo vinse nel 1962, nel 1969 e nel 1978.\nHa partecipato a diversi tornei zonali e interzonali, occupando in questi ultimi posizioni di media classifica.\nMatanovi\u0107 ha partecipato dal 1954 al 1972 a 11 Olimpiadi per la Jugoslavia, ottenendo 13 medaglie: 4 individuali (una d'oro in 4\u00aa scacchiera a Siegen 1970, due d'argento e una di bronzo) e 9 di squadra (5 d'argento e 4 di bronzo). Ha giocato 146 partite col risultato complessivo di + 61 = 73 \u2013 12 (66,8 %).\nNei tornei \u00e8 stato 1\u00ba ad Abbazia nel 1953, 2\u00ba a Belgrado nel 1954, 1\u00ba ad Amburgo e 2\u00ba-3\u00ba a Zagabria nel 1955; 1\u00ba a Beverwijk nel 1957; nel 1961 \u00e8 stato 2\u00ba-5\u00ba a Mar del Plata, 2\u00ba-4\u00ba a Santa Fe, 1\u00ba-2\u00ba a Buenos Aires, 1\u00ba a Zevenaar; nel 1964 2\u00ba a Gerusalemme; nel 1965 2\u00ba-4\u00ba a Netanya.\nDal 1966 \u00e8 il principale editore dell'\"Informatore Scacchistico\", rivista semestrale di grande diffusione e molto popolare tra gli scacchisti di tutto il mondo. Con la collaborazione di molti grandi maestri ha pubblicato anche l\"'Enciclopedia delle aperture negli scacchi\" (spesso abbreviata in ECO: \"Encyclopaedia of Chess Openings\") ovvero l'opera principale di classificazione delle aperture presenti nel gioco degli scacchi; costituisce il punto di riferimento per scacchisti e appassionati del gioco."}
{"id": "2275824", "revid": "701660", "url": "https://it.wikipedia.org/wiki?curid=2275824", "title": "Chiesa di Santa Maria d'Aurio", "text": "La chiesa di Santa Maria d'Aur\u00eco sorge nelle campagne di Lecce, al confine con il comune di Surbo. \nStoria.\nLa storia della chiesa risale al XII secolo e le prime tracce della sua esistenza si hanno in documenti di epoca normanna. In un diploma del 1180, Tancredi d'Altavilla dona alla Chiesa dei Santi Niccol\u00f2 e Cataldo in Lecce diverse terre, tra cui il territorio di Aurio. La chiesa \u00e8 la testimonianza architettonica pi\u00f9 antica del casale medievale di Aur\u00eco, scomparso tra il XV e il XVI secolo. Il toponimo d'Aurio potrebbe derivare dalla voce greca \"Layr\u00econ\", ovvero piccolo cenobio. Laure si chiamavano infatti le cripte ipogee dove i basiliani veneravano i santi. \nDescrizione.\nL'edificio, in stile romanico, presenta una facciata a capanna, decorata con un motivo ad archetti pensili che si ripetono anche lateralmente. Il portale \u00e8 sormontato da una lunetta ed \u00e8 fiancheggiato da due leoni stilofori, probabile basamento di un piccolo protiro. La copertura \u00e8 a doppio spiovente. Sul lato destro dell'edificio \u00e8 addossato un ambiente a pianta quadrangolare con volta a botte, adibito a sacrestia. La chiesa \u00e8 dotata di un campanile a vela.\nL'interno \u00e8 ripartito in tre navate da otto colonne, di cui solo quattro portanti, con capitelli a motivo vegetale, su cui si impostano archi acuti. Le navate sono terminanti con altrettante absidi nelle quali si aprono finestre strombate. Rimangono deboli tracce di affreschi, in particolare i resti di una \"Madonna Nera col Bambino\" databile agli inizi del XV secolo, e iscrizioni in greco. Fino al 1928 la chiesa ospitava un polittico ligneo di Bartolomeo Vivarini. Il polittico era costituito da sette pannelli, quattro dei quali andati perduti. Gli altri tre raffigurano, il centrale la Vergine con Bambino, i laterali San Benedetto e Santa Scolastica. Attualmente i pannelli sono visibili presso la Pinacoteca provinciale di Bari.\nDi fronte alla chiesa sorge la Torre dei Cavallari. Fu realizzata nel XVI secolo e faceva parte del sistema difensivo che comprendeva le torri costiere e le masserie fortificate. Ha una forma cilindrica leggermente rastremata verso l'alto.\nCollegamenti esterni.\nScheda del polittico del Vivarini"}
{"id": "2275831", "revid": "729019", "url": "https://it.wikipedia.org/wiki?curid=2275831", "title": "Gran Premio d'Ungheria 1999", "text": "Il Gran Premio d'Ungheria 1999 \u00e8 stato un Gran Premio di Formula 1 disputato il 15 agosto 1999 sullo Hungaroring di Budapest. La gara \u00e8 stata vinta da Mika H\u00e4kkinen, su McLaren; secondo e terzo sono giunti rispettivamente David Coulthard ed Eddie Irvine.\nQualifiche.\nDopo un duello piuttosto serrato con Irvine, H\u00e4kkinen conquista la nona pole position stagionale, con un vantaggio di poco pi\u00f9 di un decimo sul rivale. Terzo \u00e8 Coulthard, che precede Fisichella, Frentzen, Hill, Wurz, Barrichello, Villeneuve e Herbert. In difficolt\u00e0 le Williams, con Zanardi e Ralf Schumacher solo quindicesimo e sedicesimo; disastrosa la prestazione di Salo che, dopo l'ottima gara in Germania due settimane prima, si qualifica addirittura diciottesimo, davanti solo alle due Minardi e alle due Arrows. Alesi riesce a prendere parte alla sessione nonostante un violento incidente occorsogli nella mattinata, causato dalla Arrows di Takagi, che lo rende dolorante ad una gamba.\nGara.\nAl via scattano bene H\u00e4kkinen e Irvine, che mantengono il primo ed il secondo posto; parte invece male Coulthard, che perde due posizioni a favore di Fisichella e Frentzen. Gi\u00e0 dai primi giri H\u00e4kkinen tiene un passo inavvicinabile per Irvine, il cui rendimento \u00e8 piuttosto incostante; alle spalle dei due contendenti al titolo, Fisichella tiene dietro senza particolari problemi Frentzen e Coulthard. La prima serie di rifornimenti \u00e8 aperta proprio dal pilota della Benetton; dopo che tutti i piloti di testa hanno effettuato il proprio pit stop, H\u00e4kkinen riguadagna la testa della corsa, davanti a Irvine, Coulthard, Fisichella, Frentzen e Hill.\nLa situazione rimane invariata fino alla seconda serie di soste, durante la quale H\u00e4kkinen conserva senza problemi la prima posizione; Coulthard e Irvine, staccati ormai di pochi decimi di secondo, rientrano contemporaneamente ai box, con il pilota della Ferrari che riesce a mantenere la posizione, difendendosi dall'attacco dello scozzese. Pi\u00f9 indietro, Fisichella, che occupava il quarto posto, \u00e8 costretto al ritiro per un problema alla pompa della benzina; Barrichello, partito con una strategia su una sola sosta, sopravanza Hill, portandosi al quinto posto. Negli ultimi giri Coulthard mette sotto pressione Irvine; nel corso del 63\u00ba passaggio il nordirlandese, la cui Ferrari \u00e8 afflitta da problemi al differenziale gi\u00e0 dalle prime tornate, commette un errore alla quinta curva del tracciato, facendo cos\u00ec passare Coulthard. Non ci sono altre variazioni e H\u00e4kkinen coglie la quarta vittoria stagionale davanti a Coulthard, Irvine, Frentzen, Barrichello e Hill; Salo, in difficolt\u00e0 dal primo giorno di prove, conclude dodicesimo, distanziato di ben due giri. "}
{"id": "2275845", "revid": "251304", "url": "https://it.wikipedia.org/wiki?curid=2275845", "title": "Gran Premio del Belgio 1999", "text": "Il Gran Premio del Belgio 1999 \u00e8 stato un Gran Premio di Formula 1 disputato il 29 agosto 1999 sul Circuito di Spa-Francorchamps. La gara \u00e8 stata vinta da David Coulthard, su McLaren; secondo e terzo sono giunti rispettivamente Mika H\u00e4kkinen e Heinz-Harald Frentzen.\nQualifiche.\nI piloti della McLaren dominano le qualifiche, con H\u00e4kkinen che conquista la decima pole position stagionale con un vantaggio di circa un decimo sul compagno di squadra Coulthard. Terzo \u00e8 Frentzen,protagonista di un incidente durante le prove libere, staccato di un secondo dalla pole position; il tedesco precede il suo compagno di squadra Hill, Ralf Schumacher ed Irvine, in difficolt\u00e0 con l'assetto della sua Ferrari. Chiudono la top ten Barrichello, Zanardi, Salo e Herbert.\nDurante la prove i piloti della BAR sono protagonisti di diversi incidenti: nelle prove libere del venerd\u00ec Villeneuve finisce a velocit\u00e0 molto elevata nella via di fuga alla fine del rettilineo Kemmel, dopo che sulla sua vettura si era verificato il cedimento strutturale di una sospensione; durante la sessione di qualifica sia Villeneuve che Zonta vanno a sbattere violentemente contro le barriere della velocissima Eau Rouge, a dieci minuti di distanza l'uno dall'altro. Entrambi rimangono illesi, nonostante la violenza degli impatti, e partecipano alla gara.\nGara.\nPrima che le luci dei semafori siano spente, H\u00e4kkinen si muove leggermente dalla sua piazzola sulla griglia; al via il finlandese \u00e8 quindi meno pronto del suo compagno di squadra, che lo affianca e lo supera alla Source. Al termine del primo passaggio Coulthard conduce davanti a H\u00e4kkinen, Frentzen, Irvine, Ralf Schumacher, Zanardi e Hill; lo scozzese tiene un ritmo inavvicinabile per tutti, guadagnando un margine via via pi\u00f9 consistente sul compagno di squadra. Pi\u00f9 indietro, Frentzen non ha problemi nel difendere la sua terza posizione da Irvine, che deve invece guardarsi da Ralf Schumacher.\nLa lotta a distanza tra i due piloti della McLaren prosegue durante le soste ai box, nelle quali H\u00e4kkinen non riesce a ridurre il distacco da Coulthard, che rimane stabile intorno ai dieci secondi.\nTutti i piloti di testa, ad eccezione di Ralf Schumacher e Zanardi, effettuano due soste: la tattica dei due piloti della Williams viene rovinata da Salo, che rallenta Ralf Schumacher quel tanto da impedirgli di attaccare Irvine, e da un problema nel rifornimento di Zanardi, che costringe l'italiano a un secondo pit stop pochi giri dopo il primo. Non ci sono ulteriori variazioni nelle posizioni di testa e Coulthard coglie la sua seconda vittoria stagionale, davanti ad H\u00e4kkinen, Frentzen, Irvine, Ralf Schumacher e Hill; per l'ex campione del mondo inglese si tratta dell'ultimo arrivo a punti in carriera. In fondo al gruppo, Villeneuve giunge per la prima volta nella stagione al traguardo, dopo ben dodici ritiri consecutivi.\nSul podio, H\u00e4kkinen rifiuta di festeggiare con Coulthard e Frentzen e si allontana subito dopo aver ricevuto il premio, probabilmente perch\u00e9 contrariato dalle aspettative che tutto il team McLaren riponeva fin dagli inizi della gara, in quanto volevano vincitore lo stesso pilota finlandese anzich\u00e9 il suo compagno di squadra."}
{"id": "2275848", "revid": "729019", "url": "https://it.wikipedia.org/wiki?curid=2275848", "title": "Mario Argenton", "text": "Biografia.\nNel 1926 \u00e8 sottotenente di complemento d'artiglieria, frequenta la regia accademia d'artiglieria e genio di Torino e nel 1930 ottiene il grado di tenente, Capitano allo scoppio della seconda guerra mondiale partecip\u00f2 con il 3\u00aa Celere alle operazioni sul fronte alpino occidentale, alla campagna Yugoslavia e Balcania, nel luglio 1941 prese parte alla campagna di Russia con il Corpo di spedizione italiano in Russia, dove per i suoi atti valore fu decorato ed avanzato al grado di maggiore, rimpatriato nell'aprile 1942 frequenta la scuola di guerra di Torino ed ottiene l'abilitazione di servizio allo stato maggiore, dopo l'8 settembre 1943 prende parte con la divisione Centauro alla difesa di Roma contro i tedeschi insieme al colonnello Giuseppe Cordero Lanza di Montezemolo. Successivamente, fuggito clandestinamente nell'Italia settentrionale, promuove la costituzione delle prime formazioni partigiane autonome. Nel 1944, al momento della formazione del Corpo Volontari della Libert\u00e0, viene nominato componente del Comando Generale, in rappresentanza del Partito Liberale Italiano e delle Formazioni autonome militari.\nNell'autunno del 1944 viene arrestato in Veneto dalla Banda Carit\u00e0; riesce tuttavia a fuggire e a ricongiungersi con il comando del CVL a Milano, dove prosegue le attivit\u00e0.\nImmediatamente dopo la guerra fa parte della Consulta Nazionale.\n\u00c8 membro del comitato nazionale dell'ANPI fino al 1948 quando, in seguito alla scissione di cattolici e autonomi, diventa presidente della Federazione Italiana Volontari della Libert\u00e0.\nIn seguito per molti anni presiede la Commissione di 2\u00ba grado per il riconoscimento delle qualifiche e l'esame delle proposte onorificenze al Valor Militare per i partigiani."}
{"id": "2275851", "revid": "767487", "url": "https://it.wikipedia.org/wiki?curid=2275851", "title": "Like Phantoms, Forever", "text": "Like Phantoms, Forever \u00e8 un EP dei My Chemical Romance, pubblicato nel 2002. Il titolo dell'EP \u00e8 derivato da una delle ultime frasi dal loro canto, \"Demolition Lovers\", l'ultima canzone sul loro album d'esordio,\"I Brought You My Bullets, You Brought Me Your Love\" . Dell'EP sono state realizzate solo 100 copie, numerate a mano."}
{"id": "2275853", "revid": "6923", "url": "https://it.wikipedia.org/wiki?curid=2275853", "title": "Gran Premio d'Italia 1999", "text": "Il Gran Premio d'Italia 1999 \u00e8 stato la tredicesima prova del Campionato mondiale di Formula 1 1999 e venne disputato il 12 settembre 1999 sul circuito di Monza. Il fine settimana fu caratterizzato dalla superiorit\u00e0 tecnica delle McLaren, in particolare di Mika H\u00e4kkinen, che riusc\u00ec a conquistare la pole position al sabato e guid\u00f2 la gara fino a quando non fu costretto al ritiro per un suo errore nel corso del trentesimo giro. Si impose quindi Heinz-Harald Frentzen su Jordan, mentre il secondo e il terzo furono ottenuti rispettivamente da Ralf Schumacher e Mika Salo. Eddie Irvine, giunto sesto, riusc\u00ec ad ottenere un punto e a raggiungere H\u00e4kkinen in testa alla classifica piloti, mentre Frentzen si port\u00f2 a dieci lunghezze di distanza dalla coppia di testa e si inser\u00ec nella lotta per il titolo mondiale.\nMolto elevata anche l'affluenza di pubblico, con oltre 110.000 spettatori alla domenica e un totale di circa 180.000 per tutta la durata del fine settimana..\nVigilia.\nAspetti tecnici.\nLa McLaren present\u00f2 nuove prese d'aria dei freni utilizzando una bocca di ingresso pi\u00f9 grande ed aggiungendone una seconda per favorire il raffreddamento delle pinze dei freni. Inoltre conferm\u00f2 l'utilizzo della scocca e della nuova sospensione posteriore gi\u00e0 utilizzate durante il Gran Premio del Belgio. La Ferrari, invece, non port\u00f2 novit\u00e0 tecniche rilevanti, limitandosi a confermare la configurazione aerodinamica utilizzata durante i test sul tracciato brianzolo avvenuti la settimana precedente. Venne comunque provato un'evoluzione del motore e furono svolte molte prove per migliorare il sistema di sospensioni controattive senza conseguire buoni risultati. Pure la Williams non present\u00f2 modifiche rilevanti alle proprie monoposto, limitandosi ad aggiungere un flap alla parte anteriore della vettura. Nuovo invece l'alettone posteriore presentato dalla Jordan, riconoscibile per l'aggiunta di due paratie laterali ai lati e per la forma scavata nella parte centrale. Pure la Benetton present\u00f2 un nuovo alettone anteriore, molto simile a quello utilizzato dalla Ferrari.\nMolto meno rilevanti le modifiche apportate dagli altri team che corsero con la stessa configurazione che avevano utilizzato ad Hockenheim, con la Stewart che present\u00f2 flap differenti nell'avantreno rispetto a quelli utilizzati nelle corse precedenti e la Sauber che torn\u00f2 ad utilizzare lo stesso alettone anteriore dell'anno precedente.\nAspetti sportivi.\nNel fine settimana monzese divenne sempre pi\u00f9 evidente che Eddie Irvine sarebbe divenuto pilota della Jaguar per la stagione seguente. Nonostante il silenzio stampa imposto da Jean Todt, mancava infatti solamente l'ufficialit\u00e0 da parte del team britannico. Divenne intanto ufficiale l'arrivo di Barrichello al posto del pilota nordirlandese per il 2000. La scuderia di Maranello, nel frattempo, riconferm\u00f2 Ross Brawn prolungandogli il contratto fino al 2001.\nProve libere.\nResoconto.\nNelle prove libere del venerd\u00ec i migliori parziali vennero ottenuti da Ralf Schumacher, seguito da Jarno Trulli, Alessandro Zanardi e Jean Alesi. Tra gli sfidanti per la vittoria del titolo H\u00e4kkinen era quello che aveva ottenuto i parziali migliori, classificandosi al quinto posto, mentre le Ferrari evidenziavano notevoli problemi con Irvine sedicesimo e Salo diciassettesimo. A detta dei piloti la vettura era molto instabile ed erano entrambi afflitti da problemi di sovrasterzo che li porto pi\u00f9 volte ad andare in testacoda. Il nordirlandese, poi, venne anche multato dalla FIA di diecimila dollari per aver superato il limite di velocit\u00e0 nella corsia dei box e per tutto il venerd\u00ec si mostr\u00f2 teso e nervoso. Al suo contrario H\u00e4kkinen espresse il suo ottimismo dichiarando di aver utilizzato un solo treno di gomme e con degli pneumatici nuovi avrebbe potuto migliorare nettamente il suo tempo sul giro, come infatti avvenne nella sessione del sabato, in cui ottenne il terzo tempo preceduto dal compagno di squadra e da Frentzen.Da segnalare inoltre un incidente occorso a Marc Gene durante la prima sessione di prove alla variante Ascari.\nRisultati.\nNella prima sessione del venerd\u00ec, si ebbe la seguente situazione:\nNella seconda sessione del venerd\u00ec, si ebbe la seguente situazione:\nNella prima sessione del sabato, si ebbe la seguente situazione:\nQualifiche.\nResoconto.\nH\u00e4kkinen domin\u00f2 le qualifiche, conquistando la sesta pole position consecutiva e realizzando un giro ad una velocit\u00e0 media superiore ai 250 chilometri orari. Il finlandese precedette Frentzen, la cui Jordan si dimostr\u00f2 particolarmente competitiva, e Coulthard. Al quarto posto vi era Zanardi, al miglior risultato di una stagione fino a questo momento molto difficile. Seguivano Ralf Schumacher, Salo, che a differenza del compagno di squadra aveva modificato l'assetto della sua vettura, Barrichello, Irvine, Hill e Panis. In difficolt\u00e0 i due piloti della Benetton, con Wurz quattordicesimo e Fisichella addirittura diciassettesimo.\nGara.\nResoconto.\nAl via H\u00e4kkinen mantenne la testa della corsa, mentre alle sue spalle scattarono bene entrambi i piloti della Williams, con Zanardi che si port\u00f2 in seconda posizione e Ralf Schumacher che sopravanz\u00f2 Coulthard, partito male. Buona anche la partenza di Pedro Diniz che riusc\u00ec a recuperare quattro posizioni e di Wurz, portatosi undicesimo. Pi\u00f9 in difficolt\u00e0 Panis ed Herbert che, per evitare collisioni con altri piloti, alla prima variante rallentarono vistosamente perdendo diverse posizioni. Nel corso della prima tornata Frentzen riusc\u00ec a superare Zanardi, recuperando il secondo posto, mentre Coulthard venne superato anche da Salo, scivolando in sesta posizione. H\u00e4kkinen riusc\u00ec immediatamente ad imporre un buon ritmo gara guadagnando un margine via via pi\u00f9 consistente sugli inseguitori, mentre lo scozzese non riusciva a sorpassare il ferrarista. Contemporaneamente, nelle retrovie, Gen\u00e9 venne costretto al ritiro a causa di un contatto con De la Rosa, con il pilota della Arrows costretto ad una lunga sosta ai box per cercare di ovviare a un danno riportato nell'urto alla sospensione anteriore destra. Nel passaggio seguente si ritirarono anche Fisichella e Diniz, usciti entrambi di pista, mentre nelle posizioni di testa H\u00e4kkinen e Frentzen continuavano ad aumentare il loro vantaggio nei confronti degli inseguitori.\nNel corso dell'undicesimo passaggio, Barrichello riusc\u00ec a passare Coulthard ritardando la frenata alla prima Variante, entrando cos\u00ec in zona punti. Durante la medesima tornata Wurz, superato da Panis, fu costretto al ritiro per la rottura del cambio. Proprio il francese della Prost fu il primo a fermarsi ai box per il rifornimento, visto che la sua squadra aveva pianificato una strategia a due soste, contrariamente a tutte le altre. Nel frattempo Zanardi, la cui vettura aveva subito danni nel fondo piatto a causa di un passaggio su un cordolo, cedette la sua posizione, come da accordo con la scuderia stabilito prima della gara, al compagno di squadra, perdendo man mano terreno nei confronti dei primi. Barrichello, intanto, stava continuando la sua rimonta, superando prima Salo al 19\u00ba giro e lo stesso Zanardi al 26\u00ba passaggio. Nel corso della tornata successiva anche Salo ebbe la meglio sul pilota bolognese. Intanto Takagi sbagli\u00f2 la frenata alla prima variante e colp\u00ec la Minardi di Luca Badoer causando il ritiro del pilota italiano. Il pilota giapponese riusc\u00ec a continuare la sua corsa, ma dopo alcune tornate fu costretto ad abbandonare la corsa per un testacoda.\nAl trentesimo passaggio H\u00e4kkinen, in testa con otto secondi di vantaggio su Frentzen, sbagli\u00f2 la scalata alla prima variante inserendo la prima anzich\u00e9 la seconda: la vettura del finlandese part\u00ec in testacoda, arrestandosi nella via di fuga. Il pilota della McLaren fu costretto al ritiro e, dopo essere uscito dalla monoposto, si accucci\u00f2 dietro alle barriere, mettendosi a piangere. Questo gesto venne inquadrato dalle telecamere e mandato in onda in mondovisione, contribuendo ad incrinare l'immagine di \"uomo di ghiaccio\" attribuitagli in precedenza. Pass\u00f2 cos\u00ec al comando Frentzen, seguito da Schumacher e Salo, mentre Barrichello entr\u00f2 ai box per rifornire. Le successive soste non cambiarono le posizioni, se non per il fatto che Irvine riusc\u00ec a passare Zanardi, in difficolt\u00e0 con la propria vettura. Negli ultimi giri Ralf Schumacher fece segnare il giro pi\u00f9 veloce, ma non riusc\u00ec ad avvicinare la Jordan di Frentzen in testa alla gara. Il tedesco tagli\u00f2 quindi per primo il traguardo, cogliendo la sua seconda vittoria stagionale, l'ultima della sua carriera. Terzo giunse Salo, seguito da Barrichello, Coulthard e Irvine; grazie al punto del sesto posto il pilota della Ferrari raggiunse H\u00e4kkinen in testa alla classifica piloti. Fuori dalla zona punti conclusero Zanardi, Villeneuve, Alesi, Hill e Panis.\nPolemiche dopo la gara.\nNel dopo gara H\u00e4kkinen si dichiar\u00f2 molto rammaricato per il suo ritiro, addossandosi tutte le responsabilit\u00e0 per l'accaduto e giudicando il suo errore stupido. Ron Dennis, pur se amareggiato, difese comunque il proprio pilota affermando che il finlandese sarebbe stato lo stesso in grado di lottare per il mondiale vista la sua grinta e la sua reattivit\u00e0 di fronte a queste situazioni.\nPi\u00f9 raggianti le dichiarazioni di Eddie Irvine, il quale, nonostante fosse stato protagonista di una gara incolore, si dichiar\u00f2 ottimista per il prosieguo della stagione, visto che, a suo dire, le piste successive si adattavano meglio alla sua vettura. Rimarc\u00f2 inoltre il fatto che il ritiro di H\u00e4kkinen rappresentava per la McLaren un'occasione persa, ma fece anche autocritica evidenziando il fatto che aveva tenuto durante la gara un comportamento poco grintoso.\nLa vittoria ottenuta, per\u00f2, fece s\u00ec che nella lotta al titolo mondiale si inserisse pure Heinz-Harald Frentzen, il quale dedic\u00f2 il proprio successo a sua figlia Tanja che sarebbe nata pochi giorni dopo e dichiar\u00f2 che il suo obiettivo principale rimaneva comunque il terzo posto nella classifica piloti. Nonostante ci\u00f2 riteneva ancora possibile, seppur molto difficile, la conquista del campionato. Evidenzi\u00f2, per\u00f2, che la Jordan ben si adattava a circuiti veloci, mentre in quelli lenti aveva maggiori difficolt\u00e0 nella messa a punto e risultava meno competitiva.\nDi tutt'altro tenore le dichiarazioni di Zanardi, ritrovatosi settimo e fuori dalla zona punti, e di Coulthard che ammise di essere stato poco incisivo durante la gara.\nInfine Badoer attacc\u00f2 duramente Takagi accusandolo di avere una guida troppo incauta e pericolosa, rifiutandosi di accettare le scuse del pilota giapponese."}
{"id": "2275855", "revid": "287204", "url": "https://it.wikipedia.org/wiki?curid=2275855", "title": "Diego Morcillo Rubio de Au\u00f1\u00f3n", "text": "Biografia.\nIn giovane et\u00e0 entr\u00f2 a far parte dell'Ordine della Santissima Trinit\u00e0 a Toledo. Studi\u00f2 teologia presso l'Universit\u00e0 di Alcal\u00e1. Ad Alcal\u00e1, re Carlo II lo nomin\u00f2 predicatore della camera reale. Divenne anche esaminatore (\"calficador\") del Consiglio Supremo dell'inquisizione.\nIl 21 novembre 1701 fu nominato vescovo di Nicaragua e il 14 maggio 1708 vescovo di La Paz in Bolivia. Continuando la carriera ecclesiastica divenne arcivescovo di La Plata o Charcas il 21 marzo 1714 e infine arcivescovo di Lima il 12 maggio 1723.\nNel 1716, mentre era arcivescovo di Charcas, re Filippo V di Spagna lo nomin\u00f2 vicer\u00e9 ad interim del Per\u00f9. Il 15 agosto entr\u00f2 a Lima rimpiazzando Mateo de la Mata Ponce de Le\u00f3n, presidente della \"Audiencia\". Mata aveva ricoperto il ruolo ad interim, fin dalla deposizione del vicer\u00e9 Diego Ladr\u00f3n de Guevara avvenuto il 2 marzo 1716. Morcillo occup\u00f2 il posto fino al 5 ottobre 1716, quando la posizione fu occupata da Carmine Nicolao Caracciolo, Principe di Santo Buono, successore ufficiale di Ladr\u00f3n de Guevara. Morcillo torn\u00f2 quindi ai suoi doveri ecclesiastici di arcivescovo di Charcas.\nAlla fine dell'amministrazione di Caracciolo, Morcillo fu di nuovo vicer\u00e9, questa volta in modo permanente. Entr\u00f2 a Lima il 26 gennaio 1720. Alla morte dell'arcivescovo di Lima, Francesco Solano, ne prese il posto.\nTra gli atti politici compiuti ci fu un grande incremento degli introiti reali della colonia, e la sconfitta dei pirati inglesi sulla costa.\nIn questo periodo Papa Benedetto XIII canonizz\u00f2 due importanti santi peruviani, Turibio de Mogrovejo e Francesco Solano. Morcillo don\u00f2 molto denaro all'Ordine della Santissima Trinit\u00e0, al fine di promuovere la costruzione di ospedale e scuole, ed un convento per Carmelitani scalzi nella sua citt\u00e0 natale.\nScrisse un libro intitolato \"Clamores de la obligaci\u00f3n\". Abbandon\u00f2 il ruolo di vicer\u00e9 nel 1724, dopo gravi incidenti avvenuti in Paraguay. Mor\u00ec a Lima nel 1730, e fu sepolto nella cripta della cattedrale.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "2275858", "revid": "599013", "url": "https://it.wikipedia.org/wiki?curid=2275858", "title": "Jared Reiner", "text": ""}
{"id": "2275863", "revid": "729019", "url": "https://it.wikipedia.org/wiki?curid=2275863", "title": "GIPF", "text": "Il GIPF \u00e8 un gioco da tavolo di strategia ideato da Kris Burm, il primo di sei giochi facenti parte del cosiddetto Progetto GIPF.\nScopo del gioco.\nIl primo giocatore che riesce a far s\u00ec che l'avversario rimanga senza pezzi o senza pezzi-GIPF sulla tavola, vince il gioco. Pertanto \u00e8 bene avere sempre almeno un pezzo di riserva e sempre almeno un pezzo-GIPF sulla tavola.\nPezzi.\nI giocatori iniziano con 18 pedine ciascuno di riserva. Un giocatore ha tutte pedine nere e l'altro bianche. Si dicono pedine di riserva quei pezzi del proprio colore che non sono in gioco sulla tavola. Si dice pezzo-GIPF l'insieme di due pedine una sull'altra.\nTavola di gioco.\nAi bordi della tavola ci sono 24 punti neri; essi non fanno parte dell'area di gioco ma servono a posizionare le pedine prima di farle entrare in gioco. L'area di gioco vera e propria \u00e8 costituita da 37 punti (intersezioni), rappresentanti altrettanti apici di triangoli equilateri. Soltanto i pezzi che stanno sulle intersezioni sono in gioco. Le linee che uniscono le intersezioni indicano la direzione lungo la quale le pedine possono essere spostate.\nRegole di gioco.\nAll'inizio del gioco, ogni giocatore ha i propri 18 pezzi in riserva. La tavola va orientata in modo che il punto E1 sia dalla parte del giocatore con pedine bianche.\nSi tira a sorte per scegliere quale colore inizia a giocare. Chi estrae il bianco gioca. \nLa prima mossa del bianco \"deve\" essere un pezzo-GIPF, cio\u00e8 si prendono due pedine dalla riserva e le si mettono una sull'altra; il pezzo doppio viene posto su uno dei punti neri sul bordo della tavola e lo si spinge su un punto nero (intersezione) adiacente. \u00c8 possibile muovere un solo pezzo per volta, mai due o pi\u00f9. Fatto questo tocca all'avversario che mette in gioco con modalit\u00e0 analoga un proprio pezzo-GIPF.\nA questo punto entrambi i giocatori hanno fatto una mossa. Quando si mette in gioco una nuova pedina, \u00e8 possibile porla in punto vuoto oppure su un punto gi\u00e0 occupato. Se il punto \u00e8 gi\u00e0 occupato, esso deve prima essere liberato: il pezzo che occupa quel gioco, indipendentemente dal suo colore, deve essere spostato nel punto pi\u00f9 vicino. SE anche questo punto \u00e8 occupato, anche la pedina che lo occupa va spostata di un punto, e cos\u00ec via...Quindi, la pedina iniziale viene posta sul punto liberato. \nEntrambi i giocatori possono metter in gioco quanti pezzi-GIPF vogliono, fino a che saranno costretti a metterne in gioco uno solo. \u00c8 buona norma, quando si sta ancora imparando il gioco, giocare con 3 o 4 pezzi-GIPF. Una volta, per\u00f2, che si \u00e8 messa in gioco una pedina singola, non sar\u00e0 pi\u00f9 possibile mettere in gioco da quel momento in poi pezzi doppi (pezzi-GIPF) ma soltanto pedine singole.\nOgni pedina, una volta sulla tavola di gioco, non pu\u00f2 essere spostata autonomamente, \u00e8 necessario porre sulla tavola una nuova pedina per spostarne una gi\u00e0 sulla tavola. Una volta sulla tavola, le pedine singole e i pezzi doppi (pezzi-GIPF: ricordiamo si tratta di due pedine una sull'altra) possono essere spostate da entrambi i giocatori indipendentemente dal loro colore. \nQuando tutti i punti di una linea sono occupati da pedine non sar\u00e0 pi\u00f9 possibile spostarle nella direzione di quella linea, perch\u00e9 alle pedine non \u00e8 consentito uscire dalla tavola.\nUso dei pezzi-GIPF.\nUn pezzo-GIPF conta come pezzo singolo. La sola differenza tra pedina e pezzo-GIPF (indipendentemente dal colore) \u00e8 che i pezzi doppi (pezzi-GIPF) possono essere lasciati sulla tavola quando fanno parte di un gruppo lineare di quattro pezzi. Se si decide di rimuovere dalla tavola un pezzo-GIPF questo non potr\u00e0 pi\u00f9 essere reintrodotto come tale, se si sono gi\u00e0 introdotti pezzi singoli. \u00c8 possibile separare le due pedine del pezzo-GIPF in due pedine singole.\nPresa delle pedine.\nLa presa dei pezzi dalla tavola non costituisce una mossa in s\u00e9, ma sempre l'esito di un'altra mossa, sia propria che dell'avversario. \nNon appena quattro pezzi di uno stesso colore, \u00e8 obbligatorio rimuoverli dalla tavola. Non solo i 4, dello stesso colore ma anche tutte le altre pedine (anche di colore diverso) che dovessero completare la linea. I pezzi del proprio colore rientrano a fare parte della riserva, mentre i pezzi del colore dell'avversario vengono tenuti da parte e l'avversario non potr\u00e0 pi\u00f9 servirsene. \nQualora di tutti i pezzi da rimuovere, alcuni sono pezzi doppi (pezzi-GIPF), si pu\u00f2 decidere di rimuoverli oppure di lasciarli sulla tavola.\nFine del gioco.\nIl gioco termina se si verifica una di queste due situazioni:\n1) Cattura di tutti i pezzi-GIPF dell'avversario.\n2) L'avversario rimane senza pezzi nella sua riserva."}
{"id": "2275864", "revid": "3115", "url": "https://it.wikipedia.org/wiki?curid=2275864", "title": "Giuseppe Naro", "text": "Attivit\u00e0 politica.\nInizia l'attivit\u00e0 politica nel Movimento Giovanile della Democrazia Cristiana. Negli anni '80 diventa Presidente della Provincia di Messina.\nNel 1994, a seguito della scissione della Democrazia Cristiana, aderisce al CCD che nel 2000 si unisce al CDU per formare il Biancofiore.\nNel 2001 Naro viene eletto alla Camera dei deputati. Nel 2002 il Biancofiore confluisce nell'UDC e, successivamente, Naro diventa responsabile amministrativo dell'UDC.\nViene eletto per la prima volta al Parlamento italiano nel 2001, candidato della coalizione di centrodestra per la quota maggioritaria della Camera dei deputati (collegato alla lista Abolizione Scorporo), nel collegio della sua citt\u00e0 di residenza, Milazzo, battendo il candidato de L'Ulivo l'ex arbitro internazionale Angelo Amendolia. Il 14 luglio del 2004 si fa notare in occasione del dibattito alla Camera sulla verifica di governo, in diretta televisiva, mentre regge i fogli dell'intervento del segretario Marco Follini.\nNel 2006 viene eletto al Senato della Repubblica, candidato nella Regione Siciliana. Durante questo mandato si fa notare, secondo il settimanale Panorama, per un record: aver fatto un solo intervento in aula, durato meno di 30 secondi. In effetti, sul sito del Senato risulta un solo intervento di Naro sui disegni di legge consistente in questa trasvolante frase:\nNel 2008 viene eletto di nuovo alla Camera dei deputati, candidato nella circoscrizione elettorale XXV (Sicilia 2). Nel 2009 si candida per il Parlamento europeo nella circoscrizione dell'Italia insulare ma non viene eletto.\nL'11 dicembre 2017 viene nominato commissario dell'UDC in Sicilia.\nCritiche.\nNel 1998, mentre una serie di attentati continua a colpire l'Universit\u00e0 degli Studi di Messina, facendo aprire un'inchiesta alla Commissione parlamentare antimafia, il professore Gaetano Silvestri denuncia il sistema di favori per cui politici come Naro diventa \"miracolosamente\" ricercatore universitario.\nVicende giudiziarie.\nNel settembre 1992 il presidente Naro, nove assessori e il responsabile dell'ufficio contratti della provincia, insieme a Massimo Piccione (titolare dello studio fotografico Worldvision Enterprises di Milazzo ed editore dell'emittente privata Il Tirreno), vengono raggiunti da avviso di garanzia per lo scandalo delle \"foto d'oro\". Lo studio fotografico di Piccione ha offerto e venduto all'amministrazione provinciale 462 ingradimenti fotografici (raffiguranti panoramiche dei 108 comuni della provincia), al prezzo complessivo di 357 milioni di lire (in media, quasi 800.000 lire a foto). Naro si dimette a causa dello scandalo. Il processo di primo grado si conclude nel dicembre 1993; tra gli imputati Naro \u00e8 quello che riporta la condanna pi\u00f9 grave: tre anni per abuso d'ufficio continuato ed in concorso, senza il beneficio della sospensione della pena. La condanna definitiva in Cassazione \u00e8 a 6 mesi di reclusione.\nNel 1993 Naro (insieme ad altri politici) \u00e8 di nuovo al centro di un'inchiesta giudiziaria su fatti di corruzione e concussione negli appalti locali per circa 4\u00a0000 miliardi di lire, la cosiddetta Tangentopoli messinese. Il 30 maggio 1998 il GUP di Messina rinvia a giudizio Naro, insieme a una ventina di altre persone. Nell'aprile del 2002 il Tribunale di Messina condanna Naro a un anno e sei mesi per associazione a delinquere, corruzione e turbativa d'asta. La vicenda si conclude definitivamente nel 2007 quando presso la Corte Suprema di Cassazione, Naro e altri condannati usufruiscono della prescrizione del reato.\nNel 1993 Naro \u00e8 arrestato per un presunto abuso d'ufficio, riguardo all'acquisto di un palazzo del valore di 24 miliardi di lire pagato 30, ma viene successivamente assolto con formula piena.\nNel giugno 1994 una seconda inchiesta sulle \"foto d'oro\" si conclude con 19 rinvii a giudizio: l'accusa rivolta a Naro, ad alcuni ex assessori provinciali, a funzionari e al fotografo Massimo Piccione \u00e8 di abuso d'ufficio per un appalto bandito a trattativa privata nel 1990 per la manifestazione culturale Taormina Arte. Anche in questo caso Naro usufruisce della prescrizione del reato.\nInchiesta Enav.\nNell'agosto 2011 Giuseppe Naro \u00e8 accusato dall'imprenditore Tommaso Di Lernia per aver incassato da questi 200\u00a0000 euro da consegnare al leader dell'Udc Pier Ferdinando Casini. La vicenda si inserisce nell'ambito dell'inchiesta Finmeccanica in cui sono coinvolti altri personaggi politici italiani."}
{"id": "2275866", "revid": "767487", "url": "https://it.wikipedia.org/wiki?curid=2275866", "title": "Sui Yangdi", "text": "Il suo nome originale, Yang Ying, fu cambiato a Yang Guang dopo che suo padre, l'Imperatore Wen, consult\u00f2 gli oracoli. Divenne principe di Jin dopo che il padre fond\u00f2 la dinastia Sui nel 581. Nel 588, gli fu concesso il comando di cinque eserciti che invasero con successo la dinastia Chen al sud; questi successi, e le sue macchinazioni contro il fratello maggiore Yang Yong, gli valsero il titolo di principe della corona nel 600. Nel 604, il padre mor\u00ec, forse per mano di un assassinio organizzato da Yang Guang, il quale scese al trono come Imperatore Yang.\nDiede il via a numerosi progetti edili, come il completamento del Gran Canale e la ricostruzione della Grande Muraglia, che era costata la morte di quasi sei milioni di operai. Ordin\u00f2 anche numerose spedizioni militari che port\u00f2 i Sui al loro apogeo; in una di queste, contro il regno di Champa nel Vietnam centromeridionale, migliaia di soldati perirono per la malaria. Queste spedizioni, insieme a una serie di disastrose campagne contro i Goguryeo, uno dei tre regni della Corea, portarono i Sui in bancarotta, e una conseguente rivolta popolare. Con la Cina del nord in ribellione, l'imperatore trascorse i suoi ultimi momenti a Jiangdu, dove fu poi strangolato da dei sicari del suo generale Yuwen Huaji.\nNonostante le sue azioni, l'imperatore fu generalmente considerato dagli storici tradizionali come uno dei peggiori tiranni della storia della Cina, e il motivo della relativamente breve esistenza della dinastia Sui, provocata effettivamente dalle sue campagne fallimentari contro i Goguryeo e le coscrizioni per esse necessarie, accompagnate da una tassazione sempre crescente e una serie di disordini civili a essa conseguite.\nBiografia.\nSalito al trono, Yangdi continu\u00f2 il progetto di suo padre (Sui Wendi), ma in modo pi\u00f9 fanatico. Infatti l'imperatore, uomo capriccioso e crudele, spese una quantit\u00e0 enorme di denaro pubblico per costruire e ristrutturare vari monumenti del suo paese. Si pensi che per continuare il progetto della Grande muraglia cinese si contarono sei milioni di morti durante i lavori. Oltre a ci\u00f2 Sui spese una gran somma di denaro per continue guerre in Corea che si propagarono per tutto il primo decennio dell'anno 600.Essendo spodestato, l'imperatore tent\u00f2 un'insurrezione guidando un esercito mercenario, ma fu assassinato nel 618."}
{"id": "2275868", "revid": "1318658", "url": "https://it.wikipedia.org/wiki?curid=2275868", "title": "Saint Gr\u00e9e", "text": "St Gr\u00e9\u00e9 (gi\u00e0 \"San Grato\") \u00e8 una localit\u00e0 turistica invernale ed estiva di Viola in provincia di Cuneo.\nGeografia fisica.\nSt. Gr\u00e9\u00e9 sorge a 1.010 m s.l.m., ai piedi del Bric Mindino (1879 m) nell'alta Valle Mongia e dista circa 3\u00a0km dal centro di Viola e 67\u00a0km da Cuneo. Intorno alla localit\u00e0 si affacciano, oltre al Mindino, la Rocca dei Corvi (900 m), il Monte Antoroto (2144 m) e il Monte Galero (1708 m).\nStoria.\nIl paese conobbe un rapido sviluppo urbano negli anni settanta, che coincise con l'installazione di impianti sciistici all'avanguardia (prodotti ad Angoul\u00eame, in Francia) a quota 1200 metri e la costruzione di moderne strutture alberghiere. In quegli anni il borgo divenne un'ambita meta turistica nel cuore delle Alpi Marittime.\nFondata il 5 gennaio 1976 ad opera dell'ing. Giacomo Augusto Fedriani, \"Saint.Gr\u00e9\u00e9\" vide nel decennio successivo il culmine dello sviluppo, quando divenne il centro turistico alberghiero pi\u00f9 grande d'Europa.\nL'idea del suo fondatore fu quella di creare una stazione di tipo \"concava\" in analogia alla stazione di Les Palude (Francia) costituita da un corpo centrale (la \"Porta della Neve\") collegato tramite tunnel ad altri edifici, che racchiudeva al suo interno tutto quanto necessario per il soggiorno e lo svago sia in inverno che in estate.\nLa \"Porta della Neve\", posta a pochi metri degli impianti sciistici e collegata mediante un tunnel alla seggiovia del Nej, permetteva agli ospiti in arrivo presso il piazzale \"St.Gr\u00e9\u00e9\", 50 metri pi\u00f9 in basso, di raggiungere comodamente la partenza degli impianti sciistici, mediante scale mobili o ascensori.\nAl suo interno la \"Porta della Neve\" racchiudeva il cinema/teatro, la sala giochi, il supermercato, la palestra, il bar dotato di piscina interna, esterna e grandissimo solarium, la farmacia, il ristorante, la pizzeria, diverse boutique, un negozio di fotografia, il noleggio attrezzature sportive, un punto di pronto soccorso, la scuola sci, un ristorante dedicato agli sciatori, accessibile direttamente dalle piste da sci, le sedi di due sci club ed una grandissima hall adatta ad organizzare spettacoli di diversa natura e serate di cabaret.\nAlla localit\u00e0 fu attribuito inizialmente il nome di \"San Grato\". Nel corso degli anni divenne \"Saint Gr\u00e9\u00e9\" (\"San Grato\" pronunciato alla francese). Il nome ufficiale abbreviato \u00e8 \"St.Gr\u00e9\u00e9\" a cui usualmente si apponeva il suffisso Viola per dare lustro al Comune capoluogo, posto a 4\u00a0km dalla stazione invernale.\nNel corso degli anni '80 \"St.Gr\u00e9\u00e9\" ospit\u00f2 numerosi eventi mondani tra i quali la trasmissione EURONOTE prodotta dalla RAI in pianta stabile a \"St.Gr\u00e9\u00e9\", serate di cabaret allietate dalla presenza di importanti star: Fiordaliso, Nick Kemen, Ivana Spagna, Den Harrow, Ornella Muti, Gegia, l'illusionista El Drago, Carlo Cori, il mago Forest, le ragazze Fast Food di \"Drive In\", noto programma ideato da Antonio Ricci.\nNel 1981 fu sede dei Campionati Mondiali di Sci Alpino e due anni dopo ospit\u00f2 i Campionati Italiani Assoluti di Sci Alpino.\nLa \"Porta della Neve\", collegata all'albergo Le Grange, disponeva di alcune centinaia di posti letto, organizzati su diversi fabbricati, tutti collegati al complesso principale \"Porta della Neve\". Il bacino sciabile, vasto circa 40\u00a0km, spaziava dal monte Nej al monte Mindino e attraversava i comuni di Pamparato, Garessio e Viola. La stazione sciistica disponeva di 2 seggiovie, 11 skilift e 2 manovie. In progetto, ma rimasti sulla carta, altri 5 impianti sciistici, uno dei quali doveva collegare \"St.Gr\u00e9\u00e9\" alla stazione di \"Garessio 2000\" posta sul versante opposto del monte Mindino.\nAlla fine degli anni '80 l'inizio del declino dopo numerosi passaggi di propriet\u00e0 e speculazioni edilizie. Il rilancio avvenne a partire dal 2002 quando la Regione Piemonte, assieme al Comune di Viola, alla Provincia di Cuneo ed alla Comunit\u00e0 Montana della Valle Mongia sottoscrissero un accordo che finanzi\u00f2 la costruzione di un centro sportivo polivalente, composto da una pista di pattinaggio su teflon, un muro di arrampicata, un parco giochi estivo, un bar, alcuni locali adibiti ad uso commerciale ed un tapis roulant. A questo si aggiunse la realizzazione di una seggiovia biposto per raggiungere quota 1.650 m slm, intervento collegato, come chiesto dalla Regione Piemonte, alla completa rimozione di tutti i vecchi impianti da discesa della stazione di \"St.Gr\u00e9\u00e9\".\nLa seggiovia fu ultimata nel 2005, ma collaudata e avviata successivamente nel 2010. Attualmente la stazione di \"St.Gr\u00e9\u00e9\" offre una seggiovia (San Grato - Pian del Bal), due tapis roulant (Baby 1 e Baby 2), uno skilift (Vallone), una pista di pattinaggio su teflon, due bar, un ristorante, un negozio per noleggio/vendita di attrezzature sportive, scuola sci, oltre un muro di arrampicata ed un parco giochi di circa 1.000 m2. \nNell'estate 2017 la seggiovia \u00e8 stata utilizzata anche per servire tre percorsi di discesa \"Downhill e free ride\".\nImpianti sciistici.\nSt.Gr\u00e9\u00e9 dispone di quattro impianti di risalita:\nseggiovie\nSan Grato-Pian del Bal ;\nskilift, sciovie\nvallone (novit\u00e0 stagione 2017/2018) ;\ntapis roulant\nbaby 1,baby 2. Complessivamente gli impianti servono circa 15\u00a0km di piste."}
{"id": "2275870", "revid": "1494169", "url": "https://it.wikipedia.org/wiki?curid=2275870", "title": "Nummio Emiliano Destro", "text": "Nummio Emiliano Destro (in latino: \"Nummius Aemilianus Dexter\") pu\u00f2 riferirsi a:"}
{"id": "2275872", "revid": "287204", "url": "https://it.wikipedia.org/wiki?curid=2275872", "title": "Isri", "text": " \nIsri \u00e8 una suddivisione dell'India, classificata come \"census town\", di 8.796 abitanti, situata nel distretto di Giridih, nello stato federato del Jharkhand. In base al numero di abitanti la citt\u00e0 rientra nella classe V (da 5.000 a 9.999 persone).\nGeografia fisica.\nLa citt\u00e0 \u00e8 situata a 23\u00b0 59' 14 N e 86\u00b0 01' 45 E.\nSociet\u00e0.\nEvoluzione demografica.\nAl censimento del 2001 la popolazione di Isri assommava a 8.796 persone, delle quali 4.673 maschi e 4.123 femmine. I bambini di et\u00e0 inferiore o uguale ai sei anni assommavano a 1.338, dei quali 685 maschi e 653 femmine. Infine, coloro che erano in grado di saper almeno leggere e scrivere erano 5.815, dei quali 3.448 maschi e 2.367 femmine."}
{"id": "2275873", "revid": "599013", "url": "https://it.wikipedia.org/wiki?curid=2275873", "title": "Brandon Bowman", "text": ""}
{"id": "2275874", "revid": "2075281", "url": "https://it.wikipedia.org/wiki?curid=2275874", "title": "Decreto Visocchi", "text": "Il cosiddetto \"decreto Visocchi\", pi\u00f9 propriamente il regio decreto legge 2 settembre 1919, n. 1633, recante provvedimenti per l'incremento della produzione agraria, fu emanato dal governo presieduto da Francesco Saverio Nitti, su proposta del ministro dell'agricoltura Achille Visocchi.\nFinalit\u00e0.\nIl decreto attribuiva ai prefetti la facolt\u00e0 di assegnare in occupazione temporanea, sino a un massimo di quattro anni, terreni incolti o mal coltivati a contadini organizzati in associazioni o enti agrari legalmente costituiti. Il decreto prevedeva, inoltre, un'estensione a tempo indeterminato della concessione per i terreni con obbligo di bonifica o che richiedevano cambiamenti di colture.\nPer ottenere l'assegnazione del terreno occorreva un permesso rilasciato da una commissione composta in ugual misura da rappresentanti dei contadini e dei proprietari, sotto il controllo del prefetto, il quale doveva valersi del parere del direttore della cattedra di agricoltura. La commissione stabiliva anche la durata dell'occupazione e il prezzo della locazione che i contadini dovevano versare al proprietario.\nApplicazione.\nL'applicazione del decreto ebbe effetti assai limitati: dopo sette mesi il decreto era stato applicato a meno di 30.000 ettari. Secondo alcuni autori, tuttavia, il provvedimento non sarebbe stato mirato al rilancio della produzione agraria, quanto in realt\u00e0 a fornire una specie di \"copertura\" legale \"ex post\", una sorta di condono dei numerosi disordini che andavano manifestandosi in tutto il paese con innumeri occupazioni abusive di latifondi e di terre incolte. Secondo Serpieri, che ebbe a calcolare ed assommare in circa 27.000 ettari la totale estensione delle terre cos\u00ec cedute ai coloni durante la vigenza del provvedimento, il decreto stesso era \"uno dei pi\u00f9 malfamati del dopoguerra\", mentre fu giudicato eccessivamente \"timido\" da Filippo Turati.\nSeguito a breve distanza da un analogo \"decreto Falcioni\" e da un non dissimile \"decreto Mauri\", pi\u00f9 di un osservatore ha ravvisato nel successivo cosiddetto Decreto Gullo l'omologo provvedimento per il dopoguerra successivo."}
{"id": "2275875", "revid": "287204", "url": "https://it.wikipedia.org/wiki?curid=2275875", "title": "Hussainabad", "text": " \nHussainabad \u00e8 una citt\u00e0 dell'India di 23.433 abitanti, situata nel distretto di Palamu, nello stato federato del Jharkhand. In base al numero di abitanti la citt\u00e0 rientra nella classe III (da 20.000 a 49.999 persone).\nGeografia fisica.\nLa citt\u00e0 \u00e8 situata a 24\u00b0 31' 60 N e 84\u00b0 1' 0 E e ha un'altitudine di 144 .\nSociet\u00e0.\nEvoluzione demografica.\nAl censimento del 2001 la popolazione di Hussainabad assommava a 23.433 persone, delle quali 12.303 maschi e 11.130 femmine. I bambini di et\u00e0 inferiore o uguale ai sei anni assommavano a 4.249, dei quali 2.174 maschi e 2.075 femmine. Infine, coloro che erano in grado di saper almeno leggere e scrivere erano 12.642, dei quali 7.638 maschi e 5.004 femmine."}
{"id": "2275876", "revid": "287204", "url": "https://it.wikipedia.org/wiki?curid=2275876", "title": "Diego Morcillo Rubio de Aunon", "text": ""}
{"id": "2275877", "revid": "1543377", "url": "https://it.wikipedia.org/wiki?curid=2275877", "title": "Hesla", "text": " \nHesla \u00e8 una suddivisione dell'India, classificata come \"census town\", di 5.860 abitanti, situata nel distretto di Hazaribag, nello stato federato del Jharkhand. In base al numero di abitanti la citt\u00e0 rientra nella classe V (da 5.000 a 9.999 persone).\nGeografia fisica.\nLa citt\u00e0 \u00e8 situata a 23\u00b0 37' 12 N e 85\u00b0 17' 06 E.\nSociet\u00e0.\nEvoluzione demografica.\nAl censimento del 2001 la popolazione di Hesla assommava a 5.860 persone, delle quali 3.108 maschi e 2.752 femmine. I bambini di et\u00e0 inferiore o uguale ai sei anni assommavano a 721, dei quali 387 maschi e 334 femmine. Infine, coloro che erano in grado di saper almeno leggere e scrivere erano 4.588, dei quali 2.573 maschi e 2.015 femmine."}
{"id": "2275880", "revid": "287204", "url": "https://it.wikipedia.org/wiki?curid=2275880", "title": "Haludbani", "text": " \nHaludbani \u00e8 una suddivisione dell'India, classificata come \"census town\", di 19.933 abitanti, situata nel distretto del Singhbhum Orientale, nello stato federato del Jharkhand. In base al numero di abitanti la citt\u00e0 rientra nella classe IV (da 10.000 a 19.999 persone).\nGeografia fisica.\nLa citt\u00e0 \u00e8 situata a 22\u00b0 44' 38 N e 86\u00b0 12' 25 E.\nSociet\u00e0.\nEvoluzione demografica.\nAl censimento del 2001 la popolazione di Haludbani assommava a 19.933 persone, delle quali 10.252 maschi e 9.681 femmine. I bambini di et\u00e0 inferiore o uguale ai sei anni assommavano a 2.360, dei quali 1.261 maschi e 1.099 femmine. Infine, coloro che erano in grado di saper almeno leggere e scrivere erano 14.056, dei quali 8.014 maschi e 6.042 femmine."}
{"id": "2275882", "revid": "33689", "url": "https://it.wikipedia.org/wiki?curid=2275882", "title": "Nummio Emiliano Destro (prefetto del pretorio)", "text": "Biografia.\nFiglio del vescovo di Barcellona Paciano, Destro fu proconsole d'Asia da 379 al 387, dove probabilmente aveva seguito lo spagnolo Teodosio I. In tale veste dedic\u00f2 una statua in Efeso a Teodosio il vecchio, padre dell'imperatore.\nNel 387 divenne comes rerum privatarum della corte orientale; dopo la fine del suo incarico proconsolare, alcuni asiatici gli dedicarono una statua nella sua citt\u00e0 d'origine.\nNel 395, dopo la morte di Teodosio, fu Prefetto del pretorio d'Italia (attestato in carica tra marzo e novembre).\nFu un cristiano zelante; scrisse alcune opere storiche, che ispirarono Sofronio Eusebio Girolamo a comporre il \"De viris illustribus\", opera dedicata a Destro e celebrante anche suo padre Paciano."}
{"id": "2275894", "revid": "1941276", "url": "https://it.wikipedia.org/wiki?curid=2275894", "title": "Notorious B.I.G. (singolo)", "text": "Notorious B.I.G. \u00e8 il primo singolo postumo del rapper statunitense The Notorious B.I.G., realizzato in collaborazione con i rapper Lil' Kim e Puff Daddy. La base \u00e8 realizzata campionando la canzone \"Notorious\" dell'omonimo album dei Duran Duran.\nNel video Puff Daddy invita una guardia del corpo (rappresentata da Tracy Morgan) ad una festa in onore di The Notorious B.I.G.; appaiono cameo di 98 Degrees, Krayzie Bone, Thug Queen, Wish Bone, Missy Elliott, Nas, Jennifer Lopez, Ma$e e Lil' Cease."}
{"id": "2275897", "revid": "144796", "url": "https://it.wikipedia.org/wiki?curid=2275897", "title": "Francesco Orsini von Rosenberg", "text": "Fu maggiordomo maggiore del granduca di Toscana Pietro Lepoldo d'Asburgo-Lorena, e Gran Ciambellano e Ministro di Conferenza dell'Arciduca regnante d'Austria.\nBiografia.\nDiscendente di un'antica e nobile famiglia originaria della Carinzia, gli Orsini-Rosenberg, il conte austriaco Francesco Orsini von Rosenberg esord\u00ec nella carriera diplomatica come ministro plenipotenziario a Londra, divenne poi ambasciatore a Copenaghen e in seguito si trasfer\u00ec a Madrid presso la corte spagnola, dove tra il 1757 e il 1765 negozi\u00f2 per conto della corona austriaca l'accordo matrimoniale tra l'arciduca ereditario d'Austria Pietro Leopoldo e l'Infanta di Spagna Maria Ludovica di Borbone-Spagna, matrimonio che ebbe luogo a Innsbruck il 5 agosto 1765.\nInsieme ad altri importanti ministri e funzionari austriaci (come von Haugwitz, Kaunitz-Rietberg e Starhemberg), Francesco Orsini von Rosenberg fu uno dei consiglieri e collaboratori pi\u00f9 importanti di Maria Teresa d'Austria. Nel 1766 Maria Teresa, che lo considerava uno dei suoi uomini di maggior fiducia e capacit\u00e0, lo invi\u00f2 in Toscana in occasione dell'insediamento del figlio Pietro Leopoldo a Granduca di Toscana. Francesco Orsini von Rosenberg arriv\u00f2 nel 1766 in Toscana direttamente da Vienna e fu nominato lo stesso anno presidente del consiglio di Finanze e maggiordomo maggiore della Real Corte Granducale, ponendosi cos\u00ec al contempo al vertice dei sistemi di corte e di governo.\nPrima di diventare ministro degli esteri, fu anche ministro della guerra. Orsini von Rosenberg rimase a Firenze tre anni, dal 1766 al 1770, con l'incarico di aiutare il giovane principe nei primi passi del suo governo e soprattutto quello voluto da Vienna di contenere le spinte autonomiste del Granducato di Toscana rispetto alla corona austriaca, alimentate spesso dalle scelte politiche dello stesso granduca Pietro Leopoldo e dai suoi pi\u00f9 stretti collaboratori toscani.\nIn Toscana Francesco Orsini von Rosenberg collabor\u00f2 attivamente ad alcune riforme al fianco del giovane granduca, diventando uno dei protagonisti delle riforme leopoldine, fautore intelligente di una linea di profonda trasformazione del Granducato. Lavor\u00f2 tra l'altro alla liberalizzazione del grano fortemente voluta da uno dei pi\u00f9 noti funzionari granducali, Pompeo Neri, che impose il caso toscano all'attenzione dell'opinione pubblica europea quale modello di sperimentazione pi\u00f9 riuscito delle teorie economiche fisiocratiche.\nDopo il suo rientro a Vienna Rosenberg ottenne per i servizi alla corona e i meriti riconosciuti la carica di Gran Ciambellano, poi quella di Ministro di Conferenza e infine nel 1791 gli venne concesso il titolo nobiliare di principe. Fu in grande considerazione anche presso Giuseppe II d'Asburgo-Lorena, che lo nomin\u00f2 Sovrintendente teatrale, coinvolgendolo nel progetto dell'Opera di Vienna negli anni in cui era attivo Mozart. Tra le numerose testimonianze che lo descrivono come un ministro saggio e molto abile, si pu\u00f2 ricordare quella del diplomatico Daniele Dolfin, ambasciatore veneziano a Vienna, per il quale Francesco Orsini von Rosenberg fu \u00abmente sublime e molto capace\u00bb."}
{"id": "2275903", "revid": "701660", "url": "https://it.wikipedia.org/wiki?curid=2275903", "title": "Stanza della Segnatura", "text": "La Stanza della Segnatura \u00e8 uno degli ambienti delle Stanze di Raffaello nei Musei Vaticani. Fu il primo ad essere decorato da Raffaello Sanzio, tra il 1508 e il 1511.\nStoria.\nL'ambiente prende il nome dal pi\u00f9 alto tribunale della Santa Sede, la \"Segnatura Gratiae et Iustitiae\" (Segnatura di Grazia e Giustizia), presieduto dal pontefice. A giudicare dai temi degli affreschi nonch\u00e9 da testimonianze relative all'appellativo di \"biblioteca superiore\" in uso sotto il pontificato del Della Rovere, si suppone che la stanza dovesse essere destinata a servire da studio e biblioteca di Giulio II; in ogni caso subito dopo il termine dei lavori \u00e8 documentato l'uso che le ha dato il nome e sin dal 1513 il maestro delle cerimonie apostoliche Paride Grassi designa la stanza con il nome che detiene ancora oggi.\nLa decisione del papa di trasferirsi in questi ambienti al piano superiore del Palazzo Apostolico risale al 26 novembre 1507 ed era legata al suo rifiuto di utilizzare gli spazi dell'Appartamento Borgia decorati da Pinturicchio, poich\u00e9 non voleva essere circondato dalle memorie del suo deprecato predecessore, Alessandro VI.\nInizialmente, Giulio II affida la decorazione dei nuovi ambienti ad un gruppo scelto di artisti, vale a dire Luca Signorelli, il Perugino, Jacopo Ripanda, il Bramantino, Baldino Baldinelli, Cesare da Sesto, il Sodoma, Lorenzo Lotto e Baldassarre Peruzzi. Raffaello, chiamato verosimilmente dal Bramante, architetto della Fabbrica di San Pietro, lasci\u00f2 Firenze per Roma nell'estate 1508 e integr\u00f2 il gruppo affiancando \u00abpresumibilmente\u00bb il Sodoma negli ultimi mesi del 1508. Forse su consiglio dello stesso Bramante e del Pinturicchio, nel 1509 Giulio II matur\u00f2 la decisione di affidare l'intero progetto decorativo all'artista urbinate non esitando a distruggere tutte le decorazioni precedenti, sia quelle recenti che quelle quattrocentesche, tra cui figuravano affreschi di Piero della Francesca e Bartolomeo della Gatta.\nLa decorazione raffaellesca si avvi\u00f2 proprio dalla Stanza della Segnatura, nell'ottobre del 1508 ed i lavori vennero conclusi in tre anni, nel 1511, come testimoniano l'iscrizione sul \"Parnaso\" e quella sull'architrave della finestra sottostante la lunetta delle \"Virt\u00f9\".\nSecondo Paolo Giovio il programma iconografico delle prime due Stanze (quella della Segnatura e quella di Eliodoro) venne suggerito dal pontefice stesso e fu probabilmente elaborato da un gruppo di teologi ed umanisti di ambiente pontificio e di matrice neoplatonica, tra i quali gli studiosi individuano la partecipazione di Egidio da Viterbo, Cristoforo Marcello e di Fedra Inghirami. Non \u00e8 inverosimile per\u00f2 che l'artista, al livello compositivo, abbia comunque avuto una posizione di rilievo nella definizione delle scene, come farebbe pensare la sua perfetta consonanza con l'ambiente culturale della corte pontificia: ne \u00e8 prova il prestigio e l'indiscussa ammirazione che l'artista riscuoteva dai letterati del tempo.\nSicuro \u00e8 che le \"Storie\" non nacquero di getto: una numerosa serie di disegni preparatori dimostra una lunga e meditata elaborazione, a partire da idee che al principio dovevano essere alquanto vaghe.\nLa decorazione, come di consueto nei cicli di affreschi, inizi\u00f2 dalla volta, che poteva dirsi conclusa nel 1508; segu\u00ec la \"Disputa del Sacramento\" (1509), la \"Scuola di Atene\" (1509-1510), il \"Parnaso\" (1510-1511) e le \"Virt\u00f9\" (1511). Di attribuzione incerta sono i quattro monocromi ai lati delle due finestre, ma sicuramente su disegno del Sanzio. Al tempo di Paolo III i pannelli lignei intarsiati del registro inferiore vennero sostituiti con monocromi di Perin del Vaga. Durante la Repubblica Romana instaurata dai giacobini e successivamente nel periodo napoleonico, i francesi elaborarono alcuni piani per staccare gli affreschi e renderli portabili. In fatti, venne espressero il desiderio di rimuovere gli affreschi di Raffaello dalle pareti delle Stanze Vaticane e inviarli in Francia, tra gli oggetti spediti al Musee Napoleon delle spoliazioni napoleoniche, ma questi non vennero mai realizzati a causa delle difficolt\u00e0 tecniche e i tentativi falliti e disastrosi dei francesi presso la chiesa di San Luigi dei Francesi a Roma.\nDescrizione.\nIl tema iconografico \u00e8 quello dell'ordinamento ideale della cultura umanistica, divisa in teologia, filosofia, poesia e giurisprudenza, a ciascuna delle quali \u00e8 dedicata una parete in corrispondenza della personificazione femminile ritratta nel medaglione della volta. Inoltre vi si pu\u00f2 leggere un'esaltazione delle categorie neoplatoniche del Vero, del Bene e del Bello. Il \"Vero razionale e naturale\" \u00e8 rappresentato dalla \"Scuola di Atene\"; il \"Vero teologico\" (il Vero Supremo, Dio) \u00e8 rappresentato dalla \"Disputa del Sacramento\"; il \"Bello\" dal \"Parnaso\"; il \"Bene\" dalle \"Virt\u00f9\" e dalla Legge raffigurata nella volta e nella parete delle \"Virt\u00f9\", sia come legge canonica (\"Gregorio IX approva le Decretali\"), che come legge civile (\"Triboniano consegna le Pandette a Giustiniano\").\nSe le pareti mostrano una vasta rappresentazione di uomini illustri, tipicizzati nelle fisionomie, nella volta le scene sono pi\u00f9 idealizzate, con le personificazioni del \"Vero rivelato\", del \"Vero razionale\", del \"Bene\" e del \"Bello\". Nelle scene principali Raffaello si rifiut\u00f2 di operare una semplice galleria di ritratti, come avevano fatto ad esempio Perugino nel Collegio del Cambio o Pinturicchio nell'Appartamento Borgia, ma cerc\u00f2 di coinvolgere i personaggi in un'azione, caratterizzandoli con moti ed espressioni. Ci\u00f2 \u00e8 particolarmente evidente sin nel primo affresco, la \"Disputa del Sacramento\". Temi tipici del Rinascimento, come la concordanza tra sapienza antica e moderna, pagana e cristiana, la poesia come fonte di rivelazione e conoscenza, la giustizia come culmine delle virt\u00f9 etiche, vengono cos\u00ec ad essere rappresentate tramite azioni, in maniera del tutto naturale e diretta. Al posto delle rappresentazioni ermetiche dei suoi predecessori, Raffaello cre\u00f2 scene che dovevano apparire concrete ed eloquenti, familiari grazie alla straordinaria padronanza del mezzo pittorico.\nOriginariamente il registro inferiore, quello ad altezza d'uomo, era decorato, come nella Sala delle Udienze del Collegio del Cambio a Perugia o nello Studiolo di Federico da Montefeltro a Urbino, da un rivestimento a pannelli lignei intarsiati, di cui si occup\u00f2, a partire dal 1508, fra' Giovanni da Verona.\nQuesti gli affreschi alle pareti:\nVolta.\nLa volta fu la prima parte ad essere affrescata, dalla fine del 1508. Cornici a grottesche dividono lo spazio in tredici scomparti. Al centro si trova un ottagono con putti che reggono lo stemma papale Della Rovere. Attorno si dispongono quattro troni (diametro 180\u00a0cm) con le personificazioni della \"Teologia\", della \"Giustizia\", della \"Filosofia\" e della \"Poesia\". Agli angoli si trovano invece quattro riquadri a finto mosaico (120x105 cm ciascuno) con \"Adamo ed Eva\", il \"Giudizio di Salomone\", il \"Primo moto\" e \"Apollo e Marsia\".\nTra l'ottagono e i rettangoli si trovano quattro scomparti minori a forma di trapezio con i lati stondati. In ciascuno di essi si trovano due rappresentazioni, di cui quella superiore \u00e8 a monocromo, a soggetto storico e derivata da Tito Livio, mentre quella inferiore \u00e8 policroma, a soggetto mitologico e derivata da Igino. Piccoli spazi triangolari, infine, si trovano tra i medaglioni e i quadri principali, decorati da querce roveresche.\nNegli scomparti maggiori le figure simulano effetti a rilievo su un fondo oro che imita il mosaico. Le scene rappresentate sono in diretto collegamento con le lunette sottostanti e con gli elementi, ai quali si rifanno anche i putti dipinti sugli arconi di ciascuna lunetta, ciascuno con un emblema che lo caratterizza come genietto di un elemento. Fanno eccezione i putti di aria e fuoco, che appaiono scambiati, e che testimonierebbero un cambiamento di programma in corso d'opera.\nLo schema che si evince \u00e8 il seguente: \nLe rappresentazioni minori con scene storiche e il riquadro centrale sono generalmente attribuite al Sodoma. Adolfo Venturi assegn\u00f2 l'ottagono centrale al Bramantino. Le grottesche inoltre spettano probabilmente allo specialista tedesco Johannes Ruysch.\nSui battenti della porta della stanza (realizzata probabilmente da Giovanni da Udine) venne raffigurato, anni dopo, l'elefante \"Annone\", un animale esotico molto celebre all'epoca, donato a Leone X dal re del Portogallo, e che venne immortalato anche da Giulio Romano in un affresco in Vaticano ora perduto.\n\"Disputa del Sacramento\".\nCome accennato sopra, nella \"Disputa del Sacramento\" Raffaello trasform\u00f2 la parata di teologi da una semplice galleria di ritratti a un vero e proprio consesso, in cui la Chiesa militante, nella met\u00e0 inferiore, agisce al cospetto della Chiesa trionfante, nel cerchio di nubi superiore. Lo studio dei numerosi disegni preparatori permette infatti di osservare una progressiva accentuazione della gestualit\u00e0 e del calore emozionale dei personaggi, coordinati comunque da un punto focale, che \u00e8 rappresentato dall'ostia consacrata sopra l'altare.\n\"Scuola di Atene\".\nLa \"Scuola di Atene\", dedicata alla filosofia, \u00e8 ambientata in una profonda navata di un edificio scoperto, ispirato ai progetti di Bramante per la nuova Basilica vaticana, ed evoca l'idea di \"tempio della sapienza\". Vi si trovano filosofi e saggi dell'antichit\u00e0 raccolti su una gradinata attorno a Platone e Aristotele sul culmine. I gruppi si articolano dinamicamente, concatenando gesti ed espressioni, e rispettando una certa gerarchia simbolica che non irrigidisce per\u00f2 mai la rappresentazione, che appare sempre sciolta e naturale.\nA vari personaggi Raffaello affid\u00f2 le effigi di artisti contemporanei (Leonardo, Michelangelo, Bramante, s\u00e9 stesso e il Sodoma) come per ribadire la nuova, orgogliosa autoaffermazione di dignit\u00e0 intellettuale dell'artista moderno.\n\"Parnaso\".\nNel \"Parnaso\" poeti antichi e moderni si raccolgono attorno ad Apollo e le Muse, con analoghe meccaniche compositive.\n\"Virt\u00f9 e la Legge\".\nLa lunetta con le \"Virt\u00f9 e la Legge\", per la forma irregolare, venne spezzata in pi\u00f9 rappresentazioni, con le Virt\u00f9 sulla sommit\u00e0 e in basso, davanti a due nicchie, due scene legate all'applicazione della legge, civile (\"Triboniano che consegna le Pandette a Giustiniano\") e canonica (\"Gregorio IX approva le Decretali\").\nForse la scena di Giustiniano venne eseguita da Lorenzo Lotto su disegni di Raffaello.\nAltre decorazioni.\nLa zoccolatura di Perin del Vaga mostra una serie di riquadri finto legno, incorniciati a monocromo e sormontati da un festone, mentre tra l'uno e l'altro si trovano alcune cariatidi a finto rilievo o tabelle che imitano specchiature di porfido rosso. Sotto la \"Disputa del Sacramento\" si trovano le scene di un \"Sacrificio pagano\", la \"Visione di sant'Agostino del fanciullo in riva al mare\" e la \"Sibilla Tiburtina che mostra la Vergine ad Augusto\". Sotto le \"Virt\u00f9 e la Legge\" \"Solone che arringa il popolo ateniese\" (sinistra) e \"Mos\u00e9 che porta agli Ebrei le tavole della Legge\" (destra). Sotto la \"Scuola di Atene\" la \"Filosofia\", i \"Magi che discutono circa la sfera celeste\", la \"Morte di Archimede e assedio di Siracusa\". Sotto il \"Parnaso\" tarsie dipinte a imitazioni di dossali.\nNel pavimento a mosaico in stile cosmatesco si vedono gli emblemi di Niccol\u00f2 V e Leone X, nonch\u00e9 il nome di Giulio II."}
{"id": "2275913", "revid": "271182", "url": "https://it.wikipedia.org/wiki?curid=2275913", "title": "Bartonella quintana", "text": "Bartonella quintana \u00e8 un batterio del genere \"Bartonella\", un gruppo di batteri Gram-negativi.\nLa \"B. quintana\" \u00e8 l'agente eziologico della cosiddetta \"febbre delle trincee\" o \"febbre quintana\", una malattia manifestatasi in forma epidemica in Europa, durante le due guerre mondiali.\nContagio.\nLa malattia \u00e8 trasmessa all'uomo dai pidocchi, che sono gli unici serbatoi naturali. \nLe bartonelle si ritrovano solitamente nel sangue per mesi, anche in assenza di manifestazione clinica, e i titoli anticorpali degli infetti sono di solito molto bassi.\nDecorso.\nLa patologia ha un periodo di incubazione di 15-30 giorni, ed \u00e8 caratterizzata da episodi febbrili ricorrenti, della durata di 4-5 giorni (da cui il nome \"quintana\"), che in una percentuale di circa il 50% casi pu\u00f2 recidivare per mesi o anni.\nSi stima che in Europa furono infettati circa 1 milione di soldati durante la Prima guerra mondiale."}
{"id": "2275938", "revid": "254059", "url": "https://it.wikipedia.org/wiki?curid=2275938", "title": "Palazzo Vallelonga", "text": "Il Palazzo Vallelonga \u00e8 un palazzo monumentale, situato lungo il Miglio d'Oro, rientrante nel territorio di Torre del Greco.\nStoria.\nCostruito negli anni novanta del XVII secolo, dal marchese di Vallelonga dalla famiglia de Candia-Castiglione Morelli di Vallelonga, proprietaria di un feudo nell'agro di Torre del Greco. L'afflusso di famiglie nobili \u00e8 favorito dalla sua posizione e dalla bellezza del luogo, giungendo l\u00ec per trascorrere periodi di riposo e di svago.\nAl principio del XVIII secolo, il marchese di Vallelonga decise di trasformare le rustiche fabbriche, in comode dimore per i mesi estivi della famiglia e per la gestione del vasto territorio agricolo di sua propriet\u00e0.\nL'edificio settecentesco incorpora il fabbricato pi\u00f9 antico costituito da corpi bassi e separati. Sulla strada pubblica s'affaccia il blocco principale, formato dal pian terreno e dal piano nobile in cui sono sistemati gli ambienti di rappresentanza, affrescati, e gli altri locali dell'abitazione padronale con i terrazzi che guardano la campagna, il Vesuvio, il mare; dopo il terremoto del 1794, il palazzo fu gravemente danneggiato.\nIl \"Palazzo\" sul Miglio d'Oro.\nNel 1843 \"il vistoso casino del Marchese di Vallelonga, il quale sussisteva, si pu\u00f2 dire, nelle sole \"ruine\" \u00e8 affidato dalla famiglia Vallelonga a Camillo Napoleone-Sasso perch\u00e9 lo ristrutturi. Esso divenne uno dei palazzi pi\u00f9 importanti lungo il Miglio d'oro.\nIl restauro da parte della Banca di Credito Popolare di Torre del Greco. La Banca di Credito Popolare acquist\u00f2 nel 1982 ci\u00f2 che restava del Palazzo Vallelonga, realizzandone il restauro e la ricostruzione con la collaborazione del prof. Roberto di Stefano.\nIl progetto di restauro ha seguito programma di conservazione: Il restauro ha rispettato gli impalcati preesistenti, lo schema planimetrico delle strutture murarie portanti, consolidando quelle presenti e ricostruendo quelle crollate, nel rispetto dei volumi (interni ed esterni) che caratterizzano l'edificio."}
{"id": "2275949", "revid": "742538", "url": "https://it.wikipedia.org/wiki?curid=2275949", "title": "Gli elisir del diavolo", "text": "Gli elisir del diavolo \u00e8 un romanzo dell'autore tedesco di epoca romantica Ernst Theodor Amadeus Hoffmann pubblicato nel 1815.\nTrama.\nParte prima.\nCapitolo 1.\nIl romanzo \u00e8 la vita di Medardus scritta da lui stesso.\nI suoi genitori decaddero da un'esistenza agiata poich\u00e9 suo padre volle espiare la colpa di un peccato mortale e si rec\u00f2 al convento del Sacro Tiglio in Prussia ma si ammal\u00f2 e mor\u00ec nello stesso istante in cui nasceva Franz ovvero Medardus.\nUn pellegrino conosciuto nel bosco del Sacro Tiglio dice alla madre che Medardus deve farsi frate perch\u00e9 la colpa del padre ribolle ancora nel bambino.\nPassato qualche anno la madre lo porta dalla badessa per farlo educare. La badessa aveva conosciuto il padre del bambino, abbracciandolo la badessa ferisce Medardus con la croce e gli lascia una cicatrice che gli rimarr\u00e0 tutta la vita.\nMedardus inizia gli studi per diventare frate. Medardus \u00e8 frate ormai da 5 anni ed \u00e8 custode del ricco reliquiario del convento a Frate Medardus.\nFra le reliquie c'\u00e8 una piccola cassetta che contiene una bottiglietta con l'elisir del diavolo: a Sant'Antonio, mentre pregava nel deserto, si era avvicinato il diavolo, che aveva tante bottiglie nascoste all'interno del suo mantello per tentare gli uomini e votarli ad esso. Ne lasci\u00f2 alcune sul prato, ma Sant'Antonio le nasconde nella sua grotta per evitare che qualcun altro le trovi e possa cadere nel tranello del diavolo.\nFrate Cyrillus consiglia a Medardus di non aprire mai la cassetta poich\u00e9 il profumo trascinava nella tentazione.\nMedardus si propone di predicare al posto del vecchio frate, si rivela un ottimo predicatore e pian piano la chiesa del convento \u00e8 sempre pi\u00f9 piena; Medardus s'inorgoglisce, diventa distante dagli altri frati che se ne accorgono e perde la sua precedente serenit\u00e0.\nUn giorno viene in mente a Medardus durante la predica di rivelare il segreto dell'elisir, ma un uomo alto e magro con una cappa viola lo fissa duramente, Medardus sviene. Segue un periodo di prostrazione per Medardus.\nArrivano nel convento uno studente e il suo maestro, che vogliono vedere le reliquie, non credendo alla storia, aprono la bottiglia e ne bevono qualche sorso. Medardus esce improvvisamente dalla sua prostrazione andando tutte le sere a bere un sorso dell'elisir.\nUn altro giorno arriva al confessionale una donna che dichiara di essere innamorata di Medardus, che viene rapito da un desiderio di volutt\u00e0 fortissimo: darebbe un minuto di quella beatitudine in cambio dell'eternit\u00e0 dei martiri dell'inferno.\nMedardus identifica la donna con Santa Rosalia, il cui quadro \u00e8 appeso in chiesa, quindi si mette notte e giorno a pregare davanti al quadro, vorrebbe sciogliere i voti per precipitare nel peccato. Il priore se ne accorge e vuole mandarlo via, in missione a Roma.\nCapitolo 2.\nDopo qualche giorno di cammino si ritrova improvvisamente davanti ad un burrone, vede un uomo che dorme proprio vicino al precipizio, (\u00e8 Viktorin) Medardus decide di salvarlo e cerca di prenderlo, ma questi svegliandosi si spaventa e precipita gi\u00f9.\nSubito dopo un cacciatore, appena vede Medardus, ride, lo scambia per l'uomo precipitato e gli dice che \u00e8 atteso al castello.\nEntrato nel parco ascolta non visto la conversazione di Hermogen che vuole farsi prete per espiare la colpa di un orrendo delitto, che grava sulla sua testa. Il vecchio con cui parla scorge il frate e gli racconta la storia della famiglia: Il barone aveva sposato la donna amata, che poi era morta, aveva avuto da lei due figli, Hermogen e Aur\u00e9lie. Il barone si era poi innamorato di Euph\u00e9mie, donna di grande fascino, cultura ed intelligenza.\nIl vecchio pensa che Euph\u00e9mie abbia una relazione segreta con Viktorin (appena precipitato). Quando vede Aur\u00e9lie, Medardus rimane sconvolto poich\u00e9 riconosce la donna che si \u00e8 dichiarata nel confessionale. Euphemie invece lo scambia per Viktorin, suo amante, che doveva travestirsi da frate per soggiornare indisturbato al castello con lei. Quando Medardus incontra Euph\u00e9mie, le dice di essere Viktorin e lei lo bacia voluttuosamente.\nHermogen \u00e8 rabbioso ed accusa Medardus di essere ipocrita e peccatore e di meritarsi una fine vile, Hermogen sembra un po' un pazzo visionario. Euphemie confessa a Medardus-Viktorin la sua natura malvagia: odia il marito e manifesta lo scopo di manovrare le persone per un divertimento di onnipotenza.\nMedardus \u00e8 innamorato di Aur\u00e9lie ed in un momento in cui pregavano loro due soli, l'abbraccia selvaggiamente. La dolce Aur\u00e9lie si spaventa e fugge. Hermogen dice a Medardus che vorrebbe combattere con lui perch\u00e9 lo ritiene un assassino e inoltre che la sua presenza nel castello \u00e8 portatrice di disgrazie.\nEuph\u00e9mie odia Aur\u00e9lie e vorrebbe ucciderla, ma anche Medardus vorrebbe ucciderla poich\u00e9 \u00e8 tormentato dall'amore che prova per lei.\nEuph\u00e9mie vuole che Medardus uccida suo marito, il barone, spingendolo gi\u00f9 dalla rupe dove \u00e8 morto Viktorin. Quando Euph\u00e9mie capisce che Medardus non eseguir\u00e0 i suoi piani, gli avvelena il vino, Medardus se ne accorge e scambia i bicchieri.\nDi notte Medardus va in camera di Aur\u00e9lie, ma Hermogen lo sorprende, lottano e Medardus pugnala Hermogen uccidendolo, poi fugge e il cacciatore amico di Viktorin gli d\u00e0 una borsa ed un cavallo.\nCapitolo 3.\nDentro la borsa ci sono dell'oro e dei vestiti civili, che cambia con il suo saio, che nasconde nel tronco di un albero.\nMedardus-civile entra in una grande citt\u00e0 commerciale, prende una stanza d'albergo e subito entra in camera Belcampo, il parrucchiere che con mille buffi discorsi e saltelli gli taglia due ciuffi. Medardus vuole eliminare ogni traccia del suo precedente stato monacale, dimenticare i fatti del castello e risorgere a nuova vita perci\u00f2 si fa fare dal sarto un vestito nuovo, cos\u00ec ora nessuno lo nota pi\u00f9.\nRimane un periodo cos\u00ec e gli amici dell'osteria che frequentava lo portano a vedere una mostra.L\u00ec vede copie di quadri del suo convento del Sacro Tiglio ed un quadro di Aur\u00e9lie. Il pittore in realt\u00e0 \u00e8 l'uomo con la cappa viola. Agli amici riuniti chiede improvvisamente se hanno mai visto il diavolo, poich\u00e9 lui lo ha visto al castello del barone. Si racconta che Viktorin sia stato buttato gi\u00f9 dal diavolo che ha preso poi le sembianze di Viktorin, e che ha ucciso anche la baronessa dopo averla fatta sua amante. Il pittore indica Medardus che pu\u00f2 raccontare meglio come sono andate le cose poich\u00e9 era l\u00ec in quel periodo, che Medardus \u00e8 Satana, che \u00e8 l'assassino. Medardus vuole accoltellare il pittore, ma scappa Tutti gli corrono dietro, ma una porta nascosta si apre e Medardus viene salvato da Belcampo che lo fa salire su una carrozza.\nDi notte c'\u00e8 il temporale ed il cocchiere sbaglia strada;si ritrovano davanti alla casa del guardaboschi, uomo alto e robusto che accoglie Medardus per qualche giorno. M. partecipa alla vita semplice e allegra della vasta famiglia del guardaboschi. Una notte vede l'ombra di un frate in camera sua, che cerca nella sua borsa e beve l'elisir. La mattina successiva il guardaboschi racconta di aver ospitato quel frate impazzito in casa poich\u00e9 si aggirava nel bosco rovinando la caccia ai cacciatori.\nIl frate racconta la storia della sua vita che \u00e8 identica a quella di Medardus: prima era un buon frate poi beve l'elisir, poi vuole solo godere i piaceri del mondo. Ora Medardus capisce l'improvviso mutamento del suo carattere da pio a vizioso e di essere succube di una potenza malvagia. Il guardaboschi porta il frate pazzo al manicomio.\nCapitolo 4.\nIl bosco apparteneva ad un principe la cui residenza \u00e8 un edificio armonioso con un parco elegante. Il principe ha idee moderne, ha deciso di rendere pubblico il suo parco privato, che \u00e8 disseminato di copie di antichi edifici greci, ma in miniatura. Per il principe la libert\u00e0 \u00e8 la cosa pi\u00f9 importante e gli affari sono praticati serenamente;\u00e8 anche un appassionato cultore delle arti. Il principe stesso, che ha conosciuto passeggiando nel parco, invita Medardus che si fa chiamare Leonardus, a partecipare ad un gioco d'azzardo. Medardus si era formato un pregiudizio sui nobili, che fossero fintamente affabili e intriganti, e invece la societ\u00e0 \u00e8 animata e divertente, Medardus vince una bella somma.\nQuando Medardus conosce la principessa, questa \u00e8 a disagio poich\u00e9 dice di possedere una miniatura del tutto somigliante a Medardus, che rappresenta Francesko.\nDa ci\u00f2 che la principessa racconta Medardus capisce che Francesko era in realt\u00e0 il padre di Medardus e che ha ucciso il fratello del principe con lo stesso coltello con cui Medardus ha ucciso Hermogen e che il conte Viktorin precipitato \u00e8 suo fratellastro.\nParte seconda.\nCapitolo 1.\nIl curatore si rivolge al lettore ricordandogli quando ha provato la suprema beatitudine dell'amore, e di come si inveri nella morte, che \u00e8 la festa sacrale dell'amore.\nLa principessa (che \u00e8 in realt\u00e0 sorella della badessa) entra accompagnata da Aur\u00e9lie, e subito si riaccende in M. l'amore folle che provava per lei, ma Medardus inspiegabilmente si mette a ridere cos\u00ec forte che tutti si spaventano compresa Aur\u00e9lie che urla il nome di Hermogen, poi Medardus scappa spingendo i cortigiani.\nQualche giorno dopo Aur\u00e9lie e Medardus si incontrano passeggiando nel parco e questa sviene. La sera stessa arrestano Medardus senza spiegargli il motivo.\nUna notte Medardus in cella \u00e8 molto depresso, tutto gli appare indifferente, all'improvviso sente una voce che lo chiama: \"fratellino, Medardus, ti porto nel bosco\". L'indomani lo interrogano di nuovo, gli chiedono se sia mai stato frate, se sia mai stato nel castello dei baroni, poi entra padre Cyrillus che gli chiede di confessare i misfatti compiuti nel castello dei baroni, ma Medardus nega sempre. Cyrillus gli chiede di mostrargli il collo per vedere se c'\u00e8 la cicatrice a forma di croce che caratterizzava Medardus, ma questo si arrabbia moltissimo; Cyrillus riconosce per\u00f2 la sua firma.\nNella sua cella si sente perduto, poi sente di nuovo la voce, solleva una mattonella, vede dapprima una mano con un coltello poi il buco si allarga e ne esce un uomo nudo, che gli assomiglia molto, allora sviene.\nMedardus vorrebbe confessare tutto, gli sembra di essere pazzo. Ora \u00e8 il pittore dal mantello viola che lo va a trovare in prigione e gli dice che gli \u00e8 stato vicino per salvarlo dall'onta, ma che Medardus non ha capito. Medardus riconosce in lui l'uomo del sacro bosco, vorrebbe confessare tutto, pentirsi. Il giorno dell'esecuzione gli annunciano che \u00e8 libero: l'uomo nudo dice di chiamarsi Medardus, si \u00e8 dichiarato colpevole e poich\u00e9 gli somigliava molto, \u00e8 stato accusato al posto suo. Tra l'altro Viktorin era fratello dell'uomo nudo.\nNel parco Medardus \u00e8 attirato da una croce luminosa, mentre va in quella direzione incontra Aur\u00e9lie che lo guarda con amore e gli chiede perdono. Decidono di farlo appassionatamente. Qualche giorno dopo sentono un batter d'ali e Aur\u00e9lie grida Hermogen e sviene. Medardus scappa. Nel bosco gli sembra di sentire una presenza che gli dice: \"Medardus, fratellino, non ho colpito bene Hermogen poich\u00e9 era nostro fratello\". Il principe vuole dare Aur\u00e9lie in sposa a Medardus, che ha per\u00f2 sentimenti contrastanti: da un lato l'ama, dall'altro gli sembra di commettere un sacrilegio ed ha pensieri diabolici contro di lei.\nMedardus legge una lettera di Aur\u00e9lie in cui racconta alcuni episodi significativi della sua vita: Era molto piccola quando aveva visto una volta la madre tirare fuori dalla parete un quadro nascosto di Francesko, suo padre diceva che era il diavolo. Aur\u00e9lie sognava di notte lo sconosciuto con il saio. Un libro l'aveva turbata, \"Il monaco\" di Matthew Gregory Lewis, che raccontava di omicidi commessi fino al patto finale col maligno. Diventata adulta, dopo una notte di sogni peccaminosi riguardo al frate del quadro, decide di andare a dichiararsi a Medardus, di cui aveva sentito parlare per le sue doti di predicatore. Quando Medardus ricompare nel castello lo riconosce subito, ma nota nei suoi occhi una scintilla infernale. Alla corte lo riconosce, per\u00f2 \u00e8 in dubbio poich\u00e9 i suoi modi sono del tutto diversi.\nMedardus sogna la madre morta che lo sgrida poich\u00e9 non sa resistere alle tentazioni di Satana.\nIl giorno delle nozze Aur\u00e9lie \u00e8 vestita esattamente come la Santa Rosalia del quadro, ma dalla strada si sente rumore: \u00e8 il pazzo che gli urla \"vieni sul tetto, lotteremo, il primo che butta gi\u00f9 l'altro berr\u00e0 il suo sangue\", allora Medardus perde la testa dice ad Aur\u00e9lie che \u00e8 lui Medardus, prende il coltello e colpisce Aur\u00e9lie, vede del sangue, poi va dal frate pazzo, lo tira gi\u00f9 dal carro dov'era poich\u00e9 lo stavano portando al patibolo, e scappa nei boschi dove dopo un'estenuante corsa cade sfinito; ma il sosia esce dal cespuglio, allora lottano poich\u00e9 Medardus vuole liberarsi da questo essere che lo perseguita. Dopo un periodo indefinito Medardus arriva davanti ad un convento dove sviene.\nCapitolo 2.\nMedardus \u00e8 stato portato sulle spalle da Belcampo fino ad un manicomio in Italia, e passa il primo mese nella follia, poi nell'apatia. L\u00ec \u00e8 al sicuro poich\u00e9 non pu\u00f2 essere consegnato al tribunale.\nMedardus si reca a Roma, dove vede di nuovo copie degli affreschi del Sacro Tiglio, gli torna in mente tutta la sua vita passata, \u00e8 disperato, tormentato dalla colpa e dal tormento. Confessa tutta la sua vita, per la prima volta, al priore, che lo accoglie nel convento. Inizia il periodo del pentimento e dell'espiazione, del patimento fisico, il suo pentimento \u00e8 sincero.\nIl priore gli dice che ora ha la forza di vincere Satana e che Aur\u00e9lie \u00e8 viva, poich\u00e9 il sangue che aveva visto scorrere era il proprio. Il priore gli consegna un manoscritto che finalmente rivela a Medardus il senso di tutti gli avvenimenti che hanno segnato la sua vita. Francesko era figlio di principi, ma rinneg\u00f2 la famiglia per fare il pittore, cadendo in vizi e perversioni. Una volta accett\u00f2 di dipingere Santa Rosalia per i frati, ma mancadogli l'ispirazione, i suoi amici gli fanno provare il vino di Sant'Antonio. Una volta terminato il quadro cade in delirio.\nFrancesko si sposa in segreto con rito pagano con la donna che gli aveva ispirato inconsapevolmente il quadro. Purtroppo la donna muore di parto, ed il suo volto era orribilmente deformato, allora i vicini dissero che ella era il diavolo a causa della vita dissoluta, che essi facevano.\nFrancesko crede che sar\u00e0 vittima di una maledizione che perseguiter\u00e0 tutti i discendenti finch\u00e9 ci saranno. Abbandona dunque suo figlio in una grotta. Il figlio abbandonato avr\u00e0 a sua volta due figli segreti e uno ufficiale, che sposandosi senza saperlo tra fratelli, sono i genitori di Francesko, padre di Medardus.\nFrancesko, padre di Medardus, aveva abusato di una ragazza quindicenne da cui era nata Euph\u00e9mie, questa ragazza si era poi sposata ed aveva partorito Hermogen ed Aur\u00e9lie. Francesko aveva abusato anche di Giacinta, da cui era nato Viktorin. Poi conosce una contadina che lo fa rinsavire, Francesko si pente della sua vita, e mentre fanno un pellegrinaggio al convento del sacro Tiglio muore nel momento esatto in cui nasce il suo terzo figlio, dalla terza madre, Medardus. Nascendo in un luogo sacro Medardus ha il compito di liberare l'antenato dal peccato diventando sacerdote.\nCapitolo 3.\nMedardus \u00e8 stato visto pregare fervidamente dal Papa, che vuole parlargli. Medardus racconta al Papa la sua vita criminosa, che gli risponde che non deve credersi vittima dei peccati dei suoi antenati, e che deve far trionfare la virt\u00f9 sul peccato.\nIl Papa gli propone di diventare suo confessore, in Medardus ricomincia a prevalere la vanit\u00e0, ma Belcampo gli consiglia di fuggire poich\u00e9 la curia sta complottando contro di lui.\nLa sera stessa un uomo viene da lui in carrozza, vuole che Medardus venga con lui per dare conforto spirituale ad un moribondo, ma subito viene incappucciato, lo portano in una cantina. Dei frati sono l\u00ec riuniti, con loro c'\u00e8 frate Cyrillus, che \u00e8 stato condannato, po' gli tagliano la testa, che Medardus vede rotolare. Offrono a Medardus del vino avvelenato, che Medardus versa nella manica, bruciandosi tutto il braccio, poi lo riportano davanti al convento.\nMedardus \u00e8 delirante per via della ferita, ma segue il consiglio di Cyrillus, ritorna al suo convento in Germania. Sulla strada si ferma davanti al castello del barone, completamente abbandonato; un vecchio dice che sono morti tutti coloro che lo abitavano.\nArrivato al suo convento un frate gli spiega la misteriosa morte di Cyrillus: era entrato a far parte dei religiosi del Papa, che \u00e8 corrotto, questi hanno incolpato Cyrillus di avvelenarlo, e lo hanno ucciso.\nIl frate gli rivela anche che Viktorin, che in realt\u00e0 non \u00e8 morto nel burrone, \u00e8 impazzito e si crede Medardus. Viktorin \u00e8 anche lui vittima della maledizione ed \u00e8 suo fratello.\nNella chiesa si prepara la festa per Aur\u00e9lie, che prende i voti e assume il nome di Rosalia. Durante la cerimonia Medardus vorrebbe unirsi a lei anche solo per un momento, ma si domina, questa \u00e8 forse la pi\u00f9 dura delle prove, cerca il coltello, ma il frate lo ferma.\nUn pazzo invece riesce ad uccidere Aur\u00e9lie, e a scappare. Aur\u00e9lie viene messa su una barella e parla con Medardus: anche lei ha peccato quando \u00e8 andata da lui per la prima volta, nel confessionale;il Signore li ha uniti per espiare i peccati commessi dagli avi in comune. Il pazzo \u00e8 stato uno strumento del cielo per mezzo del quale si \u00e8 compiuta la volont\u00e0 divina. Si crea un corteo dietro al corpo di Aur\u00e9lie e tutti pregano per lei.\nOra Medardus \u00e8 libero dal peccato. Come ultimo esercizio spirituale il frate chiede a Medardus di scrivere le sue memorie. Medardus muore finalmente in pace."}
{"id": "2275951", "revid": "729019", "url": "https://it.wikipedia.org/wiki?curid=2275951", "title": "Georgia (brano musicale)", "text": "Georgia \u00e8 un brano composto ed interpretato dall'artista britannico Elton John; il testo \u00e8 di Gary Osborne.\nStruttura del brano.\nProveniente dall'album del 1978 \"A Single Man\" (del quale \u00e8 la settima traccia), rappresenta un'altra canzone di John dal sapore gospel. Il pianoforte di Elton \u00e8 molto evidente, soprattutto nella intro e in alcuni intermezzi strumentali; la rockstar si cimenta anche all'harmonium e all'organo. Il chitarrista B. J. Cole, gi\u00e0 \"session man\" in \"Madman Across the Water\", \u00e8 presente alla chitarra pedal steel (recante toni country). Ai cori \u00e8 presente anche il team del Watford F.C., squadra calcistica della quale Elton era divenuto il Presidente nel 1977.\n\"Georgia\" era la B-side del singolo statunitense \"Johnny B. Goode\", cover eltoniana dell'omonimo pezzo di Chuck Berry, distribuita come singolo nel 1979.\nSignificato del testo.\nIl testo di Osborne potrebbe facilmente essere un tributo al brano di Ray Charles \"Georgia on My Mind\"; sembra comunque che parli della Georgia e ne lodi gli abitanti, l'atmosfera e il clima."}
{"id": "2275956", "revid": "712828", "url": "https://it.wikipedia.org/wiki?curid=2275956", "title": "Musashi Tomoe", "text": ""}
{"id": "2275962", "revid": "285570", "url": "https://it.wikipedia.org/wiki?curid=2275962", "title": "LIMDMA33", "text": ""}
{"id": "2275963", "revid": "827882", "url": "https://it.wikipedia.org/wiki?curid=2275963", "title": "NeoPop", "text": ""}
{"id": "2275970", "revid": "712828", "url": "https://it.wikipedia.org/wiki?curid=2275970", "title": "Hayato Jin", "text": ""}
{"id": "2275971", "revid": "56067271", "url": "https://it.wikipedia.org/wiki?curid=2275971", "title": "Francorchamps", "text": ""}
{"id": "2275975", "revid": "110157", "url": "https://it.wikipedia.org/wiki?curid=2275975", "title": "Lucio Silla (Bach)", "text": "Lucio Silla \u00e8 un dramma per musica in tre atti del compositore tedesco Johann Christian Bach su libretto di Giovanni De Gamerra. Per la messa in musica bachiana, al testo vennero apportate delle revisioni da parte dell'allora librettista di corte di Mannheim Mattia Verazi.\nFu rappresentata per la prima volta il 5 novembre 1775 al Rococo-Schlo\u00dftheater (Hoftheater) di Mannheim, citt\u00e0 dove esattamente tre anni prima mise in scena con successo il suo Temistocle. Fu proprio grazie ai consensi conseguiti con quest'ultimo lavoro a far s\u00ec che Bach ottenesse una seconda commissione per la citt\u00e0 tedesca. \"Lucio Silla\" per\u00f2 seppe strappare meno applausi del precedente dramma, sebbene due anni dopo venne valutato positivamente da Mozart in visita a Mannheim, il quale fu egli stesso autore di una precedente messa in musica del libretto di De Gamerra.\nRipresa in tempi moderni e registrazioni.\nIl dramma in tempi moderni fu rappresentato per la prima volta (e registrato) il 23 maggio 1974 al \"Schwetzingen Festival\" di Schwetzingen; l'esecuzione fu affidata ai \"Capella Coloniensis\" \"Coro della Radio della Germania Occidentale\" sotto la direzione di G\u00fcnter Kehr. Una seconda registrazione venne effettuata presso la Wiener Singakademie di Vienna nel 1985: in questa occasione l'esecuzione fu della \"Kammerorchester der Jungen Deutschen Philharmonie\" diretta da Wolfgang Scheidt."}
{"id": "2275976", "revid": "137928", "url": "https://it.wikipedia.org/wiki?curid=2275976", "title": "Palazzo Reale (Madrid)", "text": ""}
{"id": "2275977", "revid": "22678771", "url": "https://it.wikipedia.org/wiki?curid=2275977", "title": "Quadrato Magico", "text": ""}
{"id": "2275980", "revid": "1305772", "url": "https://it.wikipedia.org/wiki?curid=2275980", "title": "Mercedes 38PS", "text": "Il nome Mercedes 38PS identifica una piccola famiglia di autovetture di lusso prodotte dal 1910 al 1915 dalla Casa tedesca Daimler Motoren Gesellschaft per il suo marchio automobilistico Mercedes.\nProfilo e caratteristiche.\nLa storia e l'evoluzione dei modelli \"38PS\" della Mercedes risale alla rivalit\u00e0 tra il marchio della \"Daimler Motoren Gesellschaft\" e la Benz &amp; Cie., la quale nello stesso periodo aveva in listino vetture di pari caratura. &lt;br&gt;\nProcedendo con ordine, i modelli della famiglia \"38PS\" hanno preso di fatto il posto di due precedenti famiglie di vetture di lusso, ossia le 37PS e le 39PS. La famiglia delle \"38PS\" era composta da tre modelli, le cui caratteristiche vengono descritte di seguito.\nLa 38/70 PS.\nIl primo modello appartenente a questa nuova famiglia fu la 38/70 PS (), equipaggiata da un quadricilindrico biblocco da 9850 cm\u00b3 (alesaggio e corsa: 140x160 mm). La distribuzione era a valvole laterali disposte a T (valvole di aspirazione su un lato e valvole di scarico sul lato opposto), comandate da due assi a camme laterali, uno per lato, a loro volta mossi da ingranaggi cilindrici. L'alimentazione era affidata ad un carburatore con valvola a saracinesca, mentre l'accensione era a bobina e magnete ed a due candele per cilindro. La potenza massima era di 70 CV a 1200 giri/min, abbastanza per spingere la vettura ad una velocit\u00e0 massima di 95 km/h.&lt;br&gt;\nSu un telaio in lamiera d'acciaio stampata con sezione ad U, la vettura montava sospensioni ad assale rigido con molle a balestra e freni sulla trasmissione: quest'ultima era a catena e comprendeva un cambio a 4 marce con frizione a cono.&lt;br&gt;\nLa produzione della \"38/70 PS\" cess\u00f2 nel 1912.\nLa 38/80 PS.\nLa \"38/70 PS\" venne sostituita in quell'anno dalla 38/80 PS, sua naturale evoluzione, che si distingueva dal precedente modello per il motore, portato ad 80 CV a 1250 giri/min, e per la trasmissione, disponibile anche in configurazione ad albero cardanico. Le prestazioni erano pressoch\u00e9 identiche. Questo nuovo modello venne prodotto fino al 1915.\nLa 38/100 PS.\nAll'inizio del 1915, ultimo anno di carriera per la famiglia delle \"38PS\", venne introdotta la 38/100 PS, una versione dalle prestazioni pi\u00f9 elevate, dotata di un motore completamente nuovo, della medesima cilindrata, ma con nuove misure di alesaggio e corsa (132x180 mm) ed un nuovo sistema di raffreddamento, consistente nell'avvolgere il motore in una lamiera all'interno della quale veniva fatta circolare l'acqua di raffreddamento. I 4 cilindri che componevano il propulsore, poi, non erano raggruppati a due a due come in un motore biblocco, bens\u00ec erano fusi singolarmente. Diversa era anche la distribuzione, sempre a valvole laterali, sempre disposte a T e sempre con due assi a camme laterali, ma stavolta vi era una valvola di aspirazione e due di scarico, per cui l'albero a camme lato scarico era per forza di cose differente da quello utilizzato sui primi due modelli.\nIl nuovo propulsore sviluppava 100 CV a 1300 giri/min, che consentivano alla vettura di raggiungere 130 km/h di velocit\u00e0 massima, all'epoca una velocit\u00e0 considerevole.&lt;br&gt;\nIl resto della meccanica riprendeva quanto gi\u00e0 visto nei due modelli precedenti.&lt;br&gt;\nLa \"38/100 PS\" venne tolta di produzione alla fine del 1915.\nL'eredit\u00e0 delle 38PS.\nLe \"38PS\" furono tra le ultime rappresentanti di quella schiera di modelli Mercedes di grossa cilindrata, votate al lusso ed alla voglia di esibire il proprio stato sociale: l'ultima in assoluto fu la 92/160 PS, con motore aeronautico da 24 litri di cilindrata , modello tolto di produzione nel 1918. In seguito sarebbero arrivati altri modelli, sempre di cilindrata molto alta, ma non pi\u00f9 dai 10 litri in su, per\u00f2 ugualmente molto potenti e prestanti, e quindi dotati di quelle caratteristiche che ne facevano comunque degli oggetti per pochi benestanti acquirenti.&lt;br&gt;\nLa \"38PS\" venne sostituita dal modello 28/95 PS."}
{"id": "2275983", "revid": "122576268", "url": "https://it.wikipedia.org/wiki?curid=2275983", "title": "Comes", "text": "Il comes (dal latino, \"compagno\") era un grado dell'esercito e dell'amministrazione romana, almeno fin dai tempi dell'imperatore Traiano, Marco Aurelio e Lucio Vero (durante le guerre marcomanniche). evolutosi poi nel tardo Impero romano. Nacque come titolo conferito a particolari esponenti della corte e dell'amministrazione imperiale, un segno di stima da parte dell'imperatore, e si evolse in un titolo vero e proprio.\nStoria.\nUfficiali amministrativi tardo imperiali.\nTra gli ufficiali amministrativi erano:\n\"Comes\" militari al tempo della \"Notitia dignitatum\".\nAll'epoca della stesura della \"Notitia dignitatum\" (fine IV secolo per la \"pars occidentalis\", inizi V secolo per la \"pars orientalis\") vi erano in Occidente i seguenti \"comites rei militaris\":\nIn Oriente c'erano invece i seguenti ufficiali:"}
{"id": "2275995", "revid": "4175", "url": "https://it.wikipedia.org/wiki?curid=2275995", "title": "Grigory Levenfish", "text": ""}
{"id": "2275997", "revid": "58894", "url": "https://it.wikipedia.org/wiki?curid=2275997", "title": "Stelio Frati", "text": "Biografia.\nFin da giovane Frati si appassion\u00f2 all'aviazione. Aeromodellista di talento, nel 1940 divenne campione italiano nel volo libero propulso. Uno dei suoi modelli rimase in volo per due ore e mezzo senza radiocomando. Nel 1938, si iscrisse al Politecnico di Milano, che ancora non aveva un Dipartimento di Aeronautica, ma ospitava il Centro Studi Ed Esperienze per il Volo a Vela (CVV).\nDall'aeromodellismo alla costruzione di aeromobili.\nStelio Frati quindi partecip\u00f2 allo sviluppo di diversi alianti progettati dal CVV. Lavor\u00f2 anche alla bomba volante Assalto Radioguidato, grande monoplano propulso da un motore radiale che doveva essere fatto decollare da un pilota. In quota il pilota avrebbe dovuto espellere il tettuccio, uscire ed lanciarsi con il paracadute, e la bomba sarebbe poi stata radiocontrollata verso l'obiettivo da un aereo guida. Destinata ad attaccare i convogli navali alleati nel Mar Mediterraneo, questa macchina fu costruita in 5 esemplari di cui 2 testati in volo, ma non fu mai utilizzata in operazioni belliche.\nStelio Frati si laure\u00f2 in Ingegneria Meccanica nel 1943 e lasci\u00f2 il Politecnico di Milano per tornarvi nel 1944 come assistente al Dipartimento di Aeronautica, da poco istituito. Per 10 anni egli avrebbe insegnato, pur continuando il suo percorso professionale. Gradualmente Frati divenne un progettista indipendente, disegnando aerei di cui avrebbe venduto i diritti di produzione a vari produttori italiani. Il suo primo velivolo fu il Ditta Movo FM1 Passero, un moto aliante in grado di volare a 150 km/h con un motore di 20 CV.\nNel 1946 pubblic\u00f2 il libro \"L'aliante\", edito da Hoepli, che rimase per anni un punto di riferimento per tutti coloro che volevano cimentarsi nella costruzione di un aliante.\nModelli di produzione esterna.\nNel 1951 Frati progett\u00f2 un elegante monoplano biposto in legno per addestramento e sport, l'F.4 Rondone. Il prototipo fu costruito dalla CVV mentre le unit\u00e0 di produzione furono realizzate dalla Aeronaut, nella versione con motore Continental C90 da 85 CV, e da Lombarda e Ambrosini con motore Walter Mikron 65 CV. Il Rondone accrebbe la reputazione Stelio Frati attraverso una serie di record internazionali, tra cui una velocit\u00e0 record sui 100 km alla media di 257 km/h stabilita dal pilota Inginio Guagnellini. L'F.5 era un aereo a reazione originale con configurazione in tandem a due posti. Alimentato da un motore Turbom\u00e9ca Palas 150 kgf, realizzato interamente in legno, era costruito secondo le tecniche del volo a vela. Fu realizzato un solo prototipo, costruito dalla Caproni nel 1952.\nL'Airone F.6 era un bimotore quadriposto proposto con motori Walter Minor da 105 CV o Lycoming O-290D da 135 CV, ma l'unico prototipo, costruito da Pasotti, fu motorizzato con un Continental C90. Pasotti dovrebbe anche costruire 10 F.7, adattamento triposto dell'F.4, sempre con motore C.90, il cui prototipo fece il volo inaugurale il 10 febbraio 1954. L'F.9 Sparviero \u00e8 la versione monomotore dell'Airone. Un esemplare fu costruito nel 1956 da Pasotti con un motore 8 cilindri a V Hirth da 240 CV, poi sostituito da un motore pi\u00f9 moderno, un Lycoming GO-435-C2 da 250 CV.\nL'F.8L Falco e i suoi derivati.\nL'F.8 Falco \u00e8 stato il capostipite di una linea di velivoli biposto particolarmente sportivi. Spinto da un Continental C.90, il prototipo fece il suo primo volo 15 giugno 1955. L'F.8L \u00e8 il modello di serie dotato di un'ala pi\u00f9 grande e di un motore Lycoming con potenza variabile tra 135-160 CV a seconda del produttore. Nel 1979 questo progetto riemerse negli Stati Uniti sotto forma di un kit commercializzato per costruttori amatoriali da Sequoia Aircraft di Richmond in Virginia. Questo kit incorpora molte modifiche essendo stato ridisegnato dall'ingegnere David B.Thurston.\nL'F.14 Nibbio che vol\u00f2 il 16 gennaio 1958, era una riprogettazione a quattro posti dell'F.8L con un motore Lycoming da 180 CV, di cui furono costruiti 10 esemplari, con consegne a partire dal 1959.\nIl primo aereo di Stelio Frati ad utilizzare un apporto, ancorch\u00e9 modesto, di costruzione metallica, fu l'F.15 Picchio, il cui prototipo vol\u00f2 per la prima volta il 7 maggio 1959: il rivestimento in compensato era ricoperto da un sottile foglio di alluminio. Procaer avrebbe dovuto produrre 15 velivoli F-15 a tre posti con motore Lycoming da 160 CV, 54 F.15A quadriposto con Lycoming da 180 CV e 35 F.15B. Fu il primo aereo progettato da Stelio Frati ad ottenere la certificazione FAA. Costruito nel 1960, l'F.400 Cobra era un biposto a reazione derivato dal Picchio, con la stessa struttura in legno con rivestimento metallico, ma un carrello triciclo e un turboreattore Turbom\u00e9ca Marbor\u00e9 400 kgf. Il mercato per questo tipo di dispositivo era inesistente. Il primo prototipo and\u00f2 distrutto in un incidente ed il secondo prototipo, un quadriposto con motore da 480 kgf, non fu mai completato.\nTransizione da costruzione in metallo.\nNei primi anni 1960 divenne difficile vendere aerei in legno e Stelio Frati pass\u00f2 alla costruzione in metallo con notevole successo. Egli progett\u00f2 l'F.250, che ricevette il suo nome perch\u00e9 fu equipaggiato con un motore Lycoming da 250 CV, che vol\u00f2 per la prima volta il 15 luglio 1964. Questo velivolo fu prodotto in serie dalla SIAI-Marchetti come SF-260.\n Promavia\nStelio Frati fond\u00f2 nel 1970 GeneralAvia, acquist\u00f2 un laboratorio ben attrezzato e, con l'aiuto di una dozzina di dipendenti, cominci\u00f2 a produrre i suoi prototipi. Il primo fu l'F.20 Pegaso, bimotore per 5 o 6 passeggeri con 2 grossi motori Continental da 300 CV. Durante lo sviluppo di un velivolo utility bimotore ad ala alta, l'SF600 Canguro, Frati riprese lo sviluppo anche dell'F.15 Picchio.Dalla met\u00e0 degli anni 80 al 1992 commissionato dalla ditta belga Promavia fu realizzato lo Jet squalus :Jet monomotore a 2 posti affiancati per L'addestramento piloti, con motore turbofan Garret. Uno degli ultimi velivoli disegnato da Stelio Frati fu l'F.22, ancora commercializzato da GeneralAvia. L'ultima creazione di Stelio Frati fu l'F30, che con \"le sue linee sottili si inserisce direttamente nella prestigiosa linea di macchine volanti progettate dal grande ingegnere aeronautico, prodotte da Golden Avio 2 una consociata di Golden Car 3 e commercializzate in Francia da AEREAS 4. Attraverso la sua eleganza, ULM F30 Brio \u00e8 un discendente degno di Cobra F.400 (in) o SF-260 \".\nCuriosit\u00e0.\nStelio Frati fu una delle poche persone a conseguire il brevetto di volo svolgendo l'esame con un aereo di propria costruzione.\nProgetti.\nQuesto l'elenco dei progetti:"}
{"id": "2275998", "revid": "571594", "url": "https://it.wikipedia.org/wiki?curid=2275998", "title": "Juan Antonio Bayona", "text": "Ha diretto videoclip e spot pubblicitari ed il film horror spagnolo \"The Orphanage\". Successivamente \u00e8 diventato noto per avere diretto il suo secondo film internazionale, dopo \"The Impossible\", ovvero \"Jurassic World - Il regno distrutto\".\nBiografia.\nCresciuto con la passione per il cinema, diviene un giornalista del settore per poi studiare regia presso la Scuola di Cinema e Audiovisivi della Catalogna. Nel 1993, al Sitges - Festival internazionale del cinema fantastico della Catalogna, conosce il regista Guillermo del Toro, che stava presentando il film \"Cronos\". In quell'occasione del Toro promise a Bayona di aiutarlo, finanziando il suo debutto cinematografico nel caso non fosse stato in grado di farlo lui stesso.\nDopo essersi laureato, Bayona inizia a lavorare nel campo dei videoclip e degli spot pubblicitari, successivamente realizza una serie di cortometraggi; \"Mis vacaciones\" (1999) e \"El Hombre Esponja\" (2002). Nel 2004 gli viene offerto lo script di \"The Orphanage\", dopo aver accettato di dirigerlo chiede aiuto a Guillermo Del Toro, che offre di co-produrre la pellicola. \"The Orphanage\" viene presentato al Festival di Cannes 2007, dove ottiene dieci minuti di applausi. Il film, oltre ad essere stato apprezzato dalla critica, \u00e8 stato un successo commerciale in Spagna e in Europa, superando, a livello di incassi, \"Il labirinto del fauno\" di Del Toro. Per il suo lavoro, Bayona si \u00e8 guadagnato il Premio Goya per il miglior regista esordiente.\nNel 2012 \u00e8 uscito nelle sale cinematografiche il suo secondo lungometraggio, \"The Impossible\", girato interamente in inglese. Il film \u00e8 scritto dal suo stretto collaboratore Sergio G. S\u00e1nchez e incentrato su una storia di una famiglia vittima dello tsunami dell'Oceano Indiano del 2004, nel quale spiccano come attori Naomi Watts (che grazie al ruolo di Maria, la madre di famiglia, ha ricevuto una candidatura come miglior attrice protagonista ai Premi Oscar 2013 e come miglior attrice protagonista in un film drammatico al Golden Globe 2013), Ewan McGregor, Tom Holland e Geraldine Chaplin. Sempre nel 2012, co-dirige, assieme a S\u00e1nchez, il videoclip per il singolo \"Disconnected\" della band britannica Keane.\nNel 2014 dirige alcuni episodi della serie televisiva \"Penny Dreadful\". Nel 2017 viene scelto per dirigere il nuovo capitolo della saga \"Jurassic Park\" dal titolo \"Jurassic World - Il regno distrutto\" sequel di \"Jurassic World\", uscito nelle sale nel 2018. A dicembre 2020 Bayona termine le riprese dei primi due episodi pilota della nuova serie TV prodotta da Amazon e tratta dai romanzi di J.R.R. Tolkien e dal \"mondo\" de \"Il Signore degli Anelli\" prevista per il 2021, salvo ritardi causati dall'emergenza Covid-19."}
{"id": "2276006", "revid": "287204", "url": "https://it.wikipedia.org/wiki?curid=2276006", "title": "Premio Oscar postumo", "text": "Il Premio Oscar postumo \u00e8 un riconoscimento cinematografico statunitense e di tutto il mondo del cinema assegnato ad un artista scomparso qualche tempo prima."}
{"id": "2276008", "revid": "92723", "url": "https://it.wikipedia.org/wiki?curid=2276008", "title": "Isaac Boleslavsky", "text": ""}
{"id": "2276012", "revid": "73843", "url": "https://it.wikipedia.org/wiki?curid=2276012", "title": "Giovanbattista Bitto", "text": "Biografia.\nInviato in Jugoslavia come sottotenente degli alpini, artiglieria da montagna, dopo lArmistizio di Cassibile, riesce a rientrare in Italia al suo paese di origine. Assieme con il parroco del paese don Giuseppe Fa\u00e8 nome di battaglia don \"Galera\", inizia ad organizzare le prime bande partigiane, Don Giuseppe viene arrestato e lui si ritira sulle alture del Cansiglio, dando vita prima ad un battaglione fino ad arrivare alla costruzione della formazione che sar\u00e0 denominata \"Gruppo Brigate Vittorio Veneto.\nDopoguerra.\nRester\u00e0 al comando fino alla fine degli scontri, alla fine dei quali sar\u00e0 congedato come Vicecomandante della Divisione Nino Nannetti, diventer\u00e0 questore di Treviso e sar\u00e0 decorato per ben 5 volte oltre alla Bronze Star Medal\nNel 1980 si prodiga per la fondazione dell'Istituto Storico della Resistenza di Vittorio Veneto, al quale lascia le memorie e i documenti della resistenza nel vittoriese in suo possesso."}
{"id": "2276013", "revid": "4175", "url": "https://it.wikipedia.org/wiki?curid=2276013", "title": "Elisaveta Bykova", "text": ""}
{"id": "2276015", "revid": "4175", "url": "https://it.wikipedia.org/wiki?curid=2276015", "title": "Gata Kamsky", "text": ""}
{"id": "2276019", "revid": "1543377", "url": "https://it.wikipedia.org/wiki?curid=2276019", "title": "Municipalit\u00e0 distrettuale di Bohlabela", "text": "La municipalit\u00e0 distrettuale di Bohlabela \u00e8 stata eliminata dal 12\u00b0 emendamento della costituzione del Sudafrica. Il distretto che rappresentava l'area del Parco nazionale Kruger \u00e8 stata divisa tra le municipalit\u00e0 distrettuali di Mopani e Ehlanzeni."}
{"id": "2276020", "revid": "110157", "url": "https://it.wikipedia.org/wiki?curid=2276020", "title": "Falling into Place", "text": "Falling into Place \u00e8 l'Ep di debutto della band statunitense Finch, contenente quattro brani, due dei quali sarebbero poi stati registrati nel loro primo album, What It Is To Burn. Letters to You \u00e8 stata poi pubblicata anche nel Regno Unito ed \u00e8 stata la prima hit della band."}
{"id": "2276024", "revid": "767487", "url": "https://it.wikipedia.org/wiki?curid=2276024", "title": "The 13th Floor", "text": "The 13th Floor \u00e8 il quarto album studio della Gothic metal band Sirenia.\nTracce.\nTesti e musiche di Morten Veland."}
{"id": "2276025", "revid": "486946", "url": "https://it.wikipedia.org/wiki?curid=2276025", "title": "Lev Polugaevsky", "text": ""}
{"id": "2276030", "revid": "4175", "url": "https://it.wikipedia.org/wiki?curid=2276030", "title": "Olga Rubtsova", "text": ""}
{"id": "2276031", "revid": "486946", "url": "https://it.wikipedia.org/wiki?curid=2276031", "title": "Ljudmila Rudenko", "text": ""}
{"id": "2276036", "revid": "9498", "url": "https://it.wikipedia.org/wiki?curid=2276036", "title": "Nona Gaprindashvili", "text": ""}
{"id": "2276037", "revid": "767487", "url": "https://it.wikipedia.org/wiki?curid=2276037", "title": "Cabagan", "text": "Cabagan \u00e8 una municipalit\u00e0 di Prima classe delle Filippine, situata nella Provincia di Isabela, nella Regione della Valle di Cagayan.\nCabagan \u00e8 formata da 26 baranggay:"}
{"id": "2276039", "revid": "4175", "url": "https://it.wikipedia.org/wiki?curid=2276039", "title": "Mark Jevhenovy\u010d Tajmanov", "text": ""}
{"id": "2276040", "revid": "1543377", "url": "https://it.wikipedia.org/wiki?curid=2276040", "title": "Gran Paj\u00e1ten", "text": "Gran Paj\u00e1ten \u00e8 un sito archeologico situato nelle foreste nebulose delle Ande in Per\u00f9, tra i fiumi Mara\u00f1on e Huallaga. Il sito archeologico si trova nel parco nazionale del Rio Abiseo, che fu creato nel 1983. Il parco \u00e8 stato classificato come patrimonio dell'umanit\u00e0 dall'UNESCO nel 1990, e come sito Culturale nel 1992.\nGran Paj\u00e1ten si trova in cima a una collina, ed \u00e8 formato da una serie di almeno 26 strutture di pietra disposte in maniera circolare, sopra numerose scalinate. Le rovine occupano un'area di circa 20.000 m\u00b2. Le costruzioni principali sono adornate con mosaici in ardesia che rappresentano umani, uccelli e figure geometriche. L'analisi dei campioni di ceramica e la datazione al carbonio mostrano che l'occupazione dell'area inizi\u00f2 prima del 200 a.C., ma le rovine visibili attualmente vennero costruite durante l'epoca degli Inca.\nBasandosi principalmente sugli indizi architetturali, l'insediamento \u00e8 stato attribuito alla cultura Chachapoyas.\nL'esploratore Gene Savoy \u00e8 stato erroneamente indicato come lo scopritore delle rovine nel 1965. In realt\u00e0 il sito venne scoperto da alcuni abitanti della citt\u00e0 di Pataz nel 1964. Savoy pubblicizz\u00f2 la scoperta alla stampa ponendola come sua. Nel 1966 il governo peruviano sistem\u00f2 una piattaforma per elicotteri e rimosse molta della vegetazione che circondava il sito. Molti anni dopo, queste azioni vennero criticate a causa della delicata natura del sito archeologico. Senza la protezione della vegetazione, le rovine di pietra iniziarono a deteriorarsi rapidamente.\nNel 1985, una squadra condotta dal dipartimento di antropologia dell'Universit\u00e0 del Colorado fece iniziare un progetto di ricerca a Pajaten. La spedizione venne pubblicizzata ampiamente, e questa seconda investigazione port\u00f2 a discussioni riguardo all'apertura del sito al turismo. Una spedizione peruviana, effettuata nel 1990, elimin\u00f2 altra vegetazione dalla zona, causando altri danni alle rovine."}
{"id": "2276041", "revid": "339392", "url": "https://it.wikipedia.org/wiki?curid=2276041", "title": "Istinto animale (episodio Masters of Horror)", "text": ""}
{"id": "2276042", "revid": "287204", "url": "https://it.wikipedia.org/wiki?curid=2276042", "title": "Gran Pajaten", "text": ""}
{"id": "2276043", "revid": "814681", "url": "https://it.wikipedia.org/wiki?curid=2276043", "title": "Cahuachi", "text": "Cahuachi, in Per\u00f9, fu un centro cerimoniale della civilt\u00e0 Nazca dal I fino al VI secolo, situato a circa 30\u00a0km., in direzione sud est, dall'attuale citt\u00e0 di Nazca, sulla costa centrale del Per\u00f9, all'interno della conca idrografica del fiume Rio Grande de Nazca, vicino alle famose linee.\nIl suo nome significa \"luogo dove vivono i vedenti\".\nL'archeologo italiano Giuseppe Orefici ha effettuato scavi sul sito per qualche decade, portando con s\u00e9 una squadra ogni anno. Nel sito sono presenti oltre 40 monticelli sulla cui cima vi sono strutture fatte in adobe. Il sito \u00e8 stato studiato anche da Helaine Silverman, che ha scritto un libro su Cahuachi.\nIl sito archeologico di Cahuachi dista circa 30\u00a0km., in direzione sud est, dall'attuale cittadina di Nasca, situata sulla costa centrale del Per\u00f9, all'interno della conca idrografica del Rio Grande. L'ampia zona di scavo \u00e8 ubicata sulla riva sinistra del Rio Nasca, corso d'acqua a carattere torrentizio il cui volume idrico dipende dalle piogge che cadono sui monti della sierra andina, fenomeno che condiziona gran parte della vita nell'ampia vallata. Per le sue caratteristiche peculiari, Cahuachi \u00e8 stato definito un sito cerimoniale da W. Duncan Strong nel 1957, la sua funzione era non solo religiosa e rituale, ma anche direzionale e amministrativa. Da questo centro, tra il 350 a.C. e il 600 d.C., si irradi\u00f2 la Cultura Nasca di cui si conoscono le belle ceramiche e i grandi geoglifi tracciati sul suolo ghiaioso della Pampa San Jos\u00e9.\nLa citt\u00e0.\nLa citt\u00e0 fu fondata prima della nascita della civilt\u00e0 Nazca, durante il IV secolo a.C., e declin\u00f2 attorno al 300 d.C., dopo l'invasione degli Huari.\nLa popolazione residente permanente era poca, perch\u00e9 Cahuachi fungeva principalmente da centro cerimoniale, per eventi che forse comprendevano le linee di Nazca e la duna gigante di sabbia (Cerro Blanco).\nA sostegno della teoria riguardo alla funzione come luogo di peregrinaggio vi sono indizi archeologici.\nOltre al centro cerimoniale era presente anche una necropoli.\nIl peggior problema riguardante il sito \u00e8 rappresentato dal saccheggio. Molti dei siti funerari attorno a Cahuachi erano sconosciuti fino a poco tempo fa, offrendo quindi possibilit\u00e0 di ricchi bottini.\nRitrovamenti.\nLe sue costruzioni erano di adobe a forma conica e raggiungevano i 24 km\u00b2, diventando una delle zone urbane pi\u00f9 grandi del mondo andino e la pi\u00f9 importante della civilt\u00e0 Nazca (400\u00a0a.\u00a0C. - 400\u00a0d.\u00a0C.)\nI resti mostrano che i tetti, le porte e le finestre erano sostenuti con legno di guarango e che i telai dei tetti erano fatti con canne interlacciate e legate con corde di pelo di lama e cotone.\nFino ad ora sono stati scoperti 34 costruzioni all'interno della muraglia tra le quali sono degne di nota: \nNella necropoli sono state aperte varie tombe dal contenuto intatto.\nUltime tecnologie e ricerche.\nNel 2008 N. Masini, E. Rizzo, R. Lasaponara e G. Orefici del Consiglio Nazionale delle Ricerche italiano, hanno scoperto la piramide analizzando immagini del satellite Quickbird, utilizzandolo per \"penetrare\" il suolo nei dintorni di Cahuachi. I ricercatori hanno investigato un'area di prova lungo il Rio Grande di Nazca, collezionando una serie di immagini infrarosse e multi-spettro ad alta risoluzione. Hanno poi ottimizzato i dati e con uno speciale algoritmo hanno ricavato una dettagliata visualizzazione di una piramide di oltre 9000\u00a0m\u00b2 di area."}
{"id": "2276044", "revid": "287204", "url": "https://it.wikipedia.org/wiki?curid=2276044", "title": "Coricancha", "text": "Il Coricancha (dal quechua, \"Quri Kancha\" che significa 'giardino d'oro'), chiamato \"Inti Kancha\" ('tempio del Sole') fu il tempio pi\u00f9 importante nell'Impero Inca, dedicato principalmente a Inti, il Dio Sole. Si trovava a Cuzco, la capitale.\nLa costruzione.\nI muri esterni ed interni e i pavimenti erano un tempo coperti da fogli d'oro solido, e nel giardino vi erano statue d'oro. Gli spagnoli descrissero il tempio come \"favoloso da non crederci\". \nNel santuario principale un grande disco d'oro simboleggiava la divinit\u00e0, circondato dalle mummie dei vari sovrani. Numerosi sacerdoti si affaccendavano all'interno dell'edificio: celebravano i sacrifici religiosi, organizzavano le danze sacre, riponevano in appositi archivi i quipu (mazzi di cordicelle di vari colori annodati in diversi modi, usati per censire la popolazione ed i beni).\nAl centro del tempio si trovava un giardino in cui alberi, fiori, animali e personaggi erano riprodotti a grandezza naturale in oro con incrostazioni d'argento, di conchiglia purpurea, di turchesi ed altre pietre preziose. La maggior parte dell'oro raccolto anni dopo la costruzione per riempire la stanza del capo Inca Atahualpa venne ottenuta da Coricancha: esso costitu\u00ec il riscatto pagato inutilmente per la liberazione dagli spagnoli del giovane imperatore, che fu l'ultimo sovrano inca.\nI resti.\nLa Chiesa di Santo Domingo, che venne costruita nel sito usando le fondazioni del tempio che era stato distrutto dagli spagnoli nel XVII secolo, \u00e8 un esempio di architettura dove il lavoro Inca \u00e8 stato incorporato nella struttura di un complesso coloniale. Diversi terremoti hanno danneggiato la chiesa, ma il basamento, costruito con blocchi di pietra incastonati tra loro, ha resistito efficacemente. Nelle vicinanze si trova un museo sotterraneo che contiene una quantit\u00e0 di pezzi interessanti, tra cui mummie, tessuti e idoli sacri."}
{"id": "2276048", "revid": "767487", "url": "https://it.wikipedia.org/wiki?curid=2276048", "title": "Cabatuan (Isabela)", "text": "Cabatuan \u00e8 una municipalit\u00e0 di Quarta classe delle Filippine, situata nella Provincia di Isabela, nella Regione della Valle di Cagayan.\nCabatuan \u00e8 formata da 22 baranggay:"}
{"id": "2276051", "revid": "287204", "url": "https://it.wikipedia.org/wiki?curid=2276051", "title": "Cordon", "text": ""}
{"id": "2276052", "revid": "4175", "url": "https://it.wikipedia.org/wiki?curid=2276052", "title": "Igor Bondarevsky", "text": ""}
{"id": "2276053", "revid": "1543377", "url": "https://it.wikipedia.org/wiki?curid=2276053", "title": "CBDMA3", "text": "CBDMA3 \u00e8 una \"District Management Area\" della municipalit\u00e0 distrettuale di Grande Sekhukhune. L'area si trova all'interno della municipalit\u00e0 locale di Greater Marble Hall e il suo territorio ricade all'interno del Schuinsdraai Nature Reserve e si estende su una superficie di ."}
{"id": "2276054", "revid": "287204", "url": "https://it.wikipedia.org/wiki?curid=2276054", "title": "Caterina di Challant", "text": "Biografia.\nFiglia di Francesco, primo conte di Challant e signore di Verr\u00e8s, e di Francesca Mar\u00e9chal de Meximieux, nel 1430 spos\u00f2 in prime nozze il cugino Giovanni di Challant dei signori di F\u00e9nis, debole e malato di epilessia, che mor\u00ec alcuni anni dopo e da cui ebbe due figlie.\nContessa di Challant.\nNel 1442 il padre Francesco mor\u00ec senza eredi maschi e nel testamento design\u00f2 come eredi le figlie Caterina e Margherita, alle quali sarebbero dovuti andare il feudi di Challant, Verr\u00e8s, Issogne e Graines. Margherita nel 1445 cedette alla sorella la sua quota dell'eredit\u00e0 paterna.\nCaterina ebbe dunque tre mariti: Giovanni di Challant-F\u00e9nis (da cui ebbe le due uniche figlie: Luisa e Giacometta), Pierre Sarriod d'Introd e Pietro di Chiss\u00e8. Le residenze della contessa furono. i castelli di Challant, culla ancestrale della famiglia, di Ussel e soprattutto di Verr\u00e8s.\nLa successione fu osteggiata dai parenti maschi di Caterina, ed in particolare dal cugino Giacomo di Challant-Aymavilles, che reclamavano i feudi per s\u00e9 in virt\u00f9 della Legge Salica che impediva alle donne la successione nel feudo.\nCaterina per\u00f2 era determinata a difendere con la forza le sue terre, grazie anche all'aiuto di Pierre Sarriod d'Introd, che intorno al 1450 divenne il suo secondo marito. Durante quegli anni furono fortificati i manieri di Challant e di Graines per offrire una migliore difesa. Nel 1456, dopo anni di liti, Giacomo di Challant-Aymavilles, grazie anche all'aiuto del fratello Guglielmo governatore di Vercelli, assedi\u00f2 contemporaneamente i castelli di Ch\u00e2tillon e di Verr\u00e8s. Caterina, forse presa in contropiede a Ch\u00e2tillon, invoc\u00f2 il soccorso del marito Pierre, che non tard\u00f2 ad abbandonare la rocca di Verr\u00e8s per accorrere in suo aiuto. Cadde per\u00f2 in un'imboscata nei pressi del monastero di Saint-Gilles, dove venne ucciso. Infine nel dicembre 1456 Caterina si arrese e cedette tutte le sue terre a Giacomo, che divenne cos\u00ec il secondo conte di Challant.\nSconfitta di Caterina e suoi ultimi anni.\nIn seguito Caterina fu accusata di stregoneria per avere effettuato dei sortilegi contro i Savoia, ma poi prosciolta. Il duca Ludovico di Savoia la perdon\u00f2, nonostante la moglie Anna di Lusignano sostenesse la colpevolezza della Challant.\nNel 1462 si spos\u00f2 per la terza volta, con Pietro di Chiss\u00e8, signore di Polinge e balivo di Aosta. Negli anni successivi tent\u00f2 ancora alcune volte di recuperare la contea di Challant, ma senza successo. Mor\u00ec intorno al 1476.\nDegli ultimi anni di Catherine si sa pochissimo e non sono certi neppure l'anno di morte e il luogo di sepoltura. Gli altri rami degli Challant e i duchi di Savoia ritenevano ci\u00f2 conveniente alla loro politica. Nella chiesa di Saint-Gilles, a Verr\u00e8s, esiste tuttora la cripta funeraria in cui \u00e8 tumulato il nonno della contessa Ibleto di Challant, costruttore della rocca: \u00e8 senza dubbio questa la sua tomba pi\u00f9 probabile e, non a caso, la contessa appare raffigurata in un affresco, sopra l'ingresso, che \u00e8 l'unico presunto suo ritratto.\nCaterina fu assai benvoluta dagli abitanti di Verr\u00e8s, e l'episodio in cui il 31 maggio 1450 lei scese con il marito Pierre d'Introd nella piazza del paese e si mise a ballare insieme agli abitanti \u00e8 rievocato tutti gli anni nel Carnevale storico di Verr\u00e8s."}
{"id": "2276055", "revid": "767487", "url": "https://it.wikipedia.org/wiki?curid=2276055", "title": "Cordon (Isabela)", "text": "Cordon \u00e8 una municipalit\u00e0 di Quarta classe delle Filippine, situata nella Provincia di Isabela, nella Regione della Valle di Cagayan.\nCordon \u00e8 formata da 26 baranggay:"}
{"id": "2276056", "revid": "4175", "url": "https://it.wikipedia.org/wiki?curid=2276056", "title": "Boris Gulko", "text": ""}
{"id": "2276063", "revid": "22680106", "url": "https://it.wikipedia.org/wiki?curid=2276063", "title": "Clippy", "text": ""}
{"id": "2276064", "revid": "22680113", "url": "https://it.wikipedia.org/wiki?curid=2276064", "title": "Clippit", "text": ""}
{"id": "2276068", "revid": "287204", "url": "https://it.wikipedia.org/wiki?curid=2276068", "title": "Khalif Barnes", "text": "Carriera professionistica.\nJacksonville Jaguars.\nBarnes fu scelto nel corso del secondo giro del Draft 2005 dai Jacksonville Jaguars. Firm\u00f2 il 21 luglio un contratto quadriennale per un valore di 2,82 milioni di dollari, inclusi 1,435 milioni di bonus alla firma. Debutt\u00f2 come professionista il 2 ottobre contro i Denver Broncos. Salt\u00f2 solamente un incontro da quando fece il suo debutto a causa di una decisione presa dall'ora allenatore capo Jack Del Rio di non farlo giocare perch\u00e9 qualche giorno prima era stato precedentemente arrestato per guida in stato di ebbrezza.\nOakland Raiders.\nIl 15 marzo 2009 firm\u00f2 come free agent un contratto di un anno del valore di 1,2 milioni di dollari. Purtroppo in un allenamento durante il ritiro estivo in uno scontro di gioco gli cadde pesantemente sul piede il compagno di squadra Ryan Boschetti fratturandogli la caviglia sinistra. L'infortunio lo costrinse a saltare tutte le 4 partite della pre-stagione e le prime 2 partite della stagione regolare. Non riusc\u00ec a trovare molti spazi e chiuse la stagione con solo 2 partite giocate da titolare.\nIl 5 marzo 2010 firm\u00f2 per un altro anno per 750.000 dollari. Nella partita giocata il 31 ottobre contro i Seattle Seahawks fece una ricezione per 6 yard. Nel match contro i Kansas City Chiefs del 7 novembre riusc\u00ec a segnare un touchdown con una ricezione di 2 yard.\nIl 30 luglio 2011 rifirm\u00f2 un annuale per 1,5 milioni di dollari, inclusi 200.000$ di bonus alla firma, gioc\u00f2 in tutte le 16 partite come right tackle e aiut\u00f2 i Raiders ad arrivare 7\u00ba in tutta la lega nelle media delle yard su corse.\nIl 21 marzo 2012 rifirm\u00f2 nuovamente per un anno per 2 milioni di dollari. Si infortun\u00f2 al bacino nella seconda partita contro i Miami Dolphins che lo costrinse a rimanere fuori per ben 7 partite. Rientr\u00f2 il 18 novembre nella sconfitta contro i New Orleans Saints. Chiuse con 9 partite tutte da titolare, terminata la stagione regolare fece un lieve intervento al tricipite.\nIl 20 marzo 2013 dopo esser diventato free agent firm\u00f2 ancora un anno per 840.000$, chiuse la stagione giocando 16 partite tutte da titolare, prima come left tackle durante l'assenza del compagno di squadra Jared Veldheer e poi per la prima volta come left guard.\nIl 28 febbraio 2014 rifirm\u00f2 per un altro anno per un milione di dollari, inclusi 100.000$ di bonus alla firma, pi\u00f9 200.000$ di altri bonus e 600.000$ di incentivi extra."}
{"id": "2276071", "revid": "339392", "url": "https://it.wikipedia.org/wiki?curid=2276071", "title": "Classe Krivak I/III", "text": ""}
{"id": "2276075", "revid": "767487", "url": "https://it.wikipedia.org/wiki?curid=2276075", "title": "Matt Walsh (cestista)", "text": ""}
{"id": "2276077", "revid": "162719", "url": "https://it.wikipedia.org/wiki?curid=2276077", "title": "Classe Grisha I/V", "text": ""}
{"id": "2276087", "revid": "729019", "url": "https://it.wikipedia.org/wiki?curid=2276087", "title": "Teijin", "text": "La Teijin (\u5e1d\u4eba\u682a\u5f0f\u4f1a\u793e ,Teijin Kabushiki-gaisha) () \u00e8 una compagnia chimica e farmaceutica giapponese. Opera in cinque principali settori: fibre sintetiche, materie plastiche, farmaceutico, commerciale e al dettaglio, IT e nuovi prodotti.\nSport.\nLa sezione calcistica del circolo sportivo dello stabilimento di Matsuyama, non pi\u00f9 attiva dal 2002, conta dodici presenze nel secondo livello della Japan Soccer League, massima istituzione del campionato giapponese di calcio fino al 1992, nonch\u00e9 dieci partecipazioni alla Coppa dell'Imperatore."}
{"id": "2276092", "revid": "201394", "url": "https://it.wikipedia.org/wiki?curid=2276092", "title": "Snowdonia Dischi", "text": "La Snowdonia \u00e8 un'etichetta discografica indipendente italiana, fondata nel 1997 da Cinzia La Fauci, Alberto Scotti (entrambi dei Maisie) e Marco Pustianaz.\nStoria.\nSnowdonia nasce come fanzine e tape label da Marco Pustianaz che la fond\u00f2 a Torino nei primi anni ottanta; nel 1997, viene ripresa e reinventata come etichetta discografica indipendente dai messinesi Alberto Scotti e Cinzia La Fauci, anche se gi\u00e0 in precedenza erano uscite in allegato con la fanzine alcune musicassette e un vinile, in 7\".\nL'etichetta si distingue per un totale disinteresse alle regole di mercato, seguendo un proprio percorso in bilico tra pop e ardite cacofonie no wave e spaziando tra vari generi musicali; dal cantautorato all'indie pop, dal Avant-progressive rock all'elettronica d'avanguardia fino ad autori vicini alla musica contemporanea. Tra le pubblicazioni da ricordare dell'etichetta sono \"Siamo nati vegetali\" di Andrea Tich (che in precedenza incise per la Cramps Records), \"Il Silenzio del mondo\" di Stefano Testa, \"UKIJOE. Mondi fluttuanti\" di Claudio Milano, \"Gli anni di Globiana\" dei Le Masque (band della New wave italiana precedentemente premiata al Premio Tenco), \"La prima gratta\" di Bugo e il primo album delle Allun, band di Stefania Alos Pedretti (entrambi coprodotti con Bar La Muerte di Bruno Dorella), \"Morte a 33 giri\", \"Balera Metropolitana\" e Maledette Rockstar dei Maisie.\nL'etichetta, a tutt'oggi, vanta l'onore (unico caso per un'etichetta discografica) di essere stata copertina della prestigiosa rivista musicale Blow up, nel dicembre 1999, numero che includeva un articolo curatissimo, di ben otto pagine, scritto dal giornalista Francesco Vignotto.\nDa segnalare le numerose compilation a tema (la pornografia, la gastronomia, la fantascienza, fino a un curioso progetto dal titolo \"Lo zecchino d'oro dell'underground\", in cui ogni artista ha eseguito un proprio brano in duetto con uno o pi\u00f9 bambini), alle quali hanno anche partecipato, con brani inediti, musicisti importanti della storia della musica italiana e internazionale.\nTantissimi, infatti, sono stati i musicisti coinvolti nelle compilazioni, nelle produzioni e nei progetti dell'etichetta:\nDistribuzione.\nI dischi dell'etichetta vengono distribuiti da \"Audioglobe\"."}
{"id": "2276107", "revid": "1305772", "url": "https://it.wikipedia.org/wiki?curid=2276107", "title": "Sovrani di Wallis e Futuna", "text": "Wallis e Futuna sono una Collettivit\u00e0 Territoriale della Francia. Le isole sono tradizionalmente divise in tre regni: Uvea, che corrisponde all'isola di Wallis, Sigave che corrisponde alla parte settentrionale dell'isola di Futuna e Alo, costituito dalla parte meridionale di Futuna e da Alofi. I tre regni fungono anche da divisione amministrativa.\nUvea.\nLavelua.\nIl Re di Uvea (o la Regina) viene chiamato Lavelua.\nQuesta \u00e8 la lista dei monarchi di Uvea.\nSigave.\nSau.\nIl Re di Sigave viene chiamato Sau.\nQuesta \u00e8 la lista dei monarchi di Sigave.\nAlo.\nFakavelikele.\nIl Re di Alo, fino ad inizio Ottocento venne chiamato Fakavelikele, in onore del suo primo re.\nQuesta \u00e8 la lista dei fakavelikele di Sigave.\nTuiagaifo.\nAttualmente il Re di Alo viene chiamato Tuiagaifo.\nQuesta \u00e8 la lista dei tuiagaifo di Sigave."}
{"id": "2276112", "revid": "125720188", "url": "https://it.wikipedia.org/wiki?curid=2276112", "title": "Oliver Platt", "text": "Carriera.\nDebutta al cinema nel 1988 partecipando ai film \"Robinson Crusoe - La storia vera\" e \"Una donna in carriera\". L'anno successivo partecipa alla pellicola \"Linea mortale\", interpretando Randy Steckle. Il primo ruolo degno di nota arriva nel 1990 quando partecipa al film \"Il dottor Dolittle\" e veste i panni di Mark Weller, in seguito la sua fama accresce grazie al ruolo di Harvey nel film \"Beethoven\". Nel 1995 arriva il successo mondiale: partecipa al film \"Il commediante\", nel ruolo del protagonista Tommy Fawkes. Attualmente interpreta il dottor Charles nella serie televisiva \"Chicago Med\" e nei suoi spin-off.\nVita privata.\nFiglio di Nicholas Platt, diplomatico che \u00e8 stato ambasciatore in Pakistan, Zambia e nelle Filippine, e di Sheila Maynard (nipote della nobile del Galles Frances Work, il che lo rende lontano cugino della principessa Diana). \u00c8 sposato dal 1992 con Mary Camilla Bonsal Campbell da cui ha avuto tre figli: Lily (1995), George (1997) e Claire (1999).\nDoppiatori italiani.\nNelle versioni in italiano dei suoi film, Oliver Platt \u00e8 stato doppiato da:\nDa doppiatore \u00e8 sostituito da:"}
{"id": "2276117", "revid": "55935", "url": "https://it.wikipedia.org/wiki?curid=2276117", "title": "Pier Iacopo Martelli", "text": ""}
{"id": "2276119", "revid": "57342", "url": "https://it.wikipedia.org/wiki?curid=2276119", "title": "Premi C\u00e9sar 2002", "text": "La cerimonia di premiazione della 27\u00aa edizione dei Premi C\u00e9sar si \u00e8 svolta il 2 marzo 2002 al Th\u00e9\u00e2tre du Ch\u00e2telet di Parigi. \u00c8 stata presieduta da Nathalie Baye e presentata da Edouard Baer. \u00c8 stata trasmessa da Canal+.\nIl film che ha ottenuto il maggior numero di candidature (tredici) e vinto il maggior numero di premi (quattro) \u00e8 stato \"Il favoloso mondo di Am\u00e9lie\" (\"Le fabuleux destin d'Am\u00e9lie Poulain\") di Jean-Pierre Jeunet.\nVincitori e candidati.\nI vincitori sono indicati in grassetto, a seguire gli altri candidati."}
{"id": "2276121", "revid": "1543377", "url": "https://it.wikipedia.org/wiki?curid=2276121", "title": "Albino Perosa", "text": "Biografia.\nRimasto orfano di padre all'et\u00e0 di pochi mesi, venne allevato dalla madre nella famiglia dei nonni paterni. Albino dimostr\u00f2 subito interesse per la musica, costruendosi da s\u00e9 degli strumenti musicali improvvisati. Sin da piccolo cant\u00f2 nel coro della chiesa del paese e poco dopo inizi\u00f2 lo studio del pianoforte passando poi a studiare in seminario dove, assieme agli studi liceali e di teologia, continu\u00f2 lo studio della musica diplomandosi in organo. Ordinato sacerdote inizi\u00f2 la composizione di partiture musicali che port\u00f2 poi avanti per tutta la vita.\nEgli ha scritto musica sacra ma anche musica strumentale, per orchestra, per coro e per organo. Ha insegnato al Conservatorio Jacopo Tomadini di Udine, organo e composizione organistica, composizione e direzione d'orchestra. Ha composto dei \"Missus\" anche con testo italiano.\nTutti gli anni viene commemorato con sante messe accompagnate dalle sue musiche e concerti presso il Tempio Ossario di Udine e il Duomo di Udine.\nLe sue composizioni hanno avuto numerosi riconoscimenti internazionali e soltanto di musica sacra scrisse pi\u00f9 di 3.000 composizioni; nel 2008 \u00e8 stato pubblicato il CD \"Te Deum laudamus\" (Rainbow Classics)"}
{"id": "2276122", "revid": "767487", "url": "https://it.wikipedia.org/wiki?curid=2276122", "title": "Il passato \u00e8 una terra straniera (film)", "text": "Il passato \u00e8 una terra straniera \u00e8 un film del 2008 diretto da Daniele Vicari, tratto dall'omonimo romanzo di Gianrico Carofiglio.\n\u00c8 stato presentato in concorso al Festival Internazionale del Film di Roma 2008, dove Michele Riondino ha vinto il Premio L.A.R.A. al miglior interprete italiano.\nTrama.\nBari: Giorgio, classico bravo ragazzo e laureando in giurisprudenza, si sente un po' fuori luogo negli ambienti frequentati con la fidanzata. Durante un'elegante festa natalizia difende uno sconosciuto, Francesco, con il quale stringe una solida amicizia che gli fa conoscere un mondo a lui totalmente ignoto, quello del gioco d'azzardo - il poker, in questo caso -, nel quale i due fanno coppia barando. Le nuove esperienze inebriano Giorgio e lo trascinano in situazioni molto pi\u00f9 grandi di lui.\nIl ragazzo viene progressivamente inghiottito da un vortice di illegalit\u00e0 e immoralit\u00e0: frequenta regolarmente la casa di una donna sposata, acquista una lussuosa automobile con i proventi del poker e reagisce con violenza alle domande dei genitori, i quali si preoccupano sempre di pi\u00f9. Un giorno Francesco gli comunica la sua imminente partenza per la Spagna; Giorgio decide di seguirlo nonostante scopra, con una iniziale repulsione presto sopraffatta dall'eccitazione, che l'amico intende dedicarsi al traffico di cocaina. A Barcellona i due giungono a vivere esperienze sempre pi\u00f9 sfrenate, arrivando alla violenza sessuale nei confronti di una giovane barista.\nDopo il ritorno a Bari, Francesco diventa introvabile. Una notte Giorgio lo rintraccia mentre esce da un locale; poco dopo Francesco insegue la barista che vi lavora, Antonia, e la aggredisce. L'amico interviene, ne nasce una colluttazione e sopraggiungono i carabinieri. Dopo essere stato picchiato a sangue, Giorgio viene rilasciato perch\u00e9 la ragazza ha testimoniato in suo favore. Al comandante, inoltre, afferma di conoscere solo vagamente Francesco, con cui il giovane incrocia un ultimo sguardo attraverso una finestra - anch'egli \u00e8 stato pestato a sangue dai carabinieri -, lasciando la caserma.\nTempo dopo, Giorgio \u00e8 un pubblico ministero; dopo un'udienza Antonia lo avvicina per ringraziarlo di averla salvata la notte della tentata violenza. Senza parlare, Giorgio la guarda allontanarsi.\nLocation.\nIl film \u00e8 stato girato prevalentemente nelle citt\u00e0 di Bari (si notano il lungomare e il vicino paese di Casamassima), ma anche a Roma e Barcellona."}
{"id": "2276125", "revid": "547034", "url": "https://it.wikipedia.org/wiki?curid=2276125", "title": "Kenneth Kitchen", "text": "Professore emerito di egittologia presso l'Universit\u00e0 di Liverpool, Kitchen \u00e8 autore di pi\u00f9 di 250 pubblicazioni ed \u00e8 specializzato in modo particolare nella storia del Terzo periodo intermedio; la sua opera \"The Third Intermediate Period in Egypt (1100\u2013650 BC)\" \u00e8 considerata dagli storici come la pi\u00f9 completa trattazione riguardante tale periodo. \u00c8 stato descritto dal quotidiano londinese \"The Times\" come \"l'architetto della cronologia egiziana\".\n\u00c8 noto anche per la sua difesa della storicit\u00e0 e dell'attendibilit\u00e0 dei libri storici dell'Antico Testamento (argomento trattato in \"On the Reliability of the Old Testament\"), una posizione di contrasto con il consenso di diversi esponenti del mondo accademico che considerano tali libri di natura principalmente teologica."}
{"id": "2276133", "revid": "729019", "url": "https://it.wikipedia.org/wiki?curid=2276133", "title": "Pallavolo femminile ai X Giochi panamericani", "text": "Il IX campionato di pallavolo femminile ai Giochi panamericani si \u00e8 svolto dal 12 al 20 agosto 1987 a Indianapolis, negli Stati Uniti, durante i X Giochi panamericani. Al torneo hanno partecipato 5 squadre nazionali nordamericane e sudamericane e la vittoria finale \u00e8 andata par la quinta volta consecutiva a Cuba.\nPodio.\nCampione.\nCuba(Quinto titolo)\nSecondo posto.\nPer\u00f9\nTerzo posto.\nStati Uniti"}
{"id": "2276134", "revid": "486946", "url": "https://it.wikipedia.org/wiki?curid=2276134", "title": "Sm\u1e5biti", "text": ""}
{"id": "2276136", "revid": "1573940", "url": "https://it.wikipedia.org/wiki?curid=2276136", "title": "Culicomorpha", "text": "Culicomorpha , \u00e8 un infraordine di insetti appartenente all'ordine dei Ditteri, sottordine Nematocera. Vi sono comprese le comuni zanzare. Malgrado la presenza di specie non ematofaghe, questo raggruppamento \u00e8 di interesse prevalentemente medico-sanitario, per l'importanza delle famiglie pi\u00f9 rappresentative, in genere associate all'Uomo o agli animali domestici. Marginale \u00e8 invece l'interesse dal punto di vista agrario.\nAspetti generali.\nPur con qualche eccezione, i caratteri generali comuni a questo infraordine consistono nell'habitat acquatico delle larve e nel complesso regime dietetico delle femmine adulte. Queste ultime presentano una zoofagia con l'assunzione di sangue dai vertebrati o di emolinfa dagli invertebrati, che si manifesta, nei casi pi\u00f9 eclatanti, con l'ematofagia obbligata a spese dei Vertebrati. In molti casi, tuttavia, l'ematofagia ha lo scopo di fornire le risorse trofiche necessarie alla riproduzione, perci\u00f2 si manifesta con l'assunzione di un pasto di sangue, prima della riproduzione, nell'ambito di un regime dietetico fondamentalmente glicifago.\nFilogenesi ed evoluzione.\nI Culicomorpha rappresentano, secondo diversi Autori, uno dei pi\u00f9 antichi rami evolutivi dei Ditteri, comprendendo anche alcune famiglie, oggi estinte, la cui presenza sulla Terra \u00e8 datata fra il Triassico superiore e il Giurassico superiore.\nLe famiglie oggi esistenti, secondo l'interpretazione pi\u00f9 ricorrente compongono due distinti cladi monofiletici corrispondenti alle superfamiglie in cui si divide l'albero tassonomico dell'infraordine.\nFonti pi\u00f9 recenti hanno tuttavia messo in evidenza una filogenesi pi\u00f9 complessa, in quanto il clade corrispondente alla superfamiglia dei Chironomoidea non sarebbe monofiletico e dovrebbe suddividersi in due cladi: uno comprendente i Thaumaleidae, correlati o meno ai Nymphomyiidae, i Ditteri pi\u00f9 primitivi, il secondo comprendente i Chironomidae, i Ceratopogonidae e i Simuliidae.\nSistematica.\nI Culicomorpha esistenti si suddividono in due superfamiglie, quella dei Culicoidea e quella dei Chironomoidea, ciascuna suddivisa, a sua volta, in quattro famiglie:\nA queste si aggiungono altre quattro famiglie estinte (Architendipedidae, Asiochaoboridae, Mesophantasmatidae, Protendipedidae)."}
{"id": "2276138", "revid": "1573940", "url": "https://it.wikipedia.org/wiki?curid=2276138", "title": "Rasskazovo", "text": "Rasskazovo \u00e8 una citt\u00e0 della Russia sudoccidentale, situata sulla sponda destra del fiume \"Lesnoj Tambov\", 40 km a est del capoluogo Tambov; \u00e8 capoluogo del \"rajon\" (\"distretto\") \"Rasskazovskij\", dal quale \u00e8 per\u00f2 amministrativamente separata.\nIl villaggio di Rasskazovo \u00e8 attestato per la prima volta nel 1698; il nome dell'insediamento deriva dal cognome del fondatore, \"Stepan Rasskazov\". Il villaggio crebbe nei secoli successivi come centro industriale, ottenendo lo \"status\" di citt\u00e0 nel 1926.\nSociet\u00e0.\nEvoluzione demografica.\n\"Fonte: mojgorod.ru\""}
{"id": "2276145", "revid": "121590362", "url": "https://it.wikipedia.org/wiki?curid=2276145", "title": "The Masterplan (brano musicale)", "text": "The Masterplan \u00e8 un brano della band inglese Oasis, pubblicato per la prima volta come lato b del singolo \"Wonderwall\" nel 1995.\nNel 1998 fu inserito nella raccolta di lati b del gruppo, denominata \"The Masterplan\" proprio dal nome della canzone.\nVideoclip.\nNel 2006, in occasione dell'inserimento del brano nell'EP \"Stop the Clocks\", pubblicato per anticipare l'uscita dell'omonima raccolta del gruppo, \u00e8 stato prodotto un videoclip promozionale del brano. Il video \u00e8 andato in onda per la prima volta in Gran Bretagna il 21 ottobre 2006 ed \u00e8 in stile \"cartone animato\". Le immagini si ispirano ai quadri di Laurence Stephen Lowry, pittore britannico che negli anni cinquanta dipinse la Manchester industriale. Nel video compaiono anche degli schizzi dei membri del gruppo che si incamminano verso uno stadio stilizzato secondo un vecchio modello, che \u00e8 l'idealizzazione del Maine Road, impianto demolito nel 2003 e sostituito dal City of Manchester Stadium. Su un muro dello stadio si pu\u00f2 notare un cartellone della partita di quel giorno, su cui \u00e8 scritto \"Man City v. Newcastle\". La scritta \u00e8 riportata alla maniera vetero-inglese, con le lettere delle due squadre nei rispettivi colori e la \"v\" di \"versus\" in rosso. \u00c8 un richiamo all'infanzia di Noel: la prima partita che Gallagher vide dal vivo allo stadio fu proprio un match tra queste due squadre."}
{"id": "2276146", "revid": "213136", "url": "https://it.wikipedia.org/wiki?curid=2276146", "title": "Niccol\u00f2 da Lonigo", "text": ""}
{"id": "2276149", "revid": "1573940", "url": "https://it.wikipedia.org/wiki?curid=2276149", "title": "\u017derdevka", "text": "\u017derdevka \u00e8 una citt\u00e0 della Russia europea sudoccidentale, situata sul fiume \"Savala\", 128 km a sud del capoluogo Tambov, presso il confine con la oblast' di Vorone\u017e; \u00e8 il capoluogo amministrativo del \"rajon\" (\"distretto\") \"\u017derdevskij\".\nLa citt\u00e0 fu fondata nel 1954 dall'unione, sotto una stessa unit\u00e0 amministrativa, di un insediamento sorto presso una stazione ferroviaria, di un piccolo insediamento annesso ad un importante zuccherificio e del villaggio di \"\u010cibizovka\".\nLa nuova citt\u00e0 riprese il nome della stazione ferroviaria (aperta al traffico nel 1869), che venne chiamata \u017derdevka dal nome di un vicino (8\u00a0km) villaggio agricolo; a sua volta, questo venne cos\u00ec denominato in onore di uno dei fondatori, \"F. T. \u017derdev\".\nSociet\u00e0.\nEvoluzione demografica.\n\"Fonte: mojgorod.ru\""}
{"id": "2276150", "revid": "287204", "url": "https://it.wikipedia.org/wiki?curid=2276150", "title": "Zerdevka", "text": ""}
{"id": "2276151", "revid": "80339", "url": "https://it.wikipedia.org/wiki?curid=2276151", "title": "Zherdevka", "text": ""}
{"id": "2276152", "revid": "86599", "url": "https://it.wikipedia.org/wiki?curid=2276152", "title": "Maglia Raditladi", "text": "La maglia Raditladi \u00e8 una delle 15 maglie definite dal reticolato cartografico adottato dall'Unione Astronomica Internazionale per Mercurio. Comprende la porzione della superficie di Mercurio posta in latitudine tra i 21\u00b0 N e i 66\u00b0 N e in longitudine tra i 180\u00b0 W e i 270\u00b0 W ed \u00e8 identificata con il codice H-4.\nIl cratere Raditladi \u00e8 la struttura geologica presente al suo interno scelta come eponimo per la maglia stessa. Questa denominazione \u00e8 stata adottata nel 2011 dopo che la missione MESSENGER rese disponibili sufficienti immagini di quella parte della superficie di Mercurio. Prima di allora si chiamava maglia Liguria dal nome dell'omonima caratteristica di albedo che era stata storicamente individuata in questa porzione della superficie.\nLa regione \u00e8 dominata dalla formazione nota come Caloris Planitia, che per la sua vastit\u00e0 si estende anche sulle maglie Shakespeare e Tolstoj."}
{"id": "2276153", "revid": "1114711", "url": "https://it.wikipedia.org/wiki?curid=2276153", "title": "Ain\u0101rs Bagatskis", "text": ""}
{"id": "2276157", "revid": "124308976", "url": "https://it.wikipedia.org/wiki?curid=2276157", "title": "Gabriele Bertazzolo", "text": "Biografia.\nEra figlio dell'ingegnere Lorenzo Bertazzolo e visse a Roma col padre sino alla sua morte, avvenuta presumibilmente nel 1590.\nNel 1592 pass\u00f2 al servizio dei Gonzaga e vi rimase per 35 anni, svolgendo gli incarichi di ingegnere idraulico e di ingegnere militare presso la corte di Mantova e a Casale, governata dai Gonzaga.\nNel 1595 e nel 1601 partecip\u00f2 col duca di Mantova alla spedizione contro i Turchi. Nel 1608 Vincenzo I Gonzaga gli affid\u00f2 l'incarico di ampliare e rifare la chiusa di Governolo, che gi\u00e0 nel XII secolo era stata costruita da Alberto Pitentino allo scopo di regolare il corso del fiume Mincio e dei laghi di Mantova. I lavori della chiusa, iniziati l'8 marzo 1609, si conclusero il 12 febbraio 1618, assicurando al Bertazzolo \"fama imperitura\".\nFu sepolto nel santuario di Santa Maria delle Grazie, alle porte di Mantova, nella tomba di famiglia."}
{"id": "2276159", "revid": "1114711", "url": "https://it.wikipedia.org/wiki?curid=2276159", "title": "Roberts \u0160telmahers", "text": ""}
{"id": "2276160", "revid": "287204", "url": "https://it.wikipedia.org/wiki?curid=2276160", "title": "Roberts Stelmahers", "text": ""}
{"id": "2276164", "revid": "339392", "url": "https://it.wikipedia.org/wiki?curid=2276164", "title": "Mosca (citt\u00e0)", "text": ""}
{"id": "2276171", "revid": "767487", "url": "https://it.wikipedia.org/wiki?curid=2276171", "title": "Delfin Albano", "text": "Delfin Albano (in passato Magsaysay) \u00e8 una municipalit\u00e0 di Quarta classe delle Filippine, situata nella Provincia di Isabela, nella Regione della Valle di Cagayan.\nDelfin Albano \u00e8 formata da 29 baranggay:"}
{"id": "2276173", "revid": "767487", "url": "https://it.wikipedia.org/wiki?curid=2276173", "title": "Dinapigue", "text": "Dinapigue \u00e8 una municipalit\u00e0 di Terza classe delle Filippine, situata nella Provincia di Isabela, nella Regione della Valle di Cagayan.\nDinapigue \u00e8 formata da 6 baranggay:"}
{"id": "2276174", "revid": "287204", "url": "https://it.wikipedia.org/wiki?curid=2276174", "title": "Etrog", "text": "Etrog (ebraico: \u05d0\u05b6\u05ea\u05b0\u05e8\u05d5\u05b9\u05d2) \u00e8 il nome ebraico con cui \u00e8 conosciuto anche il cedro (\"Citrus medica\") che nella religione ebraica rappresenta una delle piante usate per celebrare il Sukkot.\nQuesto nome originariamente indicava ogni variet\u00e0 di cedro, ma in molte lingue \u00e8 adottato come neologismo e il suo significato si \u00e8 ristretto a specifiche variet\u00e0 di agrumi usate nei riti giudaici. Ad ogni modo con questo nome non si indica scientificamente nessuna specifica variet\u00e0 di pianta. La parola attuale, a volte traslitterata in \"Ethrog\", secondo l'uso yemenita, \u00e8 il risultato della romanizzazione degli ebrei, e segue la pronuncia sefardita, oggi ampiamente usata nell'ebraico contemporaneo di Israele. Esiste invece la forma \"esrog\" o \"esrig\" nella lingua aschenazita e nello yiddish.\nTradizione letteraria.\nLa pianta compare nella Bibbia come \"pri eitz hadar\" (\u05e4\u05b0\u05bc\u05e8\u05b4\u05d9 \u05e2\u05b5\u05e5 \u05d4\u05b8\u05d3\u05b8\u05e8), cio\u00e8 \"un frutto dal bell'albero\". In ebraico moderno la parola \"hadar\" \u00e8 ancora utilizzata per indicare il genere \"Citrus\". Il filosofo Nahmanides (1194 \u2013 c. 1270) sostiene che la parola era il nome originario ebraico per indicare il cedro, che poi fu sostituita dalla forma aramaica \"etrog\". Questa seconda forma inoltre \u00e8 anche diffusa nella lingua araba, per cui con \"itranj\" (\u0627\u062a\u0631\u0646\u062c), citato nella letteratura \u1e25ad\u012bth, si indica il frutto del cedro, probabilmente seguendo l'uso ebraico.\nAspetto fisico.\nIl frutto \u00e8 maturo per essere raccolto quando raggiunge circa 15 centimetri di larghezza. Secondo l'Halakhah \u00e8 sufficiente che il frutto comunque raggiunga la grandezza di un uovo di gallina per gli usi rituali, o almeno stare tutto dentro il palmo di una mano. Se supera queste dimensioni non \u00e8 consigliato farne uso per funzioni religiose.\nGli etrog variano nella forma, a seconda della variet\u00e0 di cedro che viene usata per i riti sacri, tanto che diverse piante spesso generano diverse forme, o persino uno stesso albero pu\u00f2 generale frutti di aspetto variegato. Un etrog che sia completamente rotondo e comunque uniforme \u00e8 considerato improprio per gli usi religiosi e nemmeno i frutti dalla punta eccessivamente ricurva sono consigliati. Le nervature devono essere tutte rivolte verso il basso, cos\u00ec come avviene nei frutti che nascono e si sviluppano in posizione verticale. Spesso infatti le rughe sui frutti vengono distorte dal peso del frutto che per il peso tende a piegarsi verso il basso, bench\u00e9 la gemma originariamente fosse diversamente disposta."}
{"id": "2276178", "revid": "729019", "url": "https://it.wikipedia.org/wiki?curid=2276178", "title": "Divilacan", "text": "Divilacan \u00e8 una municipalit\u00e0 di Quarta classe delle Filippine, situata nella Provincia di Isabela, nella Regione della Valle di Cagayan.\nDivilacan \u00e8 formata da 12 baranggay:"}
{"id": "2276179", "revid": "767487", "url": "https://it.wikipedia.org/wiki?curid=2276179", "title": "Jessup (Pennsylvania)", "text": "Jessup \u00e8 un comune degli Stati Uniti d'America, nella contea di Lackawanna nello Stato della Pennsylvania. Si trova a 13\u00a0km da Scranton e 120 miglia a nord ovest da New York.\nLa presenza nella zona di ricche miniere di carbone ha permesso la nascita e la colonizzazione della citt\u00e0 verso la seconda met\u00e0 del 1800. \nLa rivoluzione industriale, come pure le due guerre mondiali, hanno incentivato il consumo di carbone. Pertanto Jessup esport\u00f2 enormi quantitativi di antracite di alta qualit\u00e0.\nIl grande sviluppo dell'attivit\u00e0 mineraria verso il 1890 suscit\u00f2 una notevole ondata emigratoria proveniente, soprattutto, dall'Europa dell'Est. A questa segu\u00ec verso la fine dell'800 e i primi del 900 una grande emigrazione anche dall'Italia. In tanti arrivarono da Gubbio, Gualdo Tadino, Scheggia, Sassoferrato.\nNel 1911 i tanti emigranti eugubini presenti a Jessup, sicuramente per vincere la grande nostalgia della patria lontana e per dimostrare il grande amore per Gubbio, improvvisarono una Festa dei Ceri.\nLa manifestazione fu ripetuta tutti gli anni fino al 1952. \nPoi ci furono problemi, dovuti al coinvolgimento degli USA nella guerra di Corea, la tradizione fu interrotta, ma ripresa nel 1976. \nAncora una nuova interruzione negli anni novanta: la festa fu fatta solo nel 1991 e '92, ma ora la tradizione \u00e8 ripresa."}
{"id": "2276180", "revid": "63756", "url": "https://it.wikipedia.org/wiki?curid=2276180", "title": "Edward Montagu, II conte di Sandwich", "text": "Biografia.\nEra figlio del Edward Montagu, I conte di Sandwich, e di sua moglie, Jemima Crew.\nCarriera.\nNel 1681 fu nominato Lord Luogotenente di Huntingdonshire, ma il conte non ricopr\u00ec mai effettivamente la carica, esercitata invece da Robert Bruce, I conte di Ailesbury e da suo figlio Thomas Bruce, II conte di Ailesbury. Ottenne anche la carica di Lord Luogotenente di Cambridgeshire, anch'essa mai esercitata.\nDal 1660 sino al 1672, anno della morte del padre, fu conosciuto con il titolo di cortesia di visconte Hinchingbrooke.\nMatrimonio.\nSpos\u00f2, nel gennaio 1668, Lady Anne Boyle, figlia di Richard Boyle, I conte di Burlington e di Elizabeth Clifford, II baronessa Clifford. Ebbero tre figli:\nMorte.\nMor\u00ec il 29 novembre 1688."}
{"id": "2276189", "revid": "287204", "url": "https://it.wikipedia.org/wiki?curid=2276189", "title": "Cristiano Banti", "text": "Biografia.\nNato a Santa Croce sull'Arno in provincia di Pisa da famiglia borghese benestante (cronache del tempo lo indicano come probabile figlio della marchesa Maria Ottavia Vettori, di cui la famiglia Banti erano fattori), alla sua formazione accademica neoclassica presso l'Accademia di Belle Arti di Siena come allievo di Francesco Nenci, fa seguire un netto avvicinamento ai modi dei Macchiaioli, con cui entra in contatto dopo il suo trasferimento a Firenze nel 1855, dove frequenta gli artisti del Caff\u00e8 Michelangiolo.\nI suoi primi dipinti di soggetto storico (\"Galileo davanti al Tribunale dell'Inquisizione\" del 1857, medaglia d'argento all'Esposizione delle Belle Arti di Firenze, \"Torquato Tasso e Eleonora d'Este\" del 1858) sono influenzati dalla pittura di Domenico Morelli e Saverio Altamura. A fianco dei Macchiaioli, si interessa alla resa della natura dipinta \"en plein air\" e degli effetti di luce, sperimentando tra i primi l'utilizzo dello specchio nero (\"ton gris\"), tecnica pittorica sperimentata da Gabriel Decamps e Paul Delaroche consistente nel ritrarre la natura osservandola con uno specchio scuro per meglio filtrare i contrasti dei chiaroscuri.\nDipinge prevalentemente quadri di soggetto storico ma soprattutto dipinge per s\u00e9 stesso: la sua agiata condizione economica gli permette di ospitare nelle ville di Montorsoli e Montemurlo, ereditate dalla marchesa Vettori, artisti amici in difficolt\u00e0 e di collezionare opere degli amici Telemaco Signorini e Vincenzo Cabianca, con i quali si reca a La Spezia per sperimentarvi la visione macchiaiola, oltre a Giovanni Boldini, Silvestro Lega, Giovanni Fattori, Giuseppe Abbati, Antonio Fontanesi e ad altri oggetti di pregio, quali vasi giapponesi, vetri di Murano.\nCon Cabianca si trasferisce a Piantavigne, nelle vicinanze di Castelfranco di Sopra, continuando a ricercare effetti di luce nella rappresentazione di contadine colte in momenti di vita quotidiana e atteggiate a intima nobilt\u00e0. Nel frattempo, nel 1861, un viaggio a Parigi lo porta a conoscere la scuola di Barbizon, le opere di Corot e di Constant Troyon. A un secondo viaggio a Parigi nel 1875, ne seguiranno altri due a Londra nel 1879 e nel 1887 dove conosce James McNeill Whistler.\nLa sua collezione, andata dispersa dopo la sua morte, comprendeva anche dei Corot e dei Courbet, frutto delle sue esperienze parigine.\nNel 1870 \u00e8 membro della giuria dell'Esposizione Nazionale di Parma. Nel 1884 viene nominato professore all'Accademia di belle arti di Firenze, \u00e8 parte della Commissione riordinatrice degli Uffizi e fu nominato professore all'Accademia di belle arti di Firenze.\nNel 1904, a ottanta anni d'et\u00e0, muore a Montemurlo nella villa della moglie Leopolda, che lo ha reso padre di otto figli tra i quali Alaide, mancata sposa di Giovanni Boldini, protetto del padre che la ritrae in molteplici occasioni (1865 \"Ritratto di Alaide Banti in grigio\", 1885 \"Ritratto di Alaide Banti al caminetto\", \"Ritratto di Alaide Banti al pianoforte\", \"Ritratto di Alaide Banti con l'ombrellino\", \"Ritratto di Alaide Banti sul divano rosso\"), mentre parte della famiglia viene rappresentata in \"La Famiglia Banti\" del 1860 circa.\nUn nucleo importante delle sue opere, insieme ad altre di macchiaioli facenti parte della sua antica collezione, \u00e8 esposto alla Galleria d'arte moderna di Firenze, grazie al lascito di Adriana Banti Ghiglia del 1955.\nArchivio.\nLe carte \"Banti Cristiano\" sono conservate presso la Biblioteca degli Uffizi. Banti volle che tutte le lettere a lui indirizzate nelle quali vi era testimonianza delle ristrettezze economiche degli artisti fossero distrutte alla sua morte, in modo che la memoria dei suoi amici venisse risparmiata. Le quaranta lettere che costituiscono questo fondo, facente parte della Raccolta Marino Fedi, rimasero nascoste in un cassetto di un vecchio stipo. Vennero ritrovate solo molto dopo la morte dell'artista e disperse tra diversi collezionisti, finch\u00e9 Marino Fedi le rintracci\u00f2 e le mise di nuovo insieme."}
{"id": "2276191", "revid": "228587", "url": "https://it.wikipedia.org/wiki?curid=2276191", "title": "Louis-Claude Daquin", "text": "Fu un virtuoso dell'organo e del clavicembalo.\nBiografia.\nLouis-Claude Daquin nacque a Parigi, presso una famiglia di ebrei convertiti di Carpentras originaria dell'Italia (dove il loro nome era D'Aquino). Uno dei suoi zii insegnava ebraico nel Collegio di Francia. Daquin fu un bambino prodigio e si esib\u00ec alla corte di Luigi XIV all'et\u00e0 di 6 anni. Fu per un periodo allievo di Louis Marchand. All'et\u00e0 di 12 anni ottenne il posto di organista alla Sainte-Chapelle e negli anni seguenti ricopr\u00ec lo stesso incarico nella chiesa del Petit St. Antoine.\nNel 1727 Daquin fu nominato organista nella chiesa, ora scomparsa, di Saint-Paul-des-Champs a Parigi, al posto di Jean-Philippe Rameau. Cinque anni pi\u00f9 tardi divenne organista, succedendo a Louis Marchand, presso i Cordeliers. Nel 1739 divenne l'organista ufficiale del re. Nel 1755 subentr\u00f2 ad Antoine Calvi\u00e8re come primo organista nella cattedrale di Notre-Dame de Paris.\nDaquin aveva la reputazione di essere uno straordinario tastierista e fu molto apprezzato dall'aristocrazia; la sua grande abilit\u00e0 all'organo attirava molta gente venuta per ascoltarlo. Come virtuoso organista e clavicembalista, era conosciuto per la sua \"risoluta precisione\".\nComposizioni.\nAll'et\u00e0 di 8 anni diresse un suo salmo \"Beatus vir\". Fra le opere che ci sono pervenute si trovano quattro suite per clavicembalo e un \"Nouveau livre de no\u00ebls\" per organo e clavicembalo (contenente molte delle sue improvvisazioni clavicembalistiche), una cantata e un \"air \u00e0 boir\". Tra le opere pi\u00f9 famose vi \u00e8 il \"Natale svizzero\" (\"No\u00ebl Suisse\", n\u00b0 XII del \"Nouveau livre\") e \"Le Coucou\" (\"Il cuc\u00f9\") della suite per clavicembalo del 1735. Fra le particolarit\u00e0 tecniche presenti nei suoi pezzi, \u00e8 notevole il trillo triplo contenuto nelle sue \"Trois cadences\"."}
{"id": "2276196", "revid": "2121638", "url": "https://it.wikipedia.org/wiki?curid=2276196", "title": "Feral Interactive", "text": "Feral Interactive \u00e8 uno sviluppatore ed editore di videogiochi formatosi verso la fine del 1996 che si \u00e8 specializzato nella pubblicazione di videogiochi per macOS, Linux, iOS, Android, Nintendo Switch. Feral Interactive lavora a stretto contatto con editori come Square Enix, 2K Games, SEGA, Warner Bros. Interactive Entertainment e Codemasters. \nFeral sviluppa e pubblica le trasposizioni su nuove piattaforme i popolari titoli dei propri partner, come la serie \"Total War\", ', \"Tomb Raider\" e '.\nI giochi sono in vendita su Steam, Mac App Store, Epic Games Store e sul Negozio di Feral.\nDal 1996 al 2013, Feral Interactive ha pubblicato giochi esclusivamente per Mac OS. Nel giugno 2014, Feral ha rilasciato il suo primo gioco per Linux, '. Nel novembre 2016, Feral ha fatto il suo debutto su iOS con ' per iPad.\nNel novembre 2017, Feral ha rilasciato il suo primo titolo iOS, arrivato su iPhone e iPad, GRID Autosport. Il primo titolo pubblicato per Android \u00e8 stato invece ROME: Total War, arrivato a Dicembre 2008.\nFeral Interactive \u00e8 quindi passata a lavorare su Nintendo Switch, sviluppando il loro primo titolo per questa piattaforma con GRID Autosport, pubblicato a settembre 2019.\nFeral continua a pubblicare giochi per Mac, Linux, iOS, Android e Nintendo Switch.\nPremi.\nNel 2006, la versione per Mac di \"The Movies\" ha vinto il premio BAFTA award come miglior gioco nella categoria Simulazione.\nNel 2012, la versione per Mac di \"\" ha vinto il premio Apple Design Award 2012 in quanto parte del Mac Developer Showcase."}
{"id": "2276197", "revid": "767487", "url": "https://it.wikipedia.org/wiki?curid=2276197", "title": "Echague", "text": "Echague \u00e8 una municipalit\u00e0 di Prima classe delle Filippine, situata nella Provincia di Isabela, nella Regione della Valle di Cagayan.\nEchague \u00e8 formata da 64 baranggay:"}
{"id": "2276201", "revid": "287204", "url": "https://it.wikipedia.org/wiki?curid=2276201", "title": "Peterman", "text": ""}
{"id": "2276202", "revid": "767487", "url": "https://it.wikipedia.org/wiki?curid=2276202", "title": "Gamu", "text": "Gamu \u00e8 una municipalit\u00e0 di Quarta classe delle Filippine, situata nella Provincia di Isabela, nella Regione della Valle di Cagayan.\nGamu \u00e8 formata da 16 baranggay:"}
{"id": "2276204", "revid": "486946", "url": "https://it.wikipedia.org/wiki?curid=2276204", "title": "Lex Cornelia Annalis", "text": ""}
{"id": "2276211", "revid": "838137", "url": "https://it.wikipedia.org/wiki?curid=2276211", "title": "Margareta Kozuch", "text": "Carriera.\nPallavolo.\nClub.\nMargareta Kozuch, soprannominata Maggie, nasce ad Amburgo in Germania, da genitori, Miroslav e Maria Kozuch, di origine polacca. La sua carriera pallavolistica inizia nel TuS Berne, piccola squadra di Amburgo, nel 1999 dove resta fino al 2002, quando viene ingaggiata dal CVJM Amburgo, con il quale raggiunge il terzo posto nel campionato giovanile tedesco.\nNella stagione 2003-04 esordisce nel massimo campionato tedesco grazie all'ingaggio da parte del di Amburgo: con il nuovo club resta legata fino al 2007, non vincendo alcun tipo di trofeo.\nNella stagione 2007-08 viene acquistata dal , club di serie A1 italiana con il quale mette a segno 148 punti stagionali; in quella successiva passa all' di Novara: con la squadra piemontese vince la Coppa CEV 2008-09 ed arriva alla finale di Coppa Italia e scudetto, entrambe perse contro la , mentre nell'annata 2009-10, dopo che si era fortemente parlato di un trasferimento della giocatrice in Corea del Sud, tanto che non viene inserita nelle giocatrici da utilizzare in campionato, l'acquisto sfuma e al giocatrice decide di restare a Novara, potendo essere utilizzata in campionato solo a partire da novembre. L'annata non \u00e8 delle migliori per la squadra e tra i migliori risultati c'\u00e8 un quarto posto in Champions League.\nNella stagione 2010-11 lascia l'Italia, per trasferirsi in Russia, nello , mentre in quella seguente viene ingaggiata dal club polacco dell', con cui vince il campionato.\nNella stagione 2012-13 ritorna in Italia, acquistata dal , con cui si aggiudica la Supercoppa italiana.\nPer il campionato 2013-14 si trasferisce in Azerbaigian, vestendo la maglia dell' di Baku; nell'annata seguente invece si trasferisce in Cina, dove gioca per lo : dopo aver concluso l'esperienza cinese, torna in Italia per terminare la stagione 2014-15 con il di Piacenza, in Serie A1, categoria dove resta anche per il campionato successivo vestendo la maglia del ed aggiudicandosi la Supercoppa italiana e la Champions League.\nNazionale.\nNegli anni ad Amburgo viene convocata prima nella nazionale juniores e poi, nel 2005, in quella maggiore tedesca, nonostante la proposta della federazione polacca che, notandone le doti atletiche e viste le origini, offre alla giocatrice la possibilit\u00e0 di vestire la maglia della nazionale della Polonia.\nCon la selezione teutonica vince la sua prima medaglia, un bronzo, al World Grand Prix 2009 ed arriva al quarto posto al campionato europeo dove viene premiata anche come miglior realizzatrice; nel vince la medaglia d'argento al campionato europeo, bissato nell'edizione seguente, e la medaglia d'oro all'European League 2013.\nBeach volley.\nNel 2017 comincia a giocare a beach volley, prima con Karla Borger con la quale ottiene il miglior risultato internazionale al torneo quattro stelle di Ostrava, con un terzo posto. Nel 2019 forma una coppia con la campionessa olimpica e mondiale Laura Ludwig, con la quale vince la finale del World Tour a Roma nel 2019."}
{"id": "2276212", "revid": "123223288", "url": "https://it.wikipedia.org/wiki?curid=2276212", "title": "Ermanno il Contratto", "text": "Biografia.\nLa nascita e l'infanzia.\nIl 18 luglio 1013 Eltrude, sposa di Goffredo conte di Altshausen, diede alla luce un figlio deforme cui fu imposto il nome di Ermanno. La sua grave malformazione fisica (non poteva stare eretto n\u00e9 tanto meno camminare) gli fece avere il soprannome, con cui \u00e8 ancor oggi noto, di \"contratto\" (dal latino \"contractus\", che significa appunto \"contratto\", \"rattrappito\", ma anche \"storpio\", \"zoppo\"). All'et\u00e0 di sette anni fu inviato nella scuola del monastero benedettino di Reichenau, fondato da san Pirmino, sull'omonima isoletta del Lago di Costanza e qui rimase per tutta la sua vita divenendo monaco nel 1043.\nA Reichenau.\nFra quanti si occuparono della sua educazione nel monastero ci furono l'abate Bernone e i monaci Kerung e Burcardo, dai quali apprese l'astronomia, la poesia, la storia, la musica e la liturgia. Grazie a questi insegnamenti riusc\u00ec a elaborare un nuovo sistema di scrittura per le note musicali e i loro intervalli (\"Opuscula musica\"), ma scrisse anche varie altre opere: messali e preghiere, fra cui la \"Salve Regina\", saggi astronomici (gli viene generalmente attribuita la suddivisione delle ore in minuti), libri di gesta e cronache.\nTra le fonti dei suoi scritti andrebbe annoverato il \"De compositione astrolabii\" di Masha'allah ibn Athari, il che starebbe a dimostrare la diffusione nella Germania meridionale di testi arabi fin dal X secolo e non, come si pensava in precedenza, solo dall'XI. Istru\u00ec a sua volta una folta schiera di discepoli e, per i suoi lavori, si merit\u00f2 l'appellativo di \"miraculum saeculi\" ricevendo attestazioni di stima e ammirazione da parte dell'imperatore Enrico III (1048) e di papa Leone IX (1049), durante le rispettive visite al monastero di Reichenau.\nLa morte.\nSpir\u00f2 all'et\u00e0 di 41 anni per pleurite. La sua morte \u00e8 descritta dal fedele discepolo Bertoldo di Reichenau (che ne continu\u00f2 anche il \"Chronicon\"): \u00abQuando alfine l'amorevole benignit\u00e0 del Signore si degn\u00f2 di liberare la sua santa anima dalla tediosa prigione del mondo, egli fu assalito dalla pleurite e trascorse quasi dieci giorni in continue e forti tribolazioni. Alfine un giorno, nelle prime ore del mattino, subito dopo la santa messa, io, che egli considerava il suo pi\u00f9 intimo amico, mi recai da lui e gli chiesi se si sentisse un poco meglio.\u00bb Ermanno gli rispose di aver pensato all'\"Hortensius\" di Cicerone e alle sue sagge osservazioni sul bene e sul male, nonch\u00e9 a tutte le cose che egli stesso aveva avuto in animo di scrivere su quello stesso argomento. Sotto l'impressione di quei pensieri, \u00abtutto il mondo presente e tutto ci\u00f2 che ad esso appartiene, questa stessa vita mortale era divenuta meschina e tediosa e, d'altra parte, il mondo futuro, che non avr\u00e0 termine, e quella vita eterna, sono divenuti indicibilmente desiderabili e cari, cos\u00ec che io considero tutte queste cose passeggere non pi\u00f9 dell'impalpabile calugine del cardo.\u00bb\nErmanno fu sepolto a Altshausen, nei possedimenti di suo padre, ma la sua tomba \u00e8 oggi sconosciuta. Alcune sue reliquie sono conservate ad Altshausen, a Zurigo e altrove.\nCulto.\nSecondo il vescovo di Friburgo il culto pubblico verso Ermanno come beato non era accettabile, nondimeno ne permise la continuazione nel territorio in cui fino allora vigeva. \nIl suo culto fu poi confermato dalla Chiesa cattolica nel 1863 da papa Pio IX, .\nViene festeggiato, secondo il calendario dei Benedettini, il 24 settembre.\nRaffigurazioni artistiche si possono trovare nel coro di Zwiefalten e ad Andechs. Sul soffitto della distrutta chiesa di Montecassino, un quadro lo definiva \"Doctor marianus\" ricordandone le composizioni dedicate alla Madonna."}
{"id": "2276227", "revid": "767487", "url": "https://it.wikipedia.org/wiki?curid=2276227", "title": "Ilagan", "text": "Ilagan \u00e8 una municipalit\u00e0 di Prima classe delle Filippine, capoluogo della Provincia di Isabela, nella Regione della Valle di Cagayan.\nIlagan \u00e8 formata da 91 baranggay:"}
{"id": "2276235", "revid": "125436921", "url": "https://it.wikipedia.org/wiki?curid=2276235", "title": "Aeroporto di Udine-Campoformido", "text": "L'Aeroporto di Udine-Campoformido \u00e8 un aeroporto civile turistico e fa parte dei cosiddetti \"aeroporti minori\" italiani, che non svolgono attivit\u00e0 commerciali o militari. Si trova nel comune di Campoformido, a circa 2\u00a0km da Udine.\nL'apertura della struttura risale al 1914 ed ha sempre svolto attivit\u00e0 di tipo militare sino al 2008, quando gran parte dell'aeroporto \u00e8 passato dal demanio militare a quello civile.\nOggi l'attivit\u00e0 aeroportuale \u00e8 gestita dall\u2019Aeroclub Friulano; \u00e8 stato creato un parco del volo, con un museo dell'aviazione che occupa 5 hangar.\nPresso l'area aeroportuale vengono effettuati radiosondaggi dal personale della stazione aerologica.\n\u00c8 presente anche la Scuola di paracadutismo sportivo UPnGO e una scuola di volo VDS (Ultraleggero), SPL (Aliante) e PPL (Pilota Privato) gestita dall\u2019AeroClub Friulano."}
{"id": "2276236", "revid": "287204", "url": "https://it.wikipedia.org/wiki?curid=2276236", "title": "Feral", "text": "Feral, il cui vero nome \u00e8 Maria Callasantos, \u00e8 un personaggio dei fumetti creato da Fabian Nicieza (testi) e Rob Liefeld (storia e disegni), pubblicato dalla Marvel Comics. La sua prima apparizione \u00e8 in \"New Mutants\" (vol. 1) n. 99 (marzo 1991).\nPrima di essere uccisa da Sabretooth \u00e8 stata sia una supereroina sia una supercriminale, principalmente legata ai membri del gruppo X-Force. Insieme a Thornn \u00e8 una delle sorelle di Romulus. (senza fonte)\nBiografia del personaggio.\nIl mutante noto come Feral \u00e8 cresciuto in un caseggiato di New York City come Maria Callasantos. Aveva una sorella maggiore, Lucia , che si sarebbe rivelata anche una mutante, un fratello minore, Matteo, e una sorella minore, Carolina. Il padre ha picchiato la moglie e abbandonato la famiglia dopo la nascita di Carolina, la pi\u00f9 giovane dei bambini. Alla fine \u00e8 stato trovato morto per overdose di droga. Maria ha incolpato i suoi due fratelli minori per il fatto che il padre li ha abbandonati. Carolina pi\u00f9 tardi cadde da una scala e stava per morire mentre Maria le stava facendo da babysitter; non \u00e8 chiaro se la morte di Carolina sia stata un incidente o se \u00e8 stata Maria a ucciderla. Pi\u00f9 tardi, Matteo stava inseguendo i piccioni domestici di Maria sul tetto del caseggiato quando presumibilmente inciamp\u00f2 sulla sporgenza. Si tenne sulla sporgenza il pi\u00f9 a lungo possibile, ma presto cadde verso la morte. Maria era un testimone e, ancora una volta, non \u00e8 chiaro se lo avesse ucciso. La madre di Maria aveva un ragazzo di nome Harry Bellinger , che era un alcolizzato e un tossicodipendente da cocaina che ha reso anche la signora Callasantos dipendente dalla droga. Le mutazioni di Lucia iniziarono ad emergere, molto pi\u00f9 lentamente di quelle di Maria, e le fecero crescere la pelliccia. Quando Lucia aveva diciassette anni, Bellinger cerc\u00f2 di violentarla, ma Maria, che aveva quindici anni, le cui mutazioni erano emerse molto pi\u00f9 rapidamente, ferm\u00f2 Bellinger e lo uccise. Maria e Lucia hanno nascosto il corpo. Sapendo che Maria aveva ucciso Bellinger, la madre uccise i piccioni domestici di Maria per vendetta. Presa dall'odio, Maria ha poi ucciso sua madre. Dopo l'omicidio della madre Maria e Lucia andarono a vivere nella comunit\u00e0 sotterranea di mutanti conosciuti come i Morlock . Le due sorelle finirono per assomigliare ad animali umanoidi; Maria prese il nome di \"Feral\" e Lucia divenne nota come \"Thornn\". \nAlla fine, Feral si un\u00ec alla squadra di avventurieri mutanti che divenne nota come X-Force ; nessuno dei suoi compagni di squadra sapeva del suo passato. Thornn, d'altra parte, \u00e8 entrato in contatto con la Confraternita dei mutanti malvagi che \u00e8 stata organizzata da Toad. Per un po' ', Feral si \u00e8 unita al gruppo di mutanti chimata X-Force. Ma poi la squadra ha tentato di salvare il funzionario governativo Henry Peter Gyrich dal terrorista Mutant Liberation Front , guidato da Reignfire . Feral odiava Gyrich, che non era amico dei mutanti, e Reignfire la convinse a unirsi al Fronte di liberazione mutante e ad uccidere Gyrich. Quando Feral ha attaccato Gyrich, il leader della X-Force Cable le ha sparato con una carica non letale, ma poi Reignfire l'ha rapita. Feral \u00e8 emerso dalla clandestinit\u00e0 quando la polizia di New York City ha catturato Thornn. Feral ha affrontato Thornn e il membro della X-Force Cannonball . Thornn ha rivelato di aver visto Feral uccidere Harry Bellinger, e Cannonball ha provocato Feral ad ammettere di aver ucciso sua madre. Cannonball ha sopraffatto Feral e un vecchio amico di Lucia, il detective della polizia Jose Hidalgo , l'ha arrestata per aver ucciso tre membri della sua famiglia e Bellinger. Successivamente Thornn \u00e8 stato liberato e Feral \u00e8 stato condannato per omicidio. Durante la sua prigione, Feral ha scoperto di essere stata infettata dal Legacy Virus . Fuggendo dalla prigione, lei, insieme ad altri malati di virus, cerc\u00f2 di ottenere l'isotopo E, pensando che sia una cura. Feral, ora mentalmente sconvolta dalla sua malattia, in seguito riemerse con una nuova incarnazione degli Hellions guidati da King Bedlam . Dopo essere stato curato dal virus, lei e sua sorella sono entrate a far parte della X-Corporation . \u00c8 rimasta con la X-Corp per un po' 'di tempo, ma \u00e8 tornata a New York, dove lei e sua sorella hanno perso i loro poteri grazie a Scarlet Witch . Feral ha perso i suoi poteri mutanti dopo l' M-Day ma, in un modo ancora inspiegabile, lei e sua sorella hanno riacquistato il loro aspetto felino, ripristinato con un processo sconosciuto da Romulus . Qualche tempo dopo ha accompagnato Sasquatch , Wolfsbane , Thornn e Wolverine al complesso di Weapon X per cercare Wild Child . Durante questo viaggio \u00e8 stata uccisa da Sabretooth . Feral, insieme a molti altri mutanti deceduti, fu resuscitato da Selene ed Eli Bard con il virus Transmode e attacc\u00f2 i suoi ex alleati. Come la maggior parte dei mutanti risorti, \u00e8 morta quando Selene \u00e8 stata uccisa. Successivamente si \u00e8 scontrata con Wolfsbane e Shatterstar , cercando di uccidere Rahne e suo figlio , ma si \u00e8 scoperto che era solo un fantasma, ed \u00e8 stata restituita al mondo per servire come ancora per i demoni e gli dei, che stavano cercando il figlio di Rahne. Cu Sith , Kasha , Okami e Bastet , apparvero tutti subito dopo e attaccarono Rahne. Anni dopo, Feral riemerse nella neonata nazione mutante di Krakoa , essendo stato presumibilmente rinato per mano dei Cinque , un gruppo di mutanti capaci di combinare i loro poteri in un processo di resurrezione, riuniti da Charles Xavier come parte del suo piani per l'ascensione mutante.\nPoteri e abilit\u00e0.\nFeral \u00e8 un mutante che possiede una serie di attributi fisici sovrumani:"}
{"id": "2276245", "revid": "6923", "url": "https://it.wikipedia.org/wiki?curid=2276245", "title": "Fortezza Augusta", "text": "La fortezza Augusta era una fortificazione usata come centro del potere che si trovava a Lucca all'interno delle mura urbane nella zona dove attualmente sorge il Palazzo Ducale e piazza Napoleone.\nStoria.\nCastruccio Castracani degli Antelminelli, Signore di Lucca eletto nel 1320, all'inizio del suo mandato nel 1322 commission\u00f2, pare a Giotto, la progettazione di una nuova fortezza all'interno delle mura di Lucca. Essa fu costruita non lontano dal vecchio centro di potere identificato nella chiesa di San Michele in Foro.\nL'opera si svilupp\u00f2 con grande velocit\u00e0 e le dimensioni furono molto elevate, fino ad un quinto dell'intera dimensione della citt\u00e0 di allora. Per questo, pare che fossero state rase al suolo alcune abitazioni e torri nelle zone limitrofe per reperire velocemente materiali per la costruzione. Fu dall'interno di queste fortificazioni che Castruccio visse ed esercit\u00f2 il potere. Qui Castruccio si spense il 3 settembre 1328.\nDalla morte di Castruccio Castracani si avvicendarono al potere diverse potenze straniere che esercitarono il loro dominio su Lucca sfruttando la solidit\u00e0 e la sicurezza della fortezza. Ad esempio nel 1333 alcuni discendenti di Castruccio misero sotto assedio la citt\u00e0 arrivando alle porte della fortezza presieduta da Giovanni I di Boemia. La fortezza assediata per\u00f2 non cadde e cos\u00ec la pi\u00f9 grande opera del padre imped\u00ec ai figli di salire al potere.\nIl potere straniero su Lucca dur\u00f2 sino al 1369, anno in cui la citt\u00e0 torn\u00f2 alla libert\u00e0. Cos\u00ec il 3 aprile 1370 la Fortezza, ormai divenuta simbolo della tirannide straniera, sub\u00ec l'ordine di demolizione da parte del Consiglio degli anziani di Lucca. I lucchesi si riunirono nel cortile del palazzo il 1\u00ba agosto 1370 per prestare giuramento di fedelt\u00e0 e approvazione al nuovo ordinamento costituzionale riappropriandosi delle istituzioni.\nL'opera della fortezza Augusta, non completamente demolita fu poi ripresa da Paolo Guinigi, nuovo signore di Lucca nel 1400. Egli nel 1401 fortific\u00f2 nuovamente una parte della zona ristabilendo l'antica funzionalit\u00e0 di difesa e centro del potere. La nuova fortezza si chiam\u00f2 la Cittadella. Anche la Cittadella per\u00f2 non fu risparmiata quando Paolo Guinigi cadde nel 1429 e fu di nuovo parzialmente distrutta.\nIn seguito alla signoria di Paolo Guinigi, la Cittadella (ex fortezza Augusta) \u00e8 stata usata come palazzo pubblico. Dopo essere stata sede della duchessa di Lucca Elisa Baciocchi, fu utilizzata dal governo statale fino all'unit\u00e0 d'Italia, passando poi alla provincia di Lucca. Oggi \u00e8 comunemente chiamata Palazzo Ducale.\nDescrizione.\nDifesa da bastioni con 29 torri e quattro porte d'accesso, con un lato attaccato alle mura cittadine, la fortezza aveva un perimetro coincidente con le attuali via Vittorio Veneto, via Vittorio Emanuele e con parte delle mura medievali, inglobando anche piazza del Giglio. Al suo interno si trovavano i palazzi del potere, tra i quali il palazzo principale con porticato, la residenza del signore, alcune cappelline private, un pozzo e alcune residenze private."}
{"id": "2276247", "revid": "767487", "url": "https://it.wikipedia.org/wiki?curid=2276247", "title": "Canzona", "text": "Una canzona (pl. \"canzone\") o canzone \u00e8 una composizione strumentale del Rinascimento. Tipica del Cinquecento e del Seicento, \u00e8 strutturalmente e formalmente simile al ricercare.\nNacque originariamente come trascrizione per organo o altri strumenti delle chanson franco-fiamminghe, prendendo il nome di \"canzon francese\", \"canzon alla francese\" o \"canzone da sonate\". Queste prime canzoni erano formalmente simili al ricercare a pi\u00f9 temi. Nel XVI secolo e nella prima met\u00e0 del XVII la canzone si rese indipendente come genere e si affianc\u00f2 dunque al pi\u00f9 severo ricercare come versione dello stesso pi\u00f9 brillante e profana, di tendenza mottettistica e strumentata per liuto, strumenti a tastiera o piccoli ensemble. La canzone si differenziava dal ricercare e dalla fantasia anche per i ritmi vivaci e marcati e per la separazione in differenti sezioni imitative e dialoganti. I primi esempi di canzone organistica vennero forniti da Marco Antonio Cavazzoni (1523). Elementi peculiari del genere erano le note ripetute per ingraziosire i temi, la limpidezza polifonica e la variet\u00e0 strutturale. I titoli delle canzone erano spesso curiosamente derivati dai patroni dei compositori. Le canzone di pi\u00f9 ampio respiro avevano per episodi variazioni su tema esposte con diversi metri (binario o ternario) e tempi (lento o veloce).\nAlla fine del Cinquecento la canzone polistrumentale raggiunse i suoi vertici grazie ad Adriano Banchieri, Tarquinio Merula, Giovanni Gabrieli e Girolamo Frescobaldi con una serie di sezioni alternate in libert\u00e0 e contrastanti, tendenti sempre pi\u00f9, di fatto, alla sonata. Gabrieli scrisse canzoni per ottoni, mentre Frescobaldi per tastiera, soprattutto fra il 1627 e il 1635, unendone spesso le strofe con brevi e libere cadenze e facendo in seguito da importante linea guida per lo sviluppo della fuga. La canzone per strumenti monodici o per ensemble da camera, invece, ispir\u00f2 sostanzialmente la sonata da chiesa. Nella musica barocca, la canzone acquister\u00e0 sempre maggiori contrasti di scrittura, carattere e tempi rispetto a quella rinascimentale, decadendo poi alla fine del Settecento.\nAltri noti compositori di ricercari e canzoni furono Claudio Merulo, Antonio de Cabez\u00f3n e Johann Jakob Froberger."}
{"id": "2276249", "revid": "767487", "url": "https://it.wikipedia.org/wiki?curid=2276249", "title": "Despoina Vand\u012b", "text": "Alcuni dei suoi brani pi\u00f9 celebri hanno incontrato un successo internazionale.\nBiografia.\nNata a Tubinga, nel Baden-W\u00fcrttemberg (in Germania), da genitori greci originari di Kavala (nella Macedonia Orientale e Tracia), cresce nella cittadina natale dei genitori, dove la famiglia \u00e8 ritornata quando lei aveva solo sei anni d'et\u00e0. Despoina ha una sorella e un fratello pi\u00f9 grandi. Sognando di diventare un'attrice o una cantante, Despoina ha condotto studi di psicologia e di filosofia presso l'universit\u00e0 Aristotele di Salonicco, diventando insegnante. Quando ha cominciato a cantare ha adottato lo pseudonimo di \"Despoina Vand\u012b\" per nascondere la cosa alla sua famiglia.\nDespoina Vand\u012b ha sposato Demis Nikolaidis, ex giocatore di calcio, attualmente presidente della squadra , dal quale ha avuto due figli: una figlia, Melina, nata nel 2004, e un figlio, Gi\u014drgos, nato nell'agosto 2007.\nCarriera.\nDespoina Vand\u012b ha conosciuto un grande successo fin dal suo primo album. La sua popolarit\u00e0 in Grecia \u00e8 stata confermata nel 1997 con l'uscita del suo album \"D\u00e9ka Entol\u00e9s\" (\"I dieci comandamenti\"), il primo dei suoi lavori a vincere il disco di platino. Autore delle canzoni di questo album era il compositore greco Phoebus. A partire da quel momento la collaborazione tra i due artisti continuer\u00e0 nel corso degli anni e Despoina conoscer\u00e0 una grande celebrit\u00e0 in Grecia, nei Paesi vicini e in tutti i Paesi in cui la comunit\u00e0 greca \u00e8 numerosa, come la Germania.\nAlcuni dei suoi titoli diventano successi internazionali, come i singoli \"Gia\", \"\u00d3pa \u00f3pa\" e \"Come Along Now\".\nDespoina ha fatto parte come coach del programma \"The Voice of Greece\", talent show musicale trasmesso in Grecia e a Cipro dal canale televisivo ANT2, nell'edizione del 2014 (in cui il suo team ha ottenuto la vittoria) e in quella del 2015."}
{"id": "2276250", "revid": "827882", "url": "https://it.wikipedia.org/wiki?curid=2276250", "title": "Jones", "text": ""}
{"id": "2276258", "revid": "339392", "url": "https://it.wikipedia.org/wiki?curid=2276258", "title": "Feat", "text": ""}
{"id": "2276272", "revid": "767487", "url": "https://it.wikipedia.org/wiki?curid=2276272", "title": "Jones (Isabela)", "text": "Jones \u00e8 una municipalit\u00e0 di Prima classe delle Filippine, situata nella Provincia di Isabela, nella Regione della Valle di Cagayan.\nJones \u00e8 formata da 42 baranggay:"}
{"id": "2276273", "revid": "320578", "url": "https://it.wikipedia.org/wiki?curid=2276273", "title": "Parlamentari", "text": ""}
{"id": "2276275", "revid": "111456431", "url": "https://it.wikipedia.org/wiki?curid=2276275", "title": "Donald Cammell", "text": "Gode di una reputazione \"di culto\" grazie al suo film di debutto, \"Sadismo\" (1970), diretto insieme a Nicolas Roeg.\nBiografia.\nNacque a Edimburgo, in Scozia, figlio del poeta e scrittore Charles Richard Cammell. Cammell senior scrisse una biografia di Aleister Crowley concentrandosi principalmente sull'opera poetica dell'occultista, e Crowley, che per un certo periodo abit\u00f2 accanto ai Cammell, conobbe il giovane Donald. Donald fu un bambino prodigio e un ritrattista, e grazie alle conoscenze di famiglia divenne un esponente di spicco della scena della \"Swinging London\" degli anni sessanta, in particolare di quella che acquis\u00ec notoriet\u00e0 come \"Chelsea Set\".\nCammell ebbe un ruolo fondamentale nella realizzazione di \"Performance\". Per scrivere la sceneggiatura, attinse sia alla sua conoscenza del sottobosco londinese degli anni sessanta sia all'amicizia con i musicisti pop dell'epoca. Collaborando con Roeg, Cammell si concentr\u00f2 sul lavoro con gli attori e si assunse la gravosa responsabilit\u00e0 del lungo montaggio del film in California, mentre il produttore Sanford \"Sandy\" Lieberson e il co-regista Roeg erano gi\u00e0 impegnati in altri progetti.\nNei primi anni settanta lavor\u00f2 con il regista underground Kenneth Anger, interpretando Osiride nel cortometraggio \"Lucifer Rising\".\nDopo \"Performance\" Cammell non riusc\u00ec a produrre altri film fino a \"Generazione Proteus\", nel 1977, impressionante sotto l'aspetto visivo, ma in tono minore. Verso la met\u00e0 degli anni '80 Cammell diresse video musicali per artisti come gli U2 e i The Hooters. Nel 1987 realizz\u00f2 un thriller eccentrico, \"L'occhio del terrore\", lavoro che ottenne le lodi del suo amico/nemico di sempre, Marlon Brando, il quale nel 1988 salv\u00f2 il film dalla classificazione \"X\" scrivendo una lettera alla Motion Picture Association of America nella quale metteva in evidenza il valore artistico del film, aiutando la pellicola ad ottenere la valutazione \"R\".\nIl suo quarto film in 25 anni, \"Il tocco del diavolo\" (1995), gli venne sottratto in fase di post-produzione dai produttori, i quali decisero di rimontarlo per poi distribuirne una versione difforme da quella voluta dal regista/sceneggiatore scozzese. La diatriba produttiva gett\u00f2 nello sconforto Cammell, il quale si suicid\u00f2 con un colpo di fucile nella sua casa di Hollywood, California il 23 aprile del 1996: secondo la moglie China Kong, la ferita non lo uccise immediatamente e lui chiese uno specchio per guardarsi morire (l'argomento \u00e8 trattato come controverso nella biografia di Cammell).\nNel 2005 \u00e8 stato pubblicato un romanzo, \"Fan-Tan\", il cui soggetto nacque da un'idea di Cammell insieme all'attore Marlon Brando.\nNel 2010 Keith Richards, membro dei Rolling Stones e compagno dell'attrice Anita Pallenberg al tempo delle riprese di \"Sadismo\", ha pubblicato \"Life\", la propria autobiografia. All'interno del testo il musicista britannico rivolge dure parole a Cammell, definendolo \"un ruffiano, un intrallazzatore di orge e ammucchiate a tre - e aveva un fare da magnaccia [...]\", e un \"decadente parassita della famiglia Cammell [...], un uomo molto attraente, una mente affilatissima ma letale come il vetriolo.\""}
{"id": "2276276", "revid": "22684447", "url": "https://it.wikipedia.org/wiki?curid=2276276", "title": "Fran\u00e7ois Xavier Nguy\u00ean Van Thu\u00e1n", "text": ""}
{"id": "2276277", "revid": "22684453", "url": "https://it.wikipedia.org/wiki?curid=2276277", "title": "Van Thu\u00e0n", "text": ""}
{"id": "2276278", "revid": "22684460", "url": "https://it.wikipedia.org/wiki?curid=2276278", "title": "Van Thuan", "text": ""}
{"id": "2276279", "revid": "1372005", "url": "https://it.wikipedia.org/wiki?curid=2276279", "title": "Erich Eliskases", "text": "Si mise in evidenza fin da giovanissimo vincendo a 15 anni il campionato del Tirolo e a 16 il campionato austriaco (\"ex aequo\" con Eduard Glass). Nel 1930 partecipa, all'et\u00e0 di 17 anni, alle Olimpiadi di Amburgo, con l'eccellente risultato di +8 \u20131 =6.\nAlle olimpiadi di Buenos Aires 1939, in seguito all'Anschluss, Eliskases gioc\u00f2 con la squadra tedesca che, in assenza dell'URSS e degli Stati Uniti, si aggiudic\u00f2 la vittoria. In seguito all'inizio della seconda guerra mondiale Eliskases decise, come molti altri giocatori europei, di non tornare in Europa e si rifugi\u00f2 per qualche anno in Brasile. Tornato in Argentina, ne ottenne la cittadinanza e vi rimane per il resto della vita.\nPrincipali risultati.\nRisultati alle Olimpiadi.\nEliskases partecip\u00f2 a 8 olimpiadi dal 1930 al 1964 (tre volte con l'Austria, una con la Germania e quattro con l'Argentina). Ottenne quattro medaglie: due d'oro (una individuale nel 1937 e una di squadra nel 1939), una d'argento di squadra nel 1952 e una di bronzo di squadra nel 1958. Gioc\u00f2 123 partite col risultato complessivo di +48 =63 \u201312 (64,6 %).\nNel 1937 Eliskases fu il secondo di Alechin nel vittorioso match con Max Euwe per il titolo mondiale. Eliskases vinse partite con tre campioni del mondo: Capablanca (a Semmering nel 1937), Euwe (nel 1935) e Bobby Fischer (a Buenos Aires nel 1960)."}
{"id": "2276286", "revid": "767487", "url": "https://it.wikipedia.org/wiki?curid=2276286", "title": "Luna (Isabela)", "text": "Luna \u00e8 una municipalit\u00e0 di Quinta classe delle Filippine, situata nella Provincia di Isabela, nella Regione della Valle di Cagayan.\nLuna \u00e8 formata da 19 baranggay:"}
{"id": "2276290", "revid": "697352", "url": "https://it.wikipedia.org/wiki?curid=2276290", "title": "Carandiru", "text": "La Casa de Deten\u00e7\u00e3o de S\u00e3o Paulo, popolarmente conosciuta come Carandiru (dal nome del quartiere), \u00e8 stata una prigione situata a San Paolo, Brasile, attiva dagli anni venti del XX secolo al 2002, che all'apice del suo utilizzo \u00e8 stata la struttura carceraria pi\u00f9 grande dell'intera America latina, ospitando oltre ottomila carcerati.\n\u00c8 diventata nota a livello internazionale nel 1992 per la brutale repressione di una rivolta, conclusa con l'uccisione di 111 detenuti da parte della Pol\u00edcia Militar.\nStoria.\nIl Complexo Penitenci\u00e1rio do Carandiru fu progettato e costruito nel 1920 da Samuel das Neves, per rispondere alle esigenze del Codice Penale del 1890. Il modello fu la prigione di Fresnes, in Francia, costruita fra 1895 e 1898 e progettata da Henri Poussin.\nNel 1938 assunse la denominazione di Casa de Denten\u00e7\u00e3o.\nPer i primi due decenni di attivit\u00e0, fu considerato un carcere modello, al punto da attirare le visite di politici e studiosi. Cominci\u00f2 ad entrare in crisi quando venne ecceduta la capienza progettata di 1200 prigionieri.\nPer affrontare i problemi di sovraffollamento, la struttura venne ampliata, senza rispettare a pieno il progetto originario del complesso. I lavori, conclusi nel 1956 sotto il governo di J\u00e2nio Quadros, aumentarono la capienza a 3250 detenuti.\nLa successiva storia di periodiche crisi e ribellioni culmin\u00f2 nel 1992, quando la struttura era arrivata ormai ad ospitare ottomila carcerati, ben pi\u00f9 del doppio della capienza prevista. Il cosiddetto massacro di Carandiru ebbe risonanza internazionale.\nNel corso del 2002 il carcere venne progressivamente dismesso: il 15 settembre furono trasferiti gli ultimi detenuti e il 9 dicembre fu demolito.\nAl suo posto fu costruito il complesso culturale e ricreativo Parque da Juventude."}
{"id": "2276292", "revid": "306856", "url": "https://it.wikipedia.org/wiki?curid=2276292", "title": "Hans Piffrader", "text": "Biografia.\nNacque a Chiusa, in Val d'Isarco, nell'attuale Alto Adige. La famiglia faceva parte di un'\u00e9lite culturale e probabilmente le frequentazioni di artisti influenzarono la successiva carriera del giovane Hans, peraltro portato per le attivit\u00e0 artistiche. \nFrequent\u00f2 le scuole d'ordine inferiore nel paese natale e successivamente il liceo dei Francescani di Bolzano. Nel 1906 era iscritto all'istituto tecnico superiore ad Innsbruck, nel settore modellismo e disegno artistico.\nLa frequenza dell'Accademia a Vienna - nel 1911 - venne interrotta dallo scoppio della prima guerra mondiale, nella quale prest\u00f2 servizio in qualit\u00e0 di ufficiale, come tenente dei \"Tiroler Kaiserj\u00e4ger\".\nNel 1918, per motivi di salute, venne congedato, potendo cos\u00ec riprendere gli studi artistici viennesi interrotti.\nVienna ancora in quel periodo era epicentro culturale e formativo di molti artisti poi divenuti famosi, come per esempio Egon Schiele ed egli l\u00ec conobbe Josef Thorak, che divenne suo amico e in seguito uno dei pi\u00f9 celebrati artisti di regime durante il nazionalsocialismo in Germania.\nNel 1924 Piffrader rientr\u00f2 a casa, a Chiusa, proseguendo la sua attivit\u00e0 di disegnatore e scultore, ma viaggiando spesso in Europa per suo sviluppo professionale e in occasione di mostre in cui espose suoi lavori: Firenze, Parigi, Berlino. \nUna mostra collettiva che fece tappa in diverse citt\u00e0 dell'area tedesca vide esposte anche le sue opere, assieme a quelle degli altri artisti tirolesi, tra cui Albin Egger-Lienz, i fratelli Albert Stolz, Ignaz Gabloner, Hugo Atzwanger.\nIn Italia, di cui la porzione di Tirolo a sud del Brennero faceva parte dal 1919 con il nome di Alto Adige, si era ormai imposto il regime fascista e l'intento celebrativo delle sue opere architettoniche abbisognava di adeguati valori artistici, soprattutto nel campo della scultura e della pittura. \nIn questo periodo era organizzata localmente una grande occasione espositiva collettiva con sede a Bolzano, denominata \"Biennale della Venezia Tridentina\", che forniva lo stato dell'arte a livello locale.\n\u00c8 partendo da questa situazione generale che si giunse nel 1938, quando il consenso popolare per il regime ed il Duce era all'apice, ad una mostra allestita nei locali dell'appena terminato Istituto Tecnico Commerciale Cesare Battisti, nella via Cadorna a Bolzano.\nDiversi artisti altoatesini spiccavano con le loro opere: Albert Stolz, Ignaz Gabloner, Erwin Merlet ed altri, tra cui Piffrader, che present\u00f2 un bassorilievo bronzeo con diversi simboli del regime, tuttora visibile \"in situ\" nella scuola, una copia del quale, in formato ridotto, venne anche in seguito donata a Mussolini.\nIn occasione delle opzioni, che ebbero luogo in Alto Adige a seguito del trattato di Berlino tra Hitler e Mussolini del 1939 e che prevedevano la possibilit\u00e0 di scelta tra la Germania (ed il connesso trasferimento nei territori del Reich) e l'Italia (restando cittadini italiani), Piffrader si era dichiarato per rimanere.\nProseguiva cos\u00ec una carriera sull'onda di incarichi governativi, che sarebbe per\u00f2 stato incongruo non accettare: rilievi ed incisioni su edifici pubblici ed infine, poco prima della guerra, un'opera imponente, un rilievo celebrativo della storia fascista intitolata \"Il trionfo del fascismo\" - per una superficie di quasi 200 metri quadrati sulla facciata di un grande edificio in costruzione nel centro della cosiddetta \"Bolzano nuova\": la nuova casa del fascio cittadina, posta di fronte all'altrettanto costruendo nuovo tribunale (attualmente \"Piazza del tribunale\", su \"corso Italia\").\nDopo l'esecuzione di tale opera - i cui rilievi vennero posti in opera completamente solo nel 1957, parecchi anni dopo la realizzazione e la morte dello scultore - la produzione artistica di Piffrader si rarefece fino a cessare, se si eccettuano piccoli lavori ed il modello per una \"piet\u00e0\" bronzea, solo in seguito realizzata effettivamente.\nIl \"S\u00fcdtiroler K\u00fcnstlerbund\", associazione di artisti altoatesini, lo elesse proprio presidente nel 1947, ma pochi anni dopo, il 25 novembre 1950, mor\u00ec.\nL'arte di Piffrader.\nL'influenza delle correnti artistiche rappresentate nell'ambiente viennese, tra cui l'eco del movimento della secessione e le suggestioni fornite da artisti che - bench\u00e9 attualmente ne manchino le prove documentali - egli dovette personalmente conoscere, come per esempio lo stesso Schiele ed anche Alfred Kubin, si mescolarono all'esperienza del fronte, dove le situazioni vissute direttamente e gli orrori provati contribuirono a formare il suo retroterra di artista.\nL'efficacia espressiva delle sue figure scarne e profonde, scavate dall'interno da una sofferenza intensa procedono probabilmente da questo sfondo biografico e culturale.\nAnche la religiosit\u00e0, elemento tradizionalmente caratterizzante il suo paese d'origine - si notino, tra le sue opere, le processioni - \u00e8 un elemento che permea la produzione artistica di Piffrader.\nIn questo si rivela un legame, dall'artista stesso non negato, con un altro importante artista altoatesino, il pittore Albin Egger-Lienz.\nOpere.\nNon esiste attualmente una pubblicazione esaustiva su questo artista, forse anche a causa della sua attivit\u00e0 posta al servizio del regime fascista durante il ventennio e pertanto neppure un elenco completo di opere. Alcune di esse, si tratta in questo caso di sculture, sono comunque le seguenti, tutte riferite, tuttavia, al periodo degli incarichi ufficiali e risentono quindi della necessaria esigenza celebrativa, sia nell'ispirazione, che - in parte - nelle forme:"}
{"id": "2276293", "revid": "51032", "url": "https://it.wikipedia.org/wiki?curid=2276293", "title": "Vernalis", "text": ""}
{"id": "2276296", "revid": "51032", "url": "https://it.wikipedia.org/wiki?curid=2276296", "title": "Congiuntivite vernalis", "text": ""}
{"id": "2276297", "revid": "767487", "url": "https://it.wikipedia.org/wiki?curid=2276297", "title": "Bondage (album)", "text": "Bondage \u00e8 il quinto album discografico della cantante giapponese Nana Kitade, pubblicato l'11 marzo 2009.\nVersioni.\nL'album \u00e8 uscito in una doppia versione: una contenente solo il CD, l'altra contenente un DVD che racconta il concerto della Kitade in Germania e i videoclip di quattro canzoni."}
{"id": "2276298", "revid": "767487", "url": "https://it.wikipedia.org/wiki?curid=2276298", "title": "Carandiru (film)", "text": "Carandiru \u00e8 un film del 2003 diretto da H\u00e9ctor Babenco, tratto dal libro autobiografico \"Esta\u00e7\u00e3o Carandiru\" di Dr\u00e1uzio Varella, che racconta le esperienze dell'autore che prest\u00f2 servizio volontario come medico dal 1989 al 2002 nel carcere di Carandiru.\nTrama.\nNel famigerato carcere di Carandiru, un medico volontario (di cui non viene mai citato il nome, ci si rivolge a lui come il Dottore) conduce un programma di lotta e prevenzione dell'AIDS, malattia dilagante come un'epidemia fra la popolazione carceraria, a causa della diffusione della droga e dei rapporti sessuali promiscui.\nIl benintenzionato studioso viene cos\u00ec a contatto con un mondo abitato da un'umanit\u00e0 feroce e disperata, che lotta per la sopravvivenza quotidiana, tra ordinaria sopraffazione e squarci di solidariet\u00e0, violenza onnipresente e rara speranza, secondo regole non scritte di convivenza.\nI detenuti si aprono con lui, raccontandogli delle proprie vite prima della prigione e di come siano finiti al Carandiru. Sono storie di violenza e ignoranza, amore e gelosia, tradimento e vendetta.\nDistribuzione.\n\u00c8 stato presentato in concorso al 56\u00ba Festival di Cannes."}
{"id": "2276300", "revid": "228587", "url": "https://it.wikipedia.org/wiki?curid=2276300", "title": "Pogue Mahone", "text": "Pogue Mahone \u00e8 il settimo album di studio del gruppo celtic rock irlandese The Pogues, pubblicato il 27 febbraio 1996 da Atlantic Records."}
{"id": "2276301", "revid": "125475577", "url": "https://it.wikipedia.org/wiki?curid=2276301", "title": "Un disco per l'estate 1974", "text": "L'undicesima edizione di \"Un disco per l'estate\" inizia alla radio nel pomeriggio di Pasqua, il 14 aprile 1974, con una passerella presentata da Gino Bramieri. Il grande comico milanese torna ai microfoni anche nel pomeriggio di Pasquetta per un'altra sfilata di canzoni in gara, e queste due trasmissioni, giocando sul titolo del noto variet\u00e0 radiofonico condotto da Bramieri (Batto quattro), e sul numero di canzoni in gara, hanno come titolo \"Batto cinquantaquattro\" (sottotitolo Gino Bramieri presenta le canzoni di Un disco per l'estate).\nLe passerelle radiofoniche proseguono quotidianamente con altri presentatori fino al 19 maggio.\nPrima fase (dal 14 aprile).\nEcco l'elenco definitivo dei partecipanti, in ordine alfabetico (in neretto i 28 promossi alle prime due serate di Saint Vincent, la sigla SF indica l'ulteriore promozione dei 10 finalisti). L'ultima indicazione per ogni canzone si riferisce alla casa discografica.\nFase eliminatoria (20-26 maggio).\nLe 54 canzoni in gara vengono sottoposte al voto delle giurie dal 20 al 26 maggio. Presentatore delle selezioni radiofoniche \u00e8 il dee jay Adriano Mazzoletti. Nel pomeriggio, da luned\u00ec a sabato alle 18.20 sono trasmessi rispettivamente 6 gruppi di 9 canzoni ciascuno, e il giorno successivo da marted\u00ec a domenica, all'ora di pranzo, le 9 canzoni di ogni gruppo sono ripetute, e al termine della trasmissione viene reso noto l'esito delle votazioni.\nDomenica 26 \u00e8 pronta la classifica generale definitiva che riserva anche qualche sorpresa. Risultano infatti eliminati quattro nomi come Roberto Vecchioni (posizione 33 della classifica), Renato Zero (42\u00ba posto), Lucio Dalla (43\u00ba) ed Enzo Jannacci (45\u00ba). Finiscono in fondo alla classifica le cinque canzoni napoletane in gara, mentre Little Tony e Fred Bongusto superano il turno soltanto grazie alla decisione dell'ultimo minuto di aumentare il numero dei finalisti da 24 a 28. \nQuesto provvedimento consente inoltre di accedere alle finali di Saint Vincent anche al gruppo \"Quarto Sistema\" (al 28\u00ba posto), nella cui formazione c'\u00e8 anche il giovane Cristiano Malgioglio.\nLe 28 canzoni selezionate tornano alla radio negli appositi spazi tutti i giorni dal 27 maggio al 12 giugno.\nLe serate finali di Saint Vincent (13-14-15 giugno).\nLe 28 canzoni semifinaliste vengono proposte nel corso delle prime due serate di Saint Vincent, presentate da Corrado e Gabriella Farinon. Queste due serate vanno in onda soltanto alla radio sul Secondo Programma. Le cinque canzoni meglio classificate per ogni sera accedono alla finale del 15 giugno, in diretta radio e TV, durante la quale, come gi\u00e0 accaduto nell'edizione del 1973, le 10 canzoni rimaste in gara vengono riproposte suddivise in due gruppi: le prime due classificate di ogni gruppo accedono alla \u201cvolata finale\u201d dalla quale uscir\u00e0 la canzone vincitrice. \nNel primo gruppo si classificano al 5\u00ba posto I Nuovi Angeli, al 4\u00b0 Alberto Anelli, al 3\u00b0 La Strana Societ\u00e0. Accedono alla volata finale Umberto Balsamo (2\u00b0) e Gianni Nazzaro (1\u00b0). \nNel secondo gruppo si classifica al 5\u00ba posto Gianni Bella, al 4\u00b0 I Vianella, al 3\u00b0 I Nomadi. Accedono alla volata finale Peppino Gagliardi (2\u00b0) e Drupi (1\u00b0).\nI quattro superfinalisti ripropongono la loro canzone, le giurie rivotano, e finalmente arriva il verdetto finale, in attesa del quale si esibiscono Walter Chiari e la coppia Antonella Steni - Elio Pandolfi, allora impegnata alla radio in una trasmissione satirico - musicale dal titolo \"I discoli per l'estate - 45 giri intorno alla cronaca\", scritta da Dino Verde.\nVetrina di un disco per l'estate.\nLe 28 canzoni finaliste tornano alla radio dal 17 giugno al 30 agosto, in quattro appuntamenti settimanali intitolati \"Vetrina di un disco per l'estate\"."}
{"id": "2276302", "revid": "118532591", "url": "https://it.wikipedia.org/wiki?curid=2276302", "title": "Carlo Battel", "text": "Biografia.\nTrentino della Val di Fassa (risiede a Campitello di Fassa), ha fatto la sua prima gara nel 1993 nel Trofeo Cemin. Dal 2002 fa parte della nazionale italiana di scialpinismo.\nDopo il ritiro dall\u2019attivit\u00e0 agonistica ha continuato a lavorare, sempre a Campitello di Fassa, nel mondo degli sport invernali: \u00e8 insegnante di sci e snowboard."}
{"id": "2276303", "revid": "729019", "url": "https://it.wikipedia.org/wiki?curid=2276303", "title": "Stazione di Bitonto", "text": "La stazione di Bitonto \u00e8 posta sulla ferrovia Bari-Barletta, gestita dalla societ\u00e0 Ferrotramviaria.\nStoria.\nL'impianto fu inaugurato nel 1963, contestualmente all'apertura della ferrovia realizzata in sostituzione della preesistente tranvia a vapore.\nStrutture e impianti.\nLa stazione \u00e8 situata in piazza Ferdinando I D'Aragona e dispone di un locale al piano terra adibito a biglietteria con relativa sala d'attesa per viaggiatori.\nIl piazzale \u00e8 armato con tre binari, serviti da un marciapiede con pensilina e sottopassaggi.\nMovimento.\nL'impianto \u00e8 servito dai treni regionali FR 1 e FR 2 della rete Ferrovie del Nord Barese, fungendo altres\u00ec da capolinea della relazione FM 2 del servizio ferroviario metropolitano di Bari.\nServizi.\nLa stazione dispone di:"}
{"id": "2276305", "revid": "242434", "url": "https://it.wikipedia.org/wiki?curid=2276305", "title": "Segretari di stato", "text": ""}
{"id": "2276307", "revid": "287204", "url": "https://it.wikipedia.org/wiki?curid=2276307", "title": "MPDMA31", "text": "MPDMA31 \u00e8 una \"District Management Area\" della municipalit\u00e0 distrettuale di Nkangala. L'area si trova all'interno della municipalit\u00e0 locale di Dr J.S. Moroka e il suo territorio ricade all'interno del Mdala Nature Reserve e si estende su una superficie di ."}
{"id": "2276308", "revid": "98532", "url": "https://it.wikipedia.org/wiki?curid=2276308", "title": "John Heminges", "text": "Biografia.\nIl suo nome \u00e8 legato principalmente a quello del drammaturgo William Shakespeare: Heminges fu con Henry Condell il redattore del \"First Folio\" del 1623, che conteneva alcuni dei lavori del bardo trascritti dalla sua compagnia di attori. Heminges fu, infatti, tra gli attori principali dei The Lord Chamberlain's Men e, successivamente, dei King's Men, sebbene non sia mai ricordato come un fine interprete: a sostegno di tale ipotesi, vi sono le notizie frammentarie giunteci sulla sua attivit\u00e0 di interprete, frammentarie e discontinue, al contrario di quelle di impresario delle due compagnie, ben pi\u00f9 ricche e che coprono un lasso di tempo di circa 25 anni. Nel 1578 fu mandato da suo padre a Londra in qualit\u00e0 di apprendista, e serv\u00ec presso la livery company londinese Worshipful Company of Grocers. Sposatosi il 10 marzo 1588 con una giovane vedova Rebecca Knell, il cui primo marito era l'attore William Knell ucciso in una zuffa con un attore della compagnia dei Queen's Men. Inizi\u00f2 dopo pochi anni, probabilmente nel 1593, la sua carriera come attore, nella compagnia dei Lord Strange's Men, insieme all'attore Augustine Phillips. La compagnia era stata formata per volere del nobiluomo inglese Ferdinando Stanley, V conte di Derby ed ottenne licenza dalle autorit\u00e0 londinesi di allestire spettacoli in qualsiasi localit\u00e0 in cui non imperversasse la peste e in un raggio di 7 miglia dalla capitale. Dopo la morte di Lord Strange nel 1594, la compagnia si sciolse e gran parte degli attori conflu\u00ec nella compagnia dei Lord Chamberlain's Men, patrocinata da Henry Carey, I barone Hunsdon, cugino della regina Elisabetta I e all'epoca Lord Ciambellano. Nella nuova compagnia Heminges recit\u00f2 in due commedie, \"Every Man in His Humour\" ed \"Every Man Out of His Humour\" scritte appositamente da Ben Jonson per la compagnia nel 1598 e nel 1599. Il suo amore per il teatro si evolvette poi nell'attivit\u00e0 di impresario, addetto alla gestione di teatri e compagnie, attivit\u00e0 che lasci\u00f2 poi al figlio William."}
{"id": "2276311", "revid": "1543377", "url": "https://it.wikipedia.org/wiki?curid=2276311", "title": "Cladonia portentosa", "text": "Cladonia portentosa \u00e8 una specie di lichene appartenente al genere Cladonia, dell'ordine Lecanorales.\nIl nome deriva dal latino \"portentosum\", cio\u00e8 prodigioso, straordinario, portentoso, mostruoso, forse per la folta cespugliosit\u00e0.\nCaratteristiche fisiche.\nQuesta specie \u00e8 alquanto variabile di forma e pu\u00f2 essere facilmente confusa con altre Cladonia, in particolare con la C. rangiferina. Il tallo primario \u00e8 di forma crostosa e spesso ne \u00e8 priva. I podezi sono sprovvisti di cortex ed hanno ramificazioni tricotomiche: in pratica da un ramoscello si dipartono esclusivamente tre rametti pi\u00f9 piccoli.\nHabitat.\nDiffusa soprattutto nelle regioni a clima moderatamente fresco, oceanico; reperita su suoli acidi solo nelle brughiere a Calluna. Forma cospicui tappeti sul terreno.\nLocalit\u00e0 di ritrovamento.\nLa specie \u00e8 stata reperita nelle seguenti localit\u00e0: \nIn Italia \u00e8 presente, anche se alquanto rara, in tutta la Sardegna, la Liguria e il Piemonte; in gran parte del Trentino-Alto Adige, della Toscana, del Veneto settentrionale e in alcune zone della Valle d'Aosta. Da testimonianze fossili non troppo lontane nel tempo era diffusa pressoch\u00e9 in tutta la penisola.\nTassonomia.\nQuesta specie secondo alcuni autori \u00e8 da riferire alla sezione Impexae, secondo altri alla sezione Unciales e presenta le seguenti forme, sottospecie e variet\u00e0 (al 2008):"}
{"id": "2276313", "revid": "118834", "url": "https://it.wikipedia.org/wiki?curid=2276313", "title": "John Heminge", "text": ""}
{"id": "2276315", "revid": "1941276", "url": "https://it.wikipedia.org/wiki?curid=2276315", "title": "From Noon Till Midnight", "text": "From Noon Till Midnight (\"Da mezzogiorno a mezzanotte\") \u00e8 il titolo del singolo di debutto della showgirl Michelle Hunziker. Pubblicato il 12 novembre del 2006 dalla Sony BMG. Fu l'unico singolo estratto dal suo album di debutto, \"Lole\".\nCommercialmente il singolo si rivel\u00f2 un insuccesso: anche l'album \"Lole\", da cui \u00e8 stato estratto, ebbe scarsi risultati. Dopo \"From Noon Till Midnight\" non venne estratto nessun altro singolo e la Hunziker venne licenziata dalla Sony BMG."}
{"id": "2276318", "revid": "72396", "url": "https://it.wikipedia.org/wiki?curid=2276318", "title": "Bellmare Hiratsuka", "text": ""}
{"id": "2276319", "revid": "1543377", "url": "https://it.wikipedia.org/wiki?curid=2276319", "title": "Paula Trickey", "text": "Biografia.\nNata ad Amarillo (Texas), \u00e8 cresciuta a Tulsa (Oklahoma), dove ha frequentato la \"East Central High School\". Durante il liceo ha cominciato a prendere parte a diverse pubblicit\u00e0 televisive locali e a competere nei concorsi di bellezza. Nel 1985 \u00e8 stata incoronata Miss Oklahoma nel concorso \"All-American Teen\", perdendo alle finali contro un'ancora sconosciuta Halle Berry. Dopo il diploma si trasferisce a Dallas, dove studia recitazione e ha piccoli ruoli in film locali e pubblicit\u00e0. Nel 1986 si trasferisce a Los Angeles; dieci anni dopo sposa il produttore televisivo Richard Thurber, dal quale ha una figlia, McKenna. La coppia divorzia nel 2010."}
{"id": "2276321", "revid": "1543377", "url": "https://it.wikipedia.org/wiki?curid=2276321", "title": "Siemens-Halske Sh.III", "text": "Il Siemens-Halske Sh.III era un motore aeronautico rotativo a 11 cilindri raffreddato ad aria prodotto dall'azienda tedesco imperiale Siemens-Schuckertwerke negli anni dieci del XX secolo.\nSviluppato sull'esperienza del precedente Sh.I, l'Sh.III ne era una versione ingrandita e capace di esprimere una potenza superiore e venne utilizzato per motorizzare diversi velivoli di produzione tedesca utilizzati durante la prima guerra mondiale. Fu inoltre realizzata una versione surcompressa dello stesso denominata Sh.IIIa\nStoria.\nSviluppo.\nDurante lo svolgimento della prima guerra mondiale la Siemens-Schuckertwerke venne invitata dall'Idflieg a progettare ed a sviluppare motori che potessero essere utilizzati dalla Luftstreitkr\u00e4fte, la forza aerea tedesco imperiale. Dopo aver prodotto i precedenti Sh.I ed Sh.II l'esigenza di avere a disposizione motori sempre pi\u00f9 avanzati per equipaggiare velivoli sempre pi\u00f9 tecnicamente complessi, e conseguentemente dal maggior peso a vuoto, l'azienda svilupp\u00f2 una versione ingrandita nelle misure del modello Sh.I.\nCome il precedente, l'Sh.III manteneva l'impostazione tecnica peculiare che vedeva le parti interne del motore, biella madre, biellette, albero motore, girare in senso orario (visto frontalmente) mentre il basamento e l'elica ad esso connessa, soluzione utilizzata negli altri motori rotativi tradizionali, in senso antiorario. Altra peculiarit\u00e0 del motore era l'introduzione di un completo impianto d'alimentazione che permettevano al motore di raggiungere una potenza erogata di 160 PS (118 kW).\nQuesta particolare soluzione presentava una serie di vantaggi a costo di alcuni svantaggi:\nI vantaggi si riassumevano in un incremento dell'efficienza dell'elica attraverso la riduzione delle sollecitazioni dovute alla forza centrifuga, dato che il motore raggiungeva una velocit\u00e0 di rotazione di 900 giri al minuto ma che risultava equivalente ad una rotazione complessiva di 1\u00a0800 giri/min, e la fornitura di prestazioni ad alta quota superiori ai motori dell'epoca grazie dell'elevato rapporto di compressione raggiunto. Le masse in gioco controrotanti favorivano inoltre la cancellazione delle forze secondo quanto spiegato dalla legge di conservazione del momento angolare, ad ogni oggetto del quale viene forzata la rotazione, va associata una coppia di forze di reazione contraria che agisce sul supporto. Una serie di ingranaggi conici ospitati sia all'interno della parte posteriore del basamento sia presenti nelle parti interne del motore permettevano alle due sezioni di girare in direzioni opposte.\nIl principale svantaggio era per\u00f2 una conseguenza del ridotto numero di giri con cui si riduceva anche l'efficienza nel raffreddare adeguatamente i cilindri, specie in un motore dalle notevoli dimensioni quale era l'Sh.III. Il problema aument\u00f2 verso la fine del conflitto anche per la mancanza di disponibilit\u00e0 di olio di ricino, usato come lubrificante. L'uso del \"Voltol\", un sostituto derivato da oli minerali, diminu\u00ec la durata prevista della vita operativa dalle originarie 10 alle sole 7 ore prima che i pistoni tendessero a grippare nei cilindri."}
{"id": "2276322", "revid": "767487", "url": "https://it.wikipedia.org/wiki?curid=2276322", "title": "Pumpkinhead (film)", "text": "Pumpkinhead \u00e8 un film horror statunitense del 1988 diretto dal regista Stan Winston.\nTrama.\nNel prologo ambientato nel 1957, Tom Harley \u00e8 nella sua casa con la moglie e il giovane figlio Ed. Un uomo in fuga bussa alla sua porta chiedendo rifugio, ma Tom rifiuta di aprirgli e minaccia di sparargli se non si allontaner\u00e0. Guardando attraverso la finestra, Ed \u00e8 testimone dell'uccisione dell'uomo da parte di una grottesca creatura.\nNel presente, Ed Harley \u00e8 il proprietario di un piccolo negozio. Dovendo svolgere una commissione, Ed \u00e8 costretto a lasciare il giovane figlio Billy da solo. Durante la sua assenza un gruppo di campeggiatori adolescenti (Chris, Joel, Kim, Steve, Tracy, Maggie) si diletta in motocross e involontariamente feriscono mortalmente Billy. Steve resta con il ragazzo fino al ritorno del padre mentre gli altri si allontanano. Nel loro capanno discutono se sia il caso o meno di chiamare la polizia ma Joel, il responsabile dell'incidente, \u00e8 in libert\u00e0 vigilata per un incidente simile e mette gli amici in condizione tale che non possano farlo.\nHarley, con il suo cane Gypsy, si reca da una presunta strega, la quale gli dice che non pu\u00f2 riportare in vita suo figlio. In realt\u00e0 Harley desidera solamente vendicarsi. La strega accetta di aiutarlo e lo avverte che la vendetta avr\u00e0 un prezzo terribile. Su ordine della strega, Harley si reca in un vecchio cimitero di montagna, riesuma un cadavere sfigurato e lo porta in casa della donna, la quale, usando il sangue del padre e del figlio, riporta in vita il cadavere, che assume l'aspetto di un'esile creatura demoniaca.\nNel frattempo, Joel inizia a provare rimorso per le sue azioni e decide di andare a costituirsi alla polizia, ma \u00e8 ormai troppo tardi, visto che la creatura \u00e8 sulle tracce sue e degli altri ragazzi. Steve sar\u00e0 il primo ad essere ucciso e Maggie la seconda. Harley, che ha assistito ai due omicidi attraverso gli occhi della creatura, fa ritorno dalla strega e la supplica di fermare il mostro. La donna rivela che la creatura non pu\u00f2 essere fermata e che lo stesso Harley finirebbe per essere ucciso se dovesse tentare di fermarla.\nJoel affronta il mostro con un coltello, ma la creatura lo scaglia lontano e trascina via un altro dei ragazzi. I tre ragazzi rimasti chiedono invano aiuto alla gente del posto. In loro aiuto arriva Harley, il quale spara alla creatura, che riesce ad uccidere Joel. Bunt, un ragazzo locale, aiuta i due campeggiatori rimasti, Tracey e Chris, e insieme raggiungono una chiesa abbandonata. Bunt racconta loro la leggenda del mostro Pumpkinhead, spiegando loro che la creatura vendica colui che \u00e8 stato offeso e che, se qualcuno cerca di fermalo, finir\u00e0 anch'esso con l'essere ucciso da essa. La creatura compie un nuovo attacco e getta Chris contro un albero, poi ne trascina il corpo fino a casa di Harley, dove Tracey, Bunt e Harley hanno trovato rifugio.\nPumpkinhead cattura Bunt e Tracey, spaventata dalla faccia di Harley, corre via. L'uomo si precipita dietro di lei, ma inciampa nella stalla e si ferisce il braccio con un forcone. Sia Harley che Pumpkinhead gridano di dolore. Harley si rende conto che egli e Pumpkinhead sono ormai una cosa sola e che il solo modo di uccidere la creatura \u00e8 morire egli stesso.\nLa creatura afferra Tracey per il collo, ma, prima che possa ucciderla, Harley le spara alla testa. Pumpkinhead cade a terra, ma poi afferra nuovamente Bunt. Tracey prende la pistola e Harley la prega di ucciderlo. La ragazza gli spara finch\u00e9 sia lui sia Pumpkinhead cadono a terra morti. Tracey, Bunt e Chris vedono poi Pumpkinhead bruciare tra le fiamme. Pi\u00f9 tardi quella notte, nel campo di zucche, la strega seppellisce il cadavere ormai sfigurato di Harley nella tomba di Pumpkinhead, con ancora indosso la collana che suo figlio Billy aveva fatto per lui.\nIl Poema.\nLa storia di Pumpkinhead nasce dal seguente poema di Ed Justin scritto prima dell'uscita del film:\nDistribuzione.\nIl film ebbe una distribuzione limitata nei cinema degli Stati Uniti da parte della United Artists nell'ottobre 1988 e nuovamente nel gennaio 1989. Il film incass\u00f2 in totale 4.385.516 dollari ai botteghini.\nIl film fu distribuito in VHS negli USA dalla MGM/UA Home Entertainment nel maggio 1989 e nuovamente nell'aprile 1995. La MGM distribu\u00ec il film in DVD due volte: una nel 2000 in edizione normale e una nel 2008 in un'edizione speciale per il 20\u00ba anniversario. \u00c8 attesa un'edizione Blu-Ray.\nIn Italia la pellicola non \u00e8 mai stata distribuita e si \u00e8 dovuto aspettare il 16 febbraio 2017 per la prima proiezione ufficiale, avvenuta in anteprima nazionale presso un cineristorante nonch\u00e9 scuola cinematografica di Palermo.\nOpere derivate.\nNonostante lo scarso successo ai botteghini, \"Pumpkinhead\" divenne un cult.\nSequel.\nUn sequel, intitolato \"\" usc\u00ec direttamente in home video nel 1993.\nAltri due seguiti, intitolati \"Ceneri alle ceneri - Pumpkinhead 3\" e \"Faida di sangue - Pumpkinhead 4\", furono girati nel 2006 e 2007 e trasmessi come film televisivi dal canel Syfy.\nReboot.\nUn reboot \u00e8 attualmente in lavorazione.\nFumetto.\nNel 1993 la Dark Horse Comics pubblic\u00f2 una serie di fumetti intitolata \"Pumpkinhead: The Rites of Exorcism\". Il fumetto doveva essere una miniserie in quattro parti ma solo due di esse furono pubblicate. La seconda parte si conclude con un cliffhanger facente credere ai lettori che un Pumpkinhead alato sarebbe apparso nella terza parte.\nVideogioco.\nNel 1995 l'Electronic Arts pubblic\u00f2 un videogioco sparatutto in prima persona per Microsoft Windows intitolato \"Bloodwings: Pumpkinhead's Revenge\". Il gioco non ebbe molto successo.\nMusica.\nIl gruppo horror punk Misfits ha realizzato una canzone intitolata \"Pumpkin Head\", contenuta nel loro album \"Famous Monsters\", uscito nel 1999. Il 1 maggio 2007, Boondox, un rapper horrorcore country, ha pubblicato un EP intitolato \"Punkinhead\" contenente una canzone con lo stesso titolo."}
{"id": "2276323", "revid": "1442080", "url": "https://it.wikipedia.org/wiki?curid=2276323", "title": "Lebrecht di Anhalt-K\u00f6then", "text": "Biografia.\nEgli era il figlio secondogenito di Augusto, Principe di Anhalt-Pl\u00f6tzkau e di sua moglie Sibilla, figlia del conte Giovanni Giorgio di Solms-Laubach.\nDopo la morte del padre nel 1653, Lebrecht eredit\u00f2 i domini di Pl\u00f6tzkau assieme al fratello maggiore Ernesto Amedeo ed al fratello minore Emmanuele; ma assieme a questo principato, i fratelli ricevettero anche la reggenza sul Principato di Anhalt-K\u00f6then in vece dell'infante cugino, il Principe Guglielmo Luigi. Lebrecht ed Emmanuele mantennero de facto la reggenza ed Ernesto Amedeo rimase a curare gli affari a Pl\u00f6tzkau, ma solo per i sette mesi successivi, quando mor\u00ec poi senza essersi mai sposato e senza aver avuto eredi.\nLebrecht continu\u00f2 a svolgere il suo compito di reggente su K\u00f6then sino al 1659, anno in cui Guglielmo Luigi venne dichiarato adulto e quindi abile a governare. Lebrecht fece ritorno a Pl\u00f6tzkau, riprendendo a pieno titolo il proprio ruolo di co-reggente col fratello Emmanuele.\nLa morte di Guglielmo Luigi nel 1665 senza eredi, cambi\u00f2 nuovamente la distribuzione dei principati ascanidi: Lebrecht e suo fratello ricevettero il dominio del pi\u00f9 ricco principato di Anhalt-K\u00f6then e Pl\u00f6tzkau pass\u00f2 al Principato di Anhalt-Bernburg, dal quale era stato anticamente originato.\nMatrimonio e figli.\nA Pl\u00f6tzkau, il 18 gennaio 1655 Lebrecht spos\u00f2 Sophie Ursula Eleonore (Ortenberg, 2 ottobre 1628 - K\u00f6then, 13 settembre 1675), figlia di Enrico Volrad, Conte di Stolberg-Ortenberg. Questo matrimonio non diede per\u00f2 figli.\nDopo quattro anni di regno a K\u00f6then, Lebrecht mor\u00ec senza eredi e la sua successione pass\u00f2 integralmente al fratello Emmanuele."}
{"id": "2276324", "revid": "119991", "url": "https://it.wikipedia.org/wiki?curid=2276324", "title": "Cappella di Santa Maria della Porta", "text": ""}
{"id": "2276325", "revid": "1305772", "url": "https://it.wikipedia.org/wiki?curid=2276325", "title": "Chiesa di Santa Maria del Giglio", "text": ""}
{"id": "2276327", "revid": "76963", "url": "https://it.wikipedia.org/wiki?curid=2276327", "title": "Lisa Rotondi", "text": ""}
{"id": "2276330", "revid": "1573940", "url": "https://it.wikipedia.org/wiki?curid=2276330", "title": "Kesenai Tsumi", "text": " \u00e8 il primo singolo della cantautrice giapponese Nana Kitade, pubblicato il 28 ottobre 2003.\n\u00c8 stato utilizzato come sigla finale della serie anime \"Fullmetal Alchemist\" e debutt\u00f2 alla posizione numero 14 della Oricon, rimanendo in classifica per ventuno settimane.\nIl 3 dicembre 2003 usc\u00ec la versione alternativa del singolo, intitolata \"Kesenai Tsumi ~raw \"breath\" track~\", contenente dei remix a cappella. Questa versione debutt\u00f2 alla posizione numero 87 dell'Oricon e rimase in classifica per undici settimane."}
{"id": "2276340", "revid": "192549", "url": "https://it.wikipedia.org/wiki?curid=2276340", "title": "Vescovo di Amiens", "text": ""}
{"id": "2276346", "revid": "125866654", "url": "https://it.wikipedia.org/wiki?curid=2276346", "title": "Delray Beach Open", "text": "Il Delray Beach Open, noto anche come Delray Beach Open presented by VITACOST.com per motivi di sponsorizzazione, \u00e8 un torneo di tennis maschile che si svolge annualmente a Delray Beach in Florida, su campi in cemento. Il torneo dal 1993 al 1998 il torneo \u00e8 stato giocato a Coral Springs. Attualmente si gioca a Delray Beach nel mese di febbraio. \u00c8 l'unico torneo ATP in cui si svolge dal 2001 anche l'ATP Champions Tour, in un unico grande evento.\nL'edizione del 2004 venne spostata a settembre per lasciare spazio all'Olimpiade estiva. Quella del 2021 \u00e8 stata anticipata a gennaio con il limite di 2000 spettatori per lasciare il posto all'Australian Open posticipato per via della pandemia di covid-19. La stessa edizione ha anche ricevuto il premio \"Outstanding Facility Award\" da parte dell'USTA, l'associazione tennistica americana."}
{"id": "2276352", "revid": "1442080", "url": "https://it.wikipedia.org/wiki?curid=2276352", "title": "Abraham Niclas Edelcrantz", "text": "Biografia.\nNacque da una famiglia benestante e mostr\u00f2 sin da giovane una buona predisposizione allo studio, riuscendo gi\u00e0 all'et\u00e0 di 18 anni a scrivere due tesi di dottorato, una riguardante la letteratura e l'altra l'ottica. Successivamente insegn\u00f2 elettricit\u00e0 e letteratura presso l'Accademia reale della sua citt\u00e0. Nel 1783 si trasfer\u00ec a Stoccolma dove, in breve tempo, divenne membro della Accademia svedese di lettere e arti e segretario privato del re.\nSulla scia dell'inventore francese Claude Chappe, nel novembre del 1794, Edelcrants present\u00f2 un progetto di comunicazione realizzata attraverso un telegrafo ottico di tipo semaforico, costituito da due indicatori rotanti capaci di assumere sedici posizioni, e quindi combinazioni, diverse. Per il primo esperimento eseguito con questo prototipo furono utilizzate tre stazioni, delle quali una collocata nel centro della capitale e le altre due, rispettivamente distanti cinque chilometri e sette chilometri l'una dall'altra.\nLa prima linea telegrafica nel 1795 ed il 28 luglio iniziarono le trasmissioni per una tratta lunga trentacinque chilometri. Nel frattempo, Edelcrants, sostitu\u00ec il sistema semaforico con uno comprendente dieci palette, ognuna delle quali poteva assumere due posizioni differenti, una orizzontale e una verticale, per un complessivo di milleventiquattro segnali.\nNel 1796, Edelcrants scrisse il libro \"Trattato sui telegrafi\" con il quale descrisse il suo sistema di comunicazione e poco dopo venne nominato membro della Accademia reale svedese delle scienze e direttore dell'Istituzione telegrafica reale.\nNel 1809 le linee telegrafiche svedesi avevano assunto la fisionomia di una rete, comprendente circa cinquanta stazioni, ed estesa oltre duecento chilometri, che per\u00f2 fu smantellata dopo pochi anni a causa della guerra persa contro la Russia e solamente verso la fine degli anni trenta dell'Ottocento fu ripristinata e rest\u00f2 attiva fino al 1881 quando venne definitivamente sostituita dal telegrafo elettrico."}
{"id": "2276358", "revid": "5456", "url": "https://it.wikipedia.org/wiki?curid=2276358", "title": "Loise il Siciliano", "text": ""}
{"id": "2276359", "revid": "253269", "url": "https://it.wikipedia.org/wiki?curid=2276359", "title": "Susan Misner", "text": "Carriera.\nHa interpretato Grace Davidson nella soap opera \"Una vita da vivere\" da marzo a novembre 1999; nel 2002 \u00e8 apparsa nel film \"Chicago\" con Catherine Zeta Jones, Denise Faye, Deidre Goodwin, Ekaterina Chtchelkanova e M\u00fda Harrison.\nHa fatto la guest star in numerose serie televisive, quali ', \"Law &amp; Order - Unit\u00e0 vittime speciali\", \"Law &amp; Order - I due volti della giustizia\", \"CSI - Scena del crimine\", ' e \"Senza traccia\". Ha interpretato Theresa nel 2006 e 2007 nella serie \"Rescue Me\", e poi Gretchen Martin nella miniserie del 2007 \"The Bronx Is Burning\". Ha ricoperto il ruolo di Alison Humphrey in numerosi episodi della serie televisiva di The CW \"Gossip Girl\" e il sergente Burnett in \"New Amsterdam\" nel 2008. Nel 2010, \u00e8 stata la fidanzata del terapista Paul Weston nella serie televisiva \"In Treatment\". Tra il 2011 e il 2012 \u00e8 Jessica in \"Person of Interest\"."}
{"id": "2276360", "revid": "287204", "url": "https://it.wikipedia.org/wiki?curid=2276360", "title": "Grand Prix Hassan II", "text": "Il Grand Prix Hassan II \u00e8 un torneo di tennis maschile che si svolge annualmente in Marocco, pi\u00f9 precisamente a Casablanca fino al 2015 ed a Marrakech dal 2016 in avanti, su campi in terra rossa. Fa parte della categoria ATP 250 nell'ambito dell'ATP Tour. Dal 1984 al 1989 ha fatto parte dell'ATP Challenger Tour. \u00c8 l'unico torneo del circuito ATP che si disputa in Africa.\nIn singolare soltanto lo spagnolo Pablo And\u00fajar (2011, 2012, 2018) \u00e8 riuscito a imporsi tre volte, seguito dall'argentino Guillermo P\u00e9rez Rold\u00e1n (1992, 1993) a quota due. Due vittorie nel doppio per la coppia composta dai cechi Franti\u0161ek \u010cerm\u00e1k e Leo\u0161 Friedl (2003, 2005) e per quella composta dal rumeno Horia Tec\u0103u e dallo svedese Robert Lindstedt (vincitori nel 2010 e nel 2011). L'austriaco Julian Knowle \u00e8 l'unico ad aver vinto due edizioni con compagni diversi (J\u00fcrgen Melzer nel 2006 e Filip Pol\u00e1\u0161ek nel 2013). L'edizione del 2020 non viene disputata a causa della pandemia di COVID-19."}
{"id": "2276363", "revid": "37056", "url": "https://it.wikipedia.org/wiki?curid=2276363", "title": "I Fiori di Lill\u00e0", "text": ""}
{"id": "2276364", "revid": "1543377", "url": "https://it.wikipedia.org/wiki?curid=2276364", "title": "Italo Valenti", "text": "Biografia.\nNacque a Milano il 29 aprile 1912, figlio di commercianti benestanti. La sua fu un'infanzia felice, anche nell'assenza dei genitori, passata nella casa milanese rallegrato dai racconti di favole della nonna che saranno continua fonte d'ispirazione per la sua arte. A sette anni si trasfer\u00ec a Vicenza; nella citt\u00e0 veneta frequent\u00f2 la Scuola di Arti e Mestieri e cominci\u00f2 a lavorare presso un orefice. Fu il teosofo Libero Augenti a fargli scoprire che tutte le arti sono in connessione fra di loro. Tenne la sua prima personale a Valdagno nel 1932. Si iscrisse poi all'Accademia di Venezia e poi all'Accademia di Brera dove fu allievo di Aldo Carpi e di Eva Tea. A quest'epoca risalgono anche i primi viaggi a Parigi e in Belgio alla scoperta di C\u00e9zanne, e della pittura impressionista e post-impressionista.\nNel 1937 entr\u00f2 nel movimento di \"Corrente\" con Sassu, Luciano Anceschi, Guttuso, Fontana, Birolli, Cassinari, Raffaele De Grada, Treccani, Beniamino Joppolo, Salvatore Quasimodo, Migneco, Morlotti, Vittorio Sereni ed altri, che facevano riferimento all'impegno civile e sociale dell'arte espressionista per superare il provincialismo e la retorica dell'arte italiana. La partecipazione di Valenti all'attivit\u00e0 del gruppo fu intensa: la cifra distintiva della sua pittura figurativa era da ritrovarsi nel trasognato e onirico lirismo che fece parlare di \"primitivismo fantastico\", gi\u00e0 teso alla stilizzazione della figura che approder\u00e0 in seguito alle forme astratte.\nNel 1938 cominci\u00f2 la sua carriera di insegnante presso la Scuola libera del nudo di Brera, dove insegner\u00e0 fino al 1952, quando si trasfer\u00ec definitivamente in Svizzera, a Locarno. Qui entr\u00f2 in contatto con il gruppo di artisti che si ritrovava in quel periodo ad Ascona (Jean Arp, Ben Nicholson, Remo Rossi e Julius Bissier) e questo lo port\u00f2 ad un progressivo ripensamento della sua pittura: la dimensione narrativa, pi\u00f9 propriamente figurativa, venne progressivamente meno, mentre si afferm\u00f2 sempre pi\u00f9 una ricerca sugli effetti cromatici e spaziali che lo portarono ad una fase di \"astrazione lirico informale\". I temi onirici del \"primitivismo fantastico\" erano ancora presenti: le maghe, la serie dei \"cerfs volant\", delle lune, dei teatrini, delle stazioni, dei battelli; ma lo stile era completamente diverso: la composizione si frantumava in triangoli, trapezi, rombi, simboli primordiali ed enigmatici dotati di una propria \"leggerezza pensosa\".\n\u00c8 fra i pittori che l'imprenditore Giuseppe Verzocchi contatt\u00f2 per la sua raccolta di opere sul tema del lavoro: tra il 1949 e il 1950, Valenti realizz\u00f2 \"Le locomotive\" (1949-1950), quadro che, insieme all\"'Autoritratto\", \u00e8 oggi conservato nella Collezione Verzocchi, presso la Pinacoteca Civica di Forl\u00ec.\nLa sua pittura \u00e8 sempre pi\u00f9 pura, pulita, composta di pochi elementi che galleggiano in un vuoto astratto. Cos\u00ec vengono creati i collages astratti dell'ultima produzione artistica, in cui il fanciullesco, il fantastico, l'onirico trovano il loro definitivo equilibrio con il simbolico, l'enigmatico, l'astrazione, in una sintesi vitale e finale. Nel 1985 viene colpito da ictus cerebrale che lo priva della parola e dell'uso del braccio destro. Per questo motivi i collages che seguiranno appartengono a quella che lui stesso chiama \"epoca della mano sinistra\". Muore il 6 settembre 1995 ad Ascona."}
{"id": "2276365", "revid": "253269", "url": "https://it.wikipedia.org/wiki?curid=2276365", "title": "Francie Swift", "text": ""}
{"id": "2276367", "revid": "287204", "url": "https://it.wikipedia.org/wiki?curid=2276367", "title": "Aleksandar Matanovic", "text": ""}
{"id": "2276375", "revid": "290351", "url": "https://it.wikipedia.org/wiki?curid=2276375", "title": "Zuzanna Szadkowski", "text": "Biografia.\nZuzanna Szadkowski nasce il 9 agosto 1978 a Varsavia, in Polonia, e si trasferisce negli Stati Uniti all'et\u00e0 di tre anni. Frequenta la \"R. Nelson Snider High School\" di Fort Wayne, dove si diploma nel 1997, il Barnard College di New York e l'Universit\u00e0 di Harvard, dove ottiene un master in recitazione dall'Institute for Advanced Theater Training.\nNel 2010 apre una scuola di recitazione con Sam Weisman, il \"Sam Weisman Studio\", a New York.\nCarriera.\nSzadkowski debutta come attrice nel 2006 in un episodio della quinta stagione di \"\", tornando in un altro episodio della settima. Nel 2007, ottiene un ruolo da guest star in \"I Soprano\" ed entra nel cast della serie televisiva \"Gossip Girl\" nel ruolo di Dorota Kishlovsky. Nel 2009, il canale The CW produce una web serie spin-off dal titolo \"Chasing Dorota\" e appare in tre episodi della serie \"Sentieri\".\nNel 2011 \u00e8 nel cortometraggio \"The Pilot Season Survival Guide\" ed entra nel cast del film \"Legacy\", in uscita nel 2013.\nDoppiatrici italiane.\nNelle versioni in italiano delle opere in cui ha recitato, Zuzanna Szadkowski \u00e8 stata doppiata da:"}
{"id": "2276376", "revid": "3115", "url": "https://it.wikipedia.org/wiki?curid=2276376", "title": "Bria dei Furlani", "text": "Bria dei Furlani, o \"Berie\", (in sloveno Brje, in tedesco \"Bria\") \u00e8 un paese della Slovenia, frazione del comune di Aidussina.\nLa localit\u00e0, che si trova a 167,3 metri s.l.m. ed a 20,3 chilometri dal confine italiano, \u00e8 situata sulla sponda sinistra del fiume Vipacco a 10,5\u00a0km dal capoluogo comunale.\nL'insediamento (\"naselje\") \u00e8 costituito dagli agglomerati di: Cinchi (\"Cinki\"), Codrovi (\"Kodrovi\"), Furlani (\"Furlani\"), \"Kasovlje\", Martini (\"Martini\"), Micheli (\"Mihelji\"), \"Most\", Mussini/Mozini (\"Mo\u017eini\"),\"Ne\u010dilec\", Pecenchi/Pencecovi (\"Pe\u010denkovi\"), San Martino (\"Sveti Martin\") e Zuli (\"\u017dulji\").\nStoria.\nDopo la caduta dell'Impero romano d'Occidente, e la parentesi del Regno ostrogoto, i Longobardi si insediarono nel suo territorio, seguiti poi attorno al VI secolo da popolazioni slave. Alla caduta del Regno longobardo subentrarono quindi i Franchi; nell'887 Arnolfo, Re dei Franchi orientali, istitu\u00ec la marca di Carniola; nel 957 la Carniola pass\u00f2 sotto l'autorit\u00e0 del Duca di Baviera e poi nel 976 nel Ducato di Carinzia appena costituito dall'imperatore Ottone II.\nIn seguito il Ducato di Carinzia pass\u00f2, come ricompensa per i servigi resi all'imperatore Rodolfo I contro Ottocaro II di Boemia, a Mainardo II di Tirolo-Gorizia; il suo territorio entr\u00f2 quindi nella Contea di Gorizia e in seguito, nel 1500 passando alla Casa d\u2019Asburgo, nella Contea di Gorizia e Gradisca.\nCon il trattato di Sch\u00f6nbrunn (1809) entr\u00f2 a far parte delle Province Illiriche.\nCol Congresso di Vienna nel 1815 rientr\u00f2 in mano austriaca divenendo comune autonomo.\nDopo la Prima guerra mondiale entr\u00f2 a far parte del Regno d'Italia nella Provincia del Friuli come frazione del comune di Rifembergo; pass\u00f2 nel 1927, assieme a tale comune, alla ricostituita Provincia di Gorizia; pass\u00f2 poi alla Jugoslavia e quindi alla Slovenia.\nCorsi d'acqua.\nfiume Vipacco (\"Vipava\"); torrente Svino (\"Svinj\u0161\u010dek\")\nAlture principali.\nCol Cerreto (\"Cerovo\"), mt 202; Camencello (\"Glink\"), mt 312."}
{"id": "2276379", "revid": "1305772", "url": "https://it.wikipedia.org/wiki?curid=2276379", "title": "Placce", "text": "Placce (in sloveno Pla\u010de, in tedesco \"Platscha\") \u00e8 un paese della Slovenia, frazione del comune di Aidussina.\nLa localit\u00e0 , che si trova a 143.7 metri s.l.m. ed a 27.6 kilometri dal confine italiano, \u00e8 situata sulle colline del Vipacco (\"Vipavski gri\u010di\") a 4.5\u00a0km dal capoluogo comunale.&lt;br&gt;\nL'insediamento (\"naselja\") \u00e8 costituito dagli agglomerati di: Colle (\"Hrib\"),\"Srednja vas\" e \"Tabor\".\nDurante il dominio asburgico Placce fu frazione del comune di Santa Croce di Aidussina\nAlture principali.\n\"Struga\", mt 136; \"Breg\", mt 153\nCorsi d'acqua.\nFiume Vipacco (\"Vipava\"); \"Jov\u0161\u010dek\""}
{"id": "2276383", "revid": "1305772", "url": "https://it.wikipedia.org/wiki?curid=2276383", "title": "Sable Piccola", "text": "Sable Piccola (in sloveno Male \u017dablje, in tedesco \"Mala Sabla\") \u00e8 un paese della Slovenia, frazione del comune di Aidussina.\nLa localit\u00e0, che si trova a 109,7 metri s.l.m. ed a 25,7 chilometri dal confine italiano, \u00e8 situata sulle colline del Vipacco (\"Vipavski gri\u010di\") a 4,9\u00a0km dal capoluogo comunale.\nL'insediamento (\"naselja\") \u00e8 anche costituito dagli agglomerati di: \"Bitna\", \"Bratu\u0161evci\", \"Markovci\" e \"Podhum\".\nDurante il dominio asburgico Sable piccola fu frazione del comune di Santa Croce di Aidussina\nCorsi d'acqua.\nFiume Vipacco (\"Vipava\"); \"Vrnivec\""}
{"id": "2276384", "revid": "253269", "url": "https://it.wikipedia.org/wiki?curid=2276384", "title": "Amanda Setton", "text": "Biografia.\nCresciuta a Great Neck, New York, frequenta la \"Great Neck South High School\", dove diventa la presidentessa del club teatrale scolastico.\nIl suo ruolo pi\u00f9 noto \u00e8 quello di Penelope Shafai nella serie televisiva \"Gossip Girl\", tuttavia Amanda Setton ha anche recitato in alcuni ruoli cinematografici, come \"Sex and the City\" e \"Notte brava a Las Vegas\"."}
{"id": "2276386", "revid": "121166429", "url": "https://it.wikipedia.org/wiki?curid=2276386", "title": "Episodi di Piccoli brividi (prima stagione)", "text": "La prima stagione di \"Piccoli brividi\" \u00e8 composta da 19 episodi, andati in onda in Canada dal 1995 al 1996, mentre in Italia sono andati in onda nel 1996. Le trame linkate sono relative ai relativi libri da cui le storie provengono.\nLa maschera maledetta.\nUn paio di giorni prima di Halloween. Carly Beth \u00e8 una ragazzina molto timida ed ha paura di tutto, tant'\u00e8 che per un misero scherzo rimane terrorizzata. Inoltre viene continuamente presa in giro da due bulli della scuola Chuck e Steve. Dopo l'ennesimo scherzo dei due, Carly Beth decide di vendicarsi, cos\u00ec nel pomeriggio del giorno di Halloween va in un nuovo negozio di maschere che aveva adocchiato giorni prima con la sua migliore amica Sabrina. Entrata nel negozio Carly Beth viene sorpresa dal negoziante, un uomo molto serio che le d\u00e0 solo cinque minuti per guardare. Viene per\u00f2 incuriosita da una stanza dove ci sono maschere spaventose su dei piedistalli. Arriva per\u00f2 il negoziante che le impedisce di prendere una di quelle ma lei ne prende una e fugge. Arrivata la notte, Carly Beth, con addosso la maschera, e la sua amica Sabrina perlustrano le case in cerca di dolcetti ma Carly Beth inizia a comportarsi male e sembra voler strangolare la sua amica Sabrina. Carly Beth inizia a diventare davvero pazza e cattiva con quella maschera addosso. Inizia cos\u00ec a scappare da Sabrina per cercare Chuck e Steve per spaventarli. I due stanno giocando nel cimitero, quando arriva Carly Beth che spaventa i due e cosa inaspettata la testa di gesso che le aveva fatto la madre con le sue sembianze, inizia a parlare chiedendo aiuto. I due scappano e Carly Beth seppellisce la testa di gesso e ritorna da Sabrina. Arrivati a casa dell'amica Carly Beth decide di togliersi la maschera ma questa non viene pi\u00f9 via. Scappa cos\u00ec e si dirige verso il negoziante che le dice che quelle maschere sono malvagie e sono vere facce. Per risolvere la questione egli dice a Carly Beth di trovare un simbolo d'affetto che spezzi il male della maschera. Per\u00f2 le altre maschere maledette si svegliano e iniziano ad inseguire Carly Beth, la quale scappa e si dirige verso il cimitero dove ha seppellito la testa di gesso che, mostrandola alle maschere, le fa scappare e le fa riuscire a togliersi la sua. Cos\u00ec Carly Beth capisce che la testa di gesso \u00e8 il simbolo d'amore che cercava e ritorna a casa sua dove si precipita fra le braccia della madre.\nLa pendola del destino.\nMichael vive costantemente ossessionato dalla sorellina pi\u00f9 piccola Tara, che \u00e8 vista come il cucciolo di casa e che quando fa dispetti dice sempre che a fare tutto \u00e8 stato Michael. Un giorno, i genitori di Michael e Tara portano a casa una pendola strana con un brutto uccello che batte le ore.\nMichael in particolare non vede la pendola di buon occhio. \n\u00c8 il compleanno di Tara, e qui Michael non solo \u00e8 vittima di uno degli scherzi della sorella ma viene anche umiliato e deriso da tutti. Stufo di questa situazione, Michael decide di farla pagare a Tara e quella notte, mentre l'uccellaccio esce per battere le ore, Michael gira la testa del volatile all'indietro.\nIl giorno successivo, Michael si rende conto di rivivere il giorno precedente, ovvero il compleanno di Tara, e poi di iniziare a regredire nel tempo, prima arrivando ad avere 9 anni, poi 6 e infine 3. Capisce cos'\u00e8 successo: girando la testa dell'uccellaccio ha fatto s\u00ec che il tempo tornasse all'indietro. Tornando a 2 anni di vita, scopre il negozio dov'\u00e8 la pendola e chiede come pu\u00f2 ai genitori di entrare l\u00ec dentro, \u00e8 l'unica occasione che Michael ha per evitare di tornare ad essere un feto e di morire senza nemmeno nascere. Cercando di scalare la pendola per mettere la testa dell'uccellaccio a posto, inavvertitamente toglie col piede un tassello dove c'\u00e8 scritto 1988. Quando la pendola batte l'ora, Michael riesce a rimettere la testa dell'uccellaccio al suo posto e cos\u00ec il giorno seguente si risveglia nuovamente dodicenne.\nCorre per riabbracciare tutti, compresa Tara, ma quando entra nella sua stanza vede uno studio ammobiliato diversamente. Quando trova i genitori, li vede col loro nuovo acquisto, la pendola, con un tassello mancante dove dovrebbe esserci l'anno 1988: staccando quel tassello, Michael ha fatto s\u00ec che Tara non nascesse e quindi pu\u00f2 godersi la sua nuova vita.\nAl mostro! Al mostro!\nLucy \u00e8 una ragazzina un po' pestifera che si diverte a giocare scherzi a danno di suo fratello minore Randy: gli racconta sempre di mostri, spiriti e spiritelli. Ma non sa ancora che presto sar\u00e0 lei ad avere a che fare con un mostro vero. E il mostro in questione \u00e8 il signor Mortman, il bibliotecario. Lucy lo sorprende nel momento della sua trasformazione: ha la testa simile a un pallone, gli occhi sporgenti e adora mangiare insetti vivi. Quando lo racconta ai suoi genitori, le sue parole sono accolte con evidente scetticismo: i genitori credono si sia inventata un'altra storia per spaventare il fratellino. Allora, per dimostrare che ci\u00f2 che ha detto \u00e8 vero, Lucy prende una macchina fotografica e torna in biblioteca a fargli delle foto. Pi\u00f9 tardi, mentre i genitori vanno al centro commerciale per mangiare al ristorante cinese, Lindy va al negozio di fotografie e, con orrore, scopre che nelle foto che ha fatto non c'\u00e8 nemmeno un'immagine del signor Mortman. Per dimostrare di non essere pazza, Lindy si porta dietro il suo migliore amico Aaron per fargli vedere il vero aspetto di Mortman. Qui il bibliotecario la scopre e tenta di ucciderla, ma Aaron vede tutto. Fortunatamente, Lucy riesce a scappare. Alcuni giorni pi\u00f9 tardi, Mortman viene invitato a cena dai genitori di Lucy. Alla domanda: \"Che cosa c'\u00e8 per cena?\", la mamma di Lucy risponde: \"Beh... doveva essere una sorpresa, ma visto che ce l'ha chiesto... c'\u00e8 Lei!\". Mortman non capisce quella risposta. La mamma di Lucy voleva dire che il piatto del giorno \u00e8 il signor Mortman, che con orrore vede i genitori di Lindy trasformarsi in orribili mostri zannuti che sbranano il bibliotecario. Lucy \u00e8 inorridita da ci\u00f2 che ha visto. Per rassicurarla, i genitori le dicono che non le faranno mai del male, che anche lei \u00e8 come loro ma il suo potere di metamorfosi si svilupper\u00e0 col tempo. Infatti i genitori di Lucy e Randy sono dei mostri dotati del potere di metamorfosi che sono venuti a Timberland Falls per stare in pace.\nIl campeggio degli orrori.\nIl ragazzo protagonista Billy prende un pulmino per andare a un campeggio estivo con altri ragazzi. Il pilota li lascia in mezzo ai boschi e riparte dopo aver scaricato i loro bagagli. I ragazzi vengono quasi attaccati da una mostruosa creatura canina, messa in fuga solo all'arrivo di un guardiacaccia che si rivela essere il direttore del campeggio estivo, Al, detto \"lo zio Al\". Egli spiega che la belva si chiama Sciabola e che basta non uscire dai sentieri per evitarla. Durante il tragitto Billy conosce una ragazza di nome Diana che, come lui, \u00e8 diretta al campeggio, per\u00f2 ad un campeggio femminile. Il direttore raccomanda di non andare al Capanno Proibito. I giorni sono un susseguirsi di fatto misteriosi e spaventosi (alcuni ragazzi scompaiono e gradualmente cadono nell'oblio, eventualmente dopo una disgrazia, mentre Billy sembra essere l'unico a curarsene): nella camerata, un ragazzo di nome Mike viene morso da un serpente (che il protagonista getta via dopo averlo avvolto in un lenzuolo) e Billy scopre con orrore che non c'\u00e8 un'infermeria nel campo; durante una partita a baseball, il capogruppo Larry tramortisce intenzionalmente Colin con la palla e riesce a fare passare il fatto per un incidente mentre Billy invano protesta per l'intenzionalit\u00e0; durante una prova di coraggio che consiste nel dormire in tenda all'aperto, Billy si rifiuta di andare al Capanno Proibito e un compagno di nome Roger scompare divorato da Sciabola (almeno cos\u00ec racconta il superstite Jay), che ringhiando spinge Billy a raggiungere coraggiosamente Jay dopo l'accaduto; durante una gita in canoa, Colin e Jay si sbilanciano cadendo in acqua e scomparendo, mentre Billy tenta invano di salvarli a nuoto. Il protagonista rimane l'unico nella propria stanza e decide di fare luce sul mistero entrando nel Capanno Proibito, convinto che nasconda qualcosa di importante, e vi trova Diana che gli racconta di stare cercando di scappare per le stesse ragioni di Billy. Inoltre i due scoprono che le lettere mandate a casa venivano tutte accumulate in quel Capanno senza mai essere recapitate. Subito dopo Billy e i suoi compagni ricevono delle balestre tranquillanti non letali perch\u00e9 una ragazza (Diana) del campeggio femminile \u00e8 scappata e la direttrice del campeggio ha chiamato lo zio Al per andarla a riprendere. Ormai Billy \u00e8 sul punto di esplodere e si rifiuta di eseguire l'ordine, ritenendolo eccessivo. Lo zio Al, che fino ad allora era stato comprensivo con Billy, va su tutte le furie e gli ordina di imbracciare l'arma. Billy la prende e gliela punta contro per estorcergli la verit\u00e0, ma invano, e cos\u00ec gli spara. A quel punto lo zio Al fa il gesto di farsi male... per poi rialzarsi con un sorriso a 32 denti stampato in faccia. Billy non capisce il perch\u00e9 di quell'entusiasmo. Allora lo zio Al si mette a gridare che tutti devono uscire perch\u00e9 Billy ce l'ha fatta. E a quelle parole escono fuori tutti gli scomparsi... che si erano tutti messi d'accordo (creature pericolose e armi sono finte, Jay e Colin si erano nascosti sotto l'imbarcazione rovesciata in acqua per scomparire senza smettere di respirare). E poi escono anche i genitori di Billy. A quel punto, Al spiega che il campeggio in realt\u00e0 \u00e8 un laboratorio governativo in cui si effettuano dei test: infatti i genitori di Billy lavorano per il governo e per questo devono fare lunghi viaggi. In questo viaggio vogliono portare anche il figlio, ma prima devono vedere se lui \u00e8 pronto. E il test a cui Billy \u00e8 stato sottoposto dimostra che lui \u00e8 pronto per partire con i genitori verso una missione top secret in un posto assolutamente inospitale e pieno di insidie. Un posto chiamato Terra.\nIl fantasma del palcoscenico.\nBrooke Rogers viene scelta per interpretare la protagonista di un dramma teatrale a scuola, il cui protagonista \u00e8 un fantasma. Una leggenda narra che \u00e8 un testo maledetto, perch\u00e9 quando fu costruita la scuola, fu ritrovato il copione di questo testo e il ragazzo che lo trov\u00f2 fu scelto come il protagonista ma la sera dello spettacolo il ragazzo scomparve e non si ritrov\u00f2 pi\u00f9. Tornando a Brooke, inizi\u00f2 a notare che ci furono diverse infrazioni a scuola, soprattutto nell'auditorium dove facevano le prove per lo spettacolo, ma lei pensava che fosse Zeke Matthews, suo migliore amico e interprete del fantasma, o Emile, il guardiano notturno. Il giorno dello spettacolo, qualcuno diede una botta in testa a Zeke, che svenne, e prese il suo posto: era il ragazzo scomparso! Quando Zeke riprese i sensi, Brooke and\u00f2 agli armadietti e trov\u00f2 una cosa che la sconvolse...\nIl pianoforte impazzito.\nJerry \u00e8 un ragazzo un po' malizioso. Vive insieme alla madre, una donna sarcastica, col padre, un uomo nervoso e con il suo brutto gatto Bonkers. Lui e la famiglia si trasferiscono in una nuova citt\u00e0. Nella cantina della sua nuova, grande e misteriosa casa, c'\u00e8 un pianoforte. Una notte Jerry sente qualcuno suonare il pianoforte; scende in cantina per indagare, una volta l\u00ec vede il fantasma del vecchio proprietario della casa. Jerry \u00e8 molto spaventato, ma nonostante tutto decide di prendere lezioni di pianoforte. Il dottor Shreek, il suo maestro, si altera perch\u00e9 il ragazzo, intimorito degli avvertimenti del fantasma di non suonare, sbaglia delle note. Shreek lo attacca, attratto dalle belle mani del ragazzo. Jerry viene salvato dal professor Toggle, il quale gli spiega che il dottor Shreek non \u00e8 altro che un robot malvagio. Ma si scopre presto che il robot adoperava proprio per mano del salvatore di Jerry. Jerry chiede spiegazioni e Toggle risponde semplicemente che vuole meccanizzare le sue mani per poi farle suonare per l'eternit\u00e0. Il fantasma salva il ragazzo costringendo Toggle a suonare per l'eternit\u00e0.\nCuriosit\u00e0: Il dottor Shreek era interpretato da Aron Tager, l'attore che nella serie televisiva concorrente Hai paura del buio? interpretava il dottor Vink.\nIl pupazzo parlante 2.\nAmy \u00e8 una ragazza che vive nella sua ricca e numerosa famiglia composta dal padre, dalla madre, e due fratelli Jed e Sara la quale \u00e8 molto viziata e narcisista per la sua bravura in tutto. Amy \u00e8 una ragazzina che ama i pupazzi e un giorno quello che ha da sempre si rompe, cos\u00ec il padre gliene compra uno nuovo di nome Slappy strano con una strana scritta nel taschino \"Karru Marri Odonna Loma Molonu Karrano\". Da quel momento nella famiglia succedono cose strane: il dipinto di Sara viene scarabocchiato, nella casa ci sono problemi e tutti incolpano Amy. Un giorno mentre fa uno spettacolino con il suo pupazzo Slappy, il pupazzo inizia a parlare da solo offendendo i membri della famiglia e tutti incolpano Amy. Cos\u00ec la ragazza inizia a sospettare che il pupazzo sia vivo. La notte Slappy va in cucina e con la chitarra del padre cerca di colpire quest'ultimo ma Amy gli cade addosso rompendo la chitarra e i genitori l'accusano di nuovo. Cos\u00ec in famiglia iniziano tutti a vedere di malocchio Amy, anche una sua amica dopo un'esperienza rompe la loro amicizia. Cos\u00ec Amy decide di buttare il pupazzo nelle fogne ma quest'ultimo ritorna e si fa scoprire anche dagli altri due fratelli. Le due sorelle iniziano a combatterlo ma ecco che arriva qualcuno che lo spinge a terra e lo fa rompere. Arrivati anche i genitori tutti pensano che sia stato Jed a spingere il pupazzo ma la verit\u00e0 \u00e8 che a romperlo \u00e8 stato il vecchio pupazzo di Amy, vivo anche lui.\nUn tragico esperimento.\n\"Raggio di sole. Abbronzatura in pochi minuti\". Questa \u00e8 la scritta che presenta la misteriosa boccettina che Larry Boyd trova abbandonata in un magazzino. Immaginando di poter ottenere una bella abbronzatura in breve tempo il ragazzo e i suoi amici Lily, Jared, Manny e Kristina decidono di provare il prodotto che per\u00f2 ha degli effetti imprevisti: in poco tempo i cinque ragazzi inizieranno a ricoprirsi di peli mentre alcuni di loro spariranno misteriosamente, e alla fine si scoprir\u00e0 che in realt\u00e0 Larry e i suoi amici erano cani trasformati in ragazzi dal dottore di Larry.\nIl mistero dello scienziato pazzo.\nIl dottor Brewer si comporta stranamente, passando praticamente tutto il tempo nella cantina di casa sua, lavorando sui suoi esperimenti con le piante. Ha avvertito i suoi figli, Margaret e Casey, di non entrarci ma i due sgattaiolano dentro e danno un'occhiata alle enormi piante. Cominciano a preoccuparsi ancora di pi\u00f9 quando Margaret scopre suo padre mangiare concime, dormire su uno strato di terriccio e lavarsi una ferita ad una mano dalla quale cola del sangue verde. Quando gli cade il berretto rivelando delle foglie che gli crescono dalla testa, il dottor Brewer spiega che sta lavorando con l'ingegneria genetica, per creare un ibrido pianta/animale. Infine Margaret e Casey ritornano nella cantina e trovano un altro dottor Brewer legato e imbavagliato nello sgabuzzino. Questo porta ad una resa dei conti finale, nella quale i fratelli e la madre scoprono la verit\u00e0: il dottor Brewer aveva cominciato per sbaglio a creare piante in parte umane, e il \"dottor Brewer\" con il quale i suoi familiari avevano vissuto per un certo tempo \u00e8 in realt\u00e0 un clone quasi perfetto del vero dottor Brewer. Il clone, insieme alla maggior parte delle piante, \u00e8 distrutto dal vero dottor Brewer con un'ascia, mentre alcune delle piante normali sono spostate in giardino. Nelle ultime righe del libro, una di queste piante parla a Margaret sostenendo di essere il suo vero padre, ma questo sviluppo \u00e8 lasciato sospeso.\nFoto dal futuro.\nUn click, un flash e un misterioso ronzio. Greg, il protagonista, va con i suoi amici a esplorare una casa abbandonata e trova una macchina fotografica speciale che fa delle foto che rappresentano il futuro. Fa una foto alla sua amica Shani ma lei nella foto non compare, e dopo mezz'ora Shani si perde dal gruppo di amici, ma quando Greg strappa la foto Shani ricompare. Successivamente fa una foto alla sua nuova auto ma la foto rappresenta l'auto con il cofano sfondato, e 2 giorni dopo scopre che il padre ha avuto un incidente d'auto e la macchina \u00e8 andata distrutta come nella foto. Allora decide di riportare la macchina fotografica alla casa abbandonata. In quel luogo scoprono che non solo fa delle foto al futuro ma \u00e8 proprio essa che decide il futuro."}
{"id": "2276388", "revid": "1305772", "url": "https://it.wikipedia.org/wiki?curid=2276388", "title": "Teuce", "text": "Teuce (in sloveno Tev\u010de) \u00e8 un paese della Slovenia, frazione del comune di Aidussina.\nLa localit\u00e0, che si trova a 173,2 metri s.l.m. e a 23,3 chilometri dal confine italiano, \u00e8 situata sulle colline del Vipacco (\"Vipavski gri\u010di\") a 4.7\u00a0km dal capoluogo comunale.&lt;br&gt;\nL'insediamento (\"naselja\") \u00e8 anche costituito dagli agglomerati di: \"Gorjani\" e \"Vidmarji\".\nDurante il dominio asburgico Teuce fu frazione del comune di Samaria."}
{"id": "2276392", "revid": "101768", "url": "https://it.wikipedia.org/wiki?curid=2276392", "title": "Noneso", "text": ""}
{"id": "2276393", "revid": "304583", "url": "https://it.wikipedia.org/wiki?curid=2276393", "title": "Revodano", "text": ""}
{"id": "2276394", "revid": "773636", "url": "https://it.wikipedia.org/wiki?curid=2276394", "title": "Convento di San Francesco Vecchio", "text": "Il convento di San Francesco Vecchio era un edificio religioso situato a Castiglione della Pescaia.\nL'edificio religioso fu fatto costruire in epoca medievale, in posizione rialzata nei pressi delle Mura di Castiglione della Pescaia, rispetto al cui tracciato si trovava all'esterno. Presso il convento sorgeva anche uno dei molini a vento che caratterizzavano anticamente il territorio castiglionese. La struttura religiosa tra il periodo tardomedievale e il periodo rinascimentale fu sostituita nelle sue funzioni dal convento di San Francesco Nuovo, che si presentava di dimensioni molto pi\u00f9 ampie ed era situato in posizione pianeggiante nei pressi del canale e della primitiva cerchia delle Mura Pisane. A met\u00e0 Settecento il complesso religioso risultava oramai gi\u00e0 in rovina.\nDel convento di San Francesco Vecchio sono state perse completamente le tracce. La sua esistenza e la sua storia sono documentate in alcuni manoscritti d'epoca, grazie ai quali \u00e8 stato possibile identificare con approssimazione il luogo della sua ubicazione nei pressi delle mura del borgo alto, ma all'esterno del circuito stesso, lungo l'antica via del Comune. Quasi sicuramente il complesso religioso si trovava non lontano della porta e della chiesa di Santa Maria del Giglio."}
{"id": "2276396", "revid": "465169", "url": "https://it.wikipedia.org/wiki?curid=2276396", "title": "Malattia cronica", "text": "Una malattia cronica \u00e8 una malattia che presenta sintomi che non si risolvono nel tempo n\u00e9 giungono a miglioramento. Secondo la definizione del National Commission on Chronic Illness, sono croniche tutte quelle patologie \"caratterizzate da un lento e progressivo declino delle normali funzioni fisiologiche\". Pur con marcate differenze fra ciascuna patologia, per un malato cronico generalmente \u00e8 possibile trattare i sintomi, ma non curare la malattia. Le patologie croniche vanno dalle cardiopatie, ai tumori, alle patologie gastriche o intestinali, neurologiche, muscolo-scheletriche, e cos\u00ec via. Secondo l'Organizzazione mondiale della sanit\u00e0, le malattie croniche costituiscono la principale causa di morte in quasi tutto il mondo, in Europa sono causa di circa l'86% dei decessi.\nRisvolti psicologici.\nNel momento in cui un paziente riceve la diagnosi di una malattia cronica mette in atto un processo adattivo il cui scopo \u00e8 quello di farlo convivere con la sua malattia nella modalit\u00e0 pi\u00f9 consona possibile, tenendo conto delle ripercussioni fisiche, psicologiche e sociali, nonch\u00e9 delle possibili ricadute che caratterizzano l'andamento del processo stesso. Il modello di elaborazione del lutto proposto da Kubler-Ross, che prevede 5 fasi (negazione, collera, patteggiamento, sconforto e accettazione), \u00e8 per certi versi paragonabile al processo adattivo di cui sopra. Sentimenti negativi quali il rifiuto, la rabbia, il distacco emotivo, l'arresa che possono sfociare anche in gesti autolesionisti, vengono ad essere sostituiti gradualmente dalla ricerca di comportamenti che possano in qualche modo alleviare il senso di sconforto e di sconfitta sperimentati. \nSolo dopo aver trovato il giusto equilibrio tra s\u00e9 e l'evento negativo, in questo caso la diagnosi di malattia cronica, il paziente riuscir\u00e0 ad accettare la convivenza con la malattia. Nel processo di ristrutturazione della personalit\u00e0 del paziente, che a che fare anche con l'integrazione della \"nuova immagine corporea ammalata\", vi sono dei fattori che vanno presi in considerazione (capacit\u00e0 adattive, ambiente familiare e sociale, caratteristiche proprie della malattia) e nel caso in cui la malattia dovesse insorgere in et\u00e0 evolutiva, un fattore da non sottovalutare poich\u00e9 potrebbe incidere sulla strutturazione della personalit\u00e0, \u00e8 la fase evolutiva specifica in cui la malattia insorge. Alcune ricerche evidenziano che nei bambini pi\u00f9 piccoli, il peso psicologico relativo alla malattia \u00e8 influenzato dall'atteggiamento che le figure di riferimento del paziente assumono dal momento della diagnosi; ci\u00f2 avviene perch\u00e9 i bambini non sono in grado di elaborare a livello cognitivo la loro malattia . \nIn et\u00e0 scolare, data la maggiore autonomia e l'inizio delle relazioni sociali che si estendono al di fuori della famiglia, il paziente potrebbe reagire in due modi: condividere con il gruppo dei pari il suo vissuto emotivo legato alla malattia e sentirsi supportato, oppure nascondere la malattia per evitare ansia e imbarazzo. Durante l'adolescenza l'insorgenza della malattia cronica risulta essere un ulteriore ostacolo in una fase della vita che gi\u00e0 di per s\u00e9 risulta molto complicata. Difatti l'adolescente con diagnosi di malattia cronica \u00e8 alla continua ricerca di figure di riferimento che siano in grado di alleviare il disagio emotivo (e non solo) che la malattia comporta, ma contemporaneamente ricerca l'indipendenza e sviluppa il desiderio di creare una propria identit\u00e0. Quindi da un lato il giovane paziente percepisce la malattia come un attacco all'integrit\u00e0 del proprio S\u00e9, dall'altro la forte vulnerabilit\u00e0 sperimentata a causa della malattia rende difficile e, nei casi pi\u00f9 gravi, impossibile il processo di separazione e di individuazione dalle figure di riferimento. Si pu\u00f2 dedurre quindi che l'adolescente con malattia cronica incontra maggiori difficolt\u00e0 nella realizzazione dei compiti evolutivi fase-specifici rispetto ad un suo coetaneo non malato. \nI compiti evolutivi fase-specifici sono: "}
{"id": "2276397", "revid": "729019", "url": "https://it.wikipedia.org/wiki?curid=2276397", "title": "Forte Lorenese", "text": "Il forte Lorenese detto anche \"fortino\", \u00e8 una costruzione militare che si trova nel centro della cittadina di Forte dei Marmi.\nLa fortificazione costiera venne realizzata in epoca settecentesca dai Lorena, con funzioni difensive e di avvistamento lungo il litorale settentrionale del granducato di Toscana, insieme ai gemelli forte di Castagneto e forte di Bibbona. Poteva comunicare attraverso l'emissione di segnali luminosi, a nord con il forte del Cinquale e a sud con il forte di Motrone, entrambi perduti a causa dei bombardamenti della seconda guerra mondiale. Oltre alla prevalente funzione di difesa, la struttura architettonica venne usata come magazzino dei marmi durante il periodo in cui il pontile era utilizzato come scalo commerciale per la bianca pietra.\nIl forte Lorenese si presenta come un complesso a pianta quadrangolare, costituito da due corpi di fabbrica addossati tra loro. Il corpo di fabbrica principale, adibito in passato anche a funzioni abitative, si presenta a pianta rettangolare, culminando in alto con un piccolo campanile a vela che si eleva in posizione centrale oltre il tetto di copertura a quattro spioventi. Su uno dei due lati lunghi, l'edificio abitativo \u00e8 addossato ad un bastione con possente basamento a scarpa che culmina con una terrazza per le sentinelle, a cui \u00e8 possibile accedere dal piano rialzato del fabbricato principale. L'intera struttura architettonica del bastione presenta strutture murarie rivestite in laterizi, mentre il fabbricato principale si presenta intonacato.\nDurante l'epoca in cui l'allora borgo di Forte dei Marmi fungeva da \"porto\" per il trasporto di marmi via mare, il forte era utilizzato come magazzino per i marmi.\nDurante il periodo fascista il fortino era la casa del fascio o palazzo littorio di Forte dei Marmi, successivamente divent\u00f2 la sede delle poste e attualmente dopo un periodo di inattivit\u00e0 ospita all'interno il Museo della satira e della caricatura."}
{"id": "2276398", "revid": "212348", "url": "https://it.wikipedia.org/wiki?curid=2276398", "title": "Bohlabela District Municipality", "text": ""}
{"id": "2276399", "revid": "1983214", "url": "https://it.wikipedia.org/wiki?curid=2276399", "title": "Paga", "text": ""}
{"id": "2276400", "revid": "253269", "url": "https://it.wikipedia.org/wiki?curid=2276400", "title": "Dreama Walker", "text": "Biografia e carriera.\nDreama Walker nasce a Tampa, in Florida, dove frequenta la Henry B. Plant High School fino al 2004, anno in cui si diploma.\nIl suo esordio come attrice \u00e8 nel 2006 in un episodio di \"Law &amp; Order - I due volti della giustizia\". Nei due anni seguenti alterna ruoli da guest star (\"Sentieri\", \"Una vita da vivere\") ad apparizioni in film: la sua prima parte al cinema \u00e8 in \"Goodbye Baby\" nel 2007. Nel 2008 interpreta Ashley Kowalski, nipote del personaggio di Clint Eastwood in \"Gran Torino\", e Hazel Williams, una delle amiche di Blair Waldorf nella serie \"Gossip Girl\". Fanno seguito ruoli da guest star in \"Ugly Betty\", \"Royal Pains\" e \"Mercy\". Nel 2010 \u00e8 Harper Grace nella miniserie in due puntate \"Seven Deadly Sins\" insieme a Rachel Melvin.\nA febbraio 2011 entra a far parte del cast principale della sitcom \"Non fidarti della str**** dell'interno 23\", in cui recita accanto a Krysten Ritter e James Van Der Beek: la serie viene trasmessa negli Stati Uniti sul canale ABC a partire dall'11 aprile 2012. Nel 2012 \u00e8 anche nel film \"Compliance\", che debutta al Sundance Film Festival: per questo ruolo le viene assegnata la menzione d'onore nella categoria \"Miglior attrice\" ai Paste SXSW Film Awards.\nAltri progetti cinematografici sono \"Date and Switch\", diretto da Chris Nelson, su due amici che decidono di perdere la verginit\u00e0 prima del ballo di fine anno, e \"The Kitchen\", con Laura Prepon e Bryan Greenberg.\nDoppiatrici italiane.\nNelle versioni in italiano dei suoi lavori, Dreama Walker \u00e8 stata doppiata da:"}
{"id": "2276401", "revid": "92723", "url": "https://it.wikipedia.org/wiki?curid=2276401", "title": "Guermondo di Picquigny", "text": "Biografia.\nEra un prelato originario di Picquigny, in Piccardia, figlio o fratello di Arnoul di Picquigny.\nGoffredo, il vescovo di Amiens, tent\u00f2 a pi\u00f9 riprese di far liberare Adamo, il castellano di Amiens, che Guermondo aveva fatto imprigionato alla fine del 1110.\nTra 1113 e 1117 il visdomino Guermondo, insieme al vescovo Goffredo e con l'appoggio del re Luigi il Grosso, combatt\u00e9 al fianco degli abitanti di Amiens che, per ottenere il riconoscimento del Comune da poco istituito, erano insorti contro Enguerrand, Signore di Coucy, suo figlio Thomas de Marle e il castellano Adamo.\nEgli partecip\u00f2 alla prima crociata, e divenne Patriarca di Gerusalemme nel gennaio 1119.\nSecondo Guglielmo di Tiro era un uomo semplice e timorato di Dio.\nNel 1120, con re Baldovino II, egli convoc\u00f2 il Concilio di Nablus.\nI canoni del concilio costituirono una sorta di concordato tra la chiesa di \"Outremer\" e gli Stati crociati.\nIl primo canone \u00e8 una promessa di re Baldovino di riconoscere le opportune decime al Patriarca, vale a dire quelle dei possedimenti reali in Gerusalemme, Nablus e San Giovanni d'Acri.\nNel secondo canone Baldovino chiede perdono per le decime che aveva precedentemente rifiutato, e Guermondo lo assolve da questo peccato nel terzo canone.\nQuesto dimostra come la chiesa sia stata in grado di far valere i propri diritti nel Regno crociato, una vittoria nella Lotta per le investiture che ancora imperversava in Europa.\nNel 1123 Baldovino II fu catturato dagli Artuqidi mentre pattugliava i confini della Contea di Edessa e Guermondo organizz\u00f2 un Consiglio ad Acri e nomin\u00f2 reggente del Regno di Gerusalemme Eustachio de Grenier Signore di Sidone e di Cesarea.\nInoltre, nel 1123 egli negozi\u00f2 un'alleanza tra Gerusalemme e la Repubblica di Venezia, che fu chiamata \"Pactum Warmundi\" dalla forma latina del suo nome, \"Warmundus\".\nDa Beatrice Daours, figlia del Signore di Daours Giovanni, ebbe tre figli: Gerardo I di Picquigny, Adelaide e Costanza.\nMor\u00ec a Sidone nel 1128."}
{"id": "2276406", "revid": "124469736", "url": "https://it.wikipedia.org/wiki?curid=2276406", "title": "Yin Chang", "text": "Biografia.\nNata e cresciuta a New York, \u00e8 la maggiore di tre sorelle, ed \u00e8 di discendenza taiwanese, malese e cinese, \u00e8 nota per aver interpretato il ruolo di Nelly Yuki nella serie televisiva \"Gossip Girl\".\nDoppiatrici italiane.\nNelle versioni in italiano dei suoi film, Yin Chang \u00e8 stata doppiata da:"}
{"id": "2276409", "revid": "267046", "url": "https://it.wikipedia.org/wiki?curid=2276409", "title": "Paesi anglosassoni", "text": "Paesi anglosassoni (o paesi anglofoni) sono quegli Stati la cui lingua ufficiale e prevalente come lingua madre \u00e8 l'inglese.\nTratti comuni.\nIl principale elemento riconducibile a tali paesi \u00e8 l'anglofonia: sotto la definizione ricadono - infatti - gli stati la cui lingua ufficiale \u00e8 l'inglese che storicamente sono stati quasi tutti, per periodi pi\u00f9 o meno lunghi, colonie o dipendenze amministrative del Regno Unito. Il legame socio-culturale che si \u00e8 instaurato tra il Regno Unito e le sue ex colonie si ritrova spesso anche nelle bandiere, che talvolta riproducono la bandiera britannica.\nAltre caratteristiche degne di menzione sono:\nOrigine del termine.\nL'aggettivo deriva dall'omonimo popolo."}
{"id": "2276414", "revid": "110157", "url": "https://it.wikipedia.org/wiki?curid=2276414", "title": "Luna Nera E.P.", "text": "Luna Nera E.P. \u00e8 un extended play di Danijay, pubblicato nel 2004."}
{"id": "2276417", "revid": "1573940", "url": "https://it.wikipedia.org/wiki?curid=2276417", "title": "Utareru ame", "text": " \u00e8 il secondo singolo della cantautrice giapponese Nana Kitade, pubblicato il 4 febbraio 2004. Debutt\u00f2 alla posizione numero 55 dell'Oricon e rimase in classifica per tre settimane."}
{"id": "2276419", "revid": "339392", "url": "https://it.wikipedia.org/wiki?curid=2276419", "title": "Crocerossine", "text": ""}
{"id": "2276420", "revid": "1543377", "url": "https://it.wikipedia.org/wiki?curid=2276420", "title": "NWDMA37", "text": "NWDMA37 \u00e8 una \"District Management Area\" della municipalit\u00e0 distrettuale di Bojanala. L'area si trova all'interno della municipalit\u00e0 locale di Moses Kotane e il suo territorio ricade all'interno del Bokone-Botlhaba Nature Reserve, incluso nel Pilansberg Nature Reserve e si estende su una superficie di ."}
{"id": "2276422", "revid": "1571097", "url": "https://it.wikipedia.org/wiki?curid=2276422", "title": "Tu come stai", "text": "Tu come stai \u00e8 un singolo del gruppo musicale italiano Zero Assoluto, pubblicato nel 2002 come primo estratto dal primo album in studio \"Scendi\".\nVideo musicale.\nNel videoclip, diretto da Cosimo Alem\u00e0, il duo interpreta dei dottori che curano una paziente ferita. Il video \u00e8 realizzato con oltre duemila scatti fotografici, \u00e8 stato premiato come miglior montaggio al Meeting delle etichette indipendenti di Faenza."}
{"id": "2276426", "revid": "773636", "url": "https://it.wikipedia.org/wiki?curid=2276426", "title": "Convento di San Francesco Nuovo", "text": "Il convento di San Francesco Nuovo era un edificio religioso situato a Castiglione della Pescaia.\nL'edificio religioso fu fatto costruire tra la fine del periodo medievale e l'inizio dell'epoca rinascimentale, andando a sostituire nelle funzioni il convento di San Francesco Vecchio durante il Quattrocento. Il complesso religioso, molto ampio e imponente, fu costruito lungo la sponda destra del canale, nei pressi dell'attuale piazza Garibaldi e del circuito murario delle antiche Mura Pisane che cingevano la parte bassa del centro. Tuttavia, il rischio della malaria fu la causa del precoce abbandono della struttura religiosa, che nei primi decenni del Cinquecento non era pi\u00f9 la sede dei frati dell'ordine dei Francescani.\nAgli inizi del Seicento venne edificata una chiesa al posto del pi\u00f9 antico convento oramai in rovina, che continu\u00f2 a mantenere l'intitolazione a san Francesco. Il nuovo luogo di culto rimase in funzione fino alla met\u00e0 del Settecento, venendo in seguito trasformato in magazzino. Nel corso dell'Ottocento la struttura fu sede di una fabbrica di cristalli, che rimase in attivit\u00e0 per gran parte del secolo, per poi essere trasformato in un cinematografo agli inizi del Novecento. Nel corso della seconda guerra mondiale l'intera struttura fu rasa al suolo dai bombardamenti e, nel dopoguerra, fu costruito al suo posto un moderno complesso edilizio abitativo e commerciale.\nDel convento di San Francesco Nuovo, pur essendo state perse completamente le tracce a seguito dei bombardamenti, \u00e8 stata ricostruita gran parte della sua storia grazie ai numerosi documenti storici in cui viene citato. Il luogo di ubicazione \u00e8 stato facilmente rintracciato grazie a numerose mappe d'epoca e a fotografie risalenti ai primi decenni del secolo scorso. Grazie a queste \u00e8 stato possibile anche ricostruire il suo aspetto, caratterizzato da una planimetria rettangolare con facciata anteriore tripartita che corrispondeva internamente alle tre navate che furono demolite nel Settecento durante i lavori di trasformazione in magazzino."}
{"id": "2276434", "revid": "3115", "url": "https://it.wikipedia.org/wiki?curid=2276434", "title": "Giuseppe Fa\u00e8", "text": "Biografia.\nOrdinato sacerdote nel 1908, partecipa alla prima guerra mondiale come cappellano militare degli Alpini, poi diventa parroco di Montaner frazione di Sarmede il 22 gennaio 1927: . A Montaner don Giuseppe Fa\u00e8 costru\u00ec un asilo, un orfanotrofio, una chiesa intitolata a san Giovanni Bosco ed una saletta adibita a cinema.\nNella Resistenza.\nDopo l'Armistizio di Cassibile intensifica la sua attivit\u00e0 tanto da collaborare attivamente nella formazione delle prime bande partigiane. Assieme a Giovanbattista Bitto \"Pagnoca\" avvia il primo nucleo partigiano nella zona del vittoriese, il Gruppo Brigate Vittorio Veneto, che confluir\u00e0 nella futura divisione Nannetti. \nDon Giuseppe Fa\u00e8 aiut\u00f2 i partigiani fornendo loro cibo, vestiti e sistemandoli nella canonica, che adib\u00ec a rifugio dei guerriglieri e delle loro armi. La sua parrocchia divenne dunque un passaggio obbligato per chi desiderava equipaggiarsi e partecipare alle formazioni partigiane del Cansiglio. \nIl 27 marzo 1944 don Giuseppe e sua sorella vennero arrestati per attivit\u00e0 antifascista, traditi da due falsi partigiani. Portati ad Udine, vennero processati e condannati a morte: la sorella del sacerdote part\u00ec per un campo di sterminio, senza fare pi\u00f9 ritorno, mentre don Giuseppe, per probabile intercessione dell'arciprete di Pordenone Gioacchino Muccin, in seguito eletto vescovo di Feltre e Belluno, venne ospitato nel seminario di Vittorio Veneto dove i fascisti lo graziarono facendogli trascorrere l\u00ec gli anni della guerra civile.\nDopoguerra.\nLiberato e tornato a Montaner il 3 maggio 1945, don Giuseppe Fa\u00e8 si adoper\u00f2 per ottenere la linea telefonica, la luce elettrica, l'acqua corrente nelle case, l'apertura di un ufficio postale e la costruzione di una scuola.\nNegli ultimi anni, a causa della vecchiaia, don Giuseppe venne affiancato da alcuni cappellani. Durante gli ultimi tre anni e mezzo venne assistito dal giovane cappellano Antonio Botteon.\nDon Giuseppe Fa\u00e8 mor\u00ec il 13 dicembre 1966, amatissimo e venerato come un santo dalla popolazione. Numerosi furono gli aneddoti che circolarono sui suoi presunti poteri taumaturgici e miracolosi.\nRiconoscimenti.\nA Montaner \u00e8 stato eretto un monumento in sua memoria."}
{"id": "2276440", "revid": "119991", "url": "https://it.wikipedia.org/wiki?curid=2276440", "title": "Torre del Barbiere", "text": ""}
{"id": "2276441", "revid": "287204", "url": "https://it.wikipedia.org/wiki?curid=2276441", "title": "Paul Johner", "text": "Vinse sei volte il campionato svizzero: nel 1907 (\"ex aequo\"), 1908 (\"ex aequo\"), 1925, 1928 (\"ex aequo\"), 1930 e 1932 (\"ex aequo\"). \nPrincipali risultati.\nEra fratello maggiore di Hans Johner."}
{"id": "2276444", "revid": "547034", "url": "https://it.wikipedia.org/wiki?curid=2276444", "title": "Gabria", "text": "Gabria (in sloveno: Gaberje, in tedesco \"Gabria\") \u00e8 un paese della Slovenia, frazione del comune di Aidussina.\nLa localit\u00e0, che si trova a 191,3 m s.l.m. ed a 21,6 km dal confine italiano, \u00e8 situata sulle colline del Vipacco (\"Vipavski gri\u010di\") a 8,7\u00a0km dal capoluogo comunale.&lt;br&gt;\nL'insediamento (\"naselja\") \u00e8 anche costituito dagli agglomerati di: \"Spodnji konec\" (Con\u00e9z Inferiore), \"Jegno\" (Iegno), \"Plac\" (Plaz), \"Gornji konec\" (Con\u00e9z Superiore), \"Gri\u017ea\" (Grisa), \"Uhajne\" (Ucanie), \"Peganska vas\" (Villa Pegansca) e \"Drsalca\" (Dersalizza).\nStoria.\nDopo la caduta dell'Impero romano d'Occidente, e la parentesi del Regno ostrogoto, a seguito della Guerra gotica promossa dall'imperatore Giustiniano I entr\u00f2 a far parte del Prefettura del pretorio d'Italia in mano ai bizantini.\nAnche dopo la calata, nel 568, attraverso la Valle del Vipacco nell'Italia settentrionale dei Longobardi, seguiti poi da popolazioni slave, rimase nell'Istria bizantina.\nAnnientati i Longobardi nel 781, Carlo Magno, re dei Franchi, nel 788 occup\u00f2 anche l'Istria bizantina inglobandola nel \"Regnum Italiae\". \nNell'803 venne istituita la \"Marchia Austriae et Italiae\" che comprendeva il Friuli, la Carinzia, la Carniola e l'Istria; l'Istria venne cos\u00ec a far parte della Marca del Friuli come \"comitatus\" o contea.\nAlla morte di Pipino nell'810, il territorio pass\u00f2 in mano al figlio Bernardo.\nCon la morte di Carlo Magno nell'814 la carica imperiale pass\u00f2 a Ludovico I; questi, dopo aver deposto il nipote Bernardo, affid\u00f2 poi il \"Regnum Italiae\" al suo primogenito Lotario, il quale gi\u00e0 nell'828 (dopo aver deposto Baldrico, ultimo duca del Friuli, per non aver saputo difendere le frontiere orientali dagli Slavi) divise la parte orientale del Regno, in quattro contee (divenute poi marche): Verona, Friuli, Carniola e Istria (comprendente il Carso e parte della Carniola interna). Da allora le contee del Friuli e dell'Istria vennero conglobate nella nuova \u201cmarca d'Aquileia\u201d, come parte del Regno d'Italia.\nIn seguito al Trattato di Verdun, nell'843, il suo territorio entr\u00f2 a far parte della Francia Media in mano a Lotario I e pi\u00f9 specificatamente dall'846 della Marca del Friuli, in mano al marchese Eberardo a cui succedettero prima il figlio Urnico e poi l'altro figlio Berengario; anche dopo i trattati di Pr\u00fcm e Meerssen rimase nel \"Regnum Italicum\".\nCessato il dominio franco con la deposizione di Carlo il Grosso, Berengario, divenuto re d'Italia, pass\u00f2 il marchesato aquileiese al suo vassallo Vilfredo che venne poi nell'895 da lui nominato marchese del Friuli e dell'Istria.\nNel 952 l'imperatore Ottone I obblig\u00f2 il re d'Italia Berengario II a rinunciare alle contee \"Friuli et Istria\" subordinandole al Ducato di Baviera tenuto dal suo fratellastro Enrico I; nel 976 pass\u00f2 al Ducato di Carinzia appena costituito dall'imperatore Ottone II.\nNel 1077 pass\u00f2 al Principato ecclesiastico di Aquileia e poi ai Conti di Gorizia, in quanto \"advocati\" del patriarca, che acquisirono gradualmente una larga parte di tali territori, frazionati in feudi minori fra i loro ministeriali, i veri e propri strumenti di governo comitale sul Carso e la vicina Istria.\nCon il trattato di Sch\u00f6nbrunn (1809) entr\u00f2 a far parte delle Province Illiriche.\nCol Congresso di Vienna nel 1815 torn\u00f2 in mano asburgica nel Regno d'Illiria come comune autonomo.\nDopo la prima guerra mondiale fu annesso al Regno d'Italia, venendo provvisoriamente assegnato alla provincia di Gorizia.\nAllo scioglimento di questa, nel 1923, pass\u00f2 alla provincia del Friuli e quindi alla ricostituita provincia di Gorizia nel 1927; fu comune autonomo fino al 1928 quando fu soppresso e aggregato a San Daniele del Carso; pass\u00f2 poi alla Jugoslavia e quindi alla Slovenia.\nAlture principali.\nCol San Pietro (\"hrib Svetega Petra\"), 352 m; monte Acuto (\"Ostri vrh\"), 422 m; monte San Teobaldo (\"Tibot\"), 392 m; monte Tresni (\"Tre\u0161nik\"), 404 m\nCorsi d'acqua.\nTorrente Branizza (\"Branica\")"}
{"id": "2276445", "revid": "179777", "url": "https://it.wikipedia.org/wiki?curid=2276445", "title": "Ignorantia iuris neminem excusat", "text": ""}
{"id": "2276447", "revid": "86341", "url": "https://it.wikipedia.org/wiki?curid=2276447", "title": "Campomarino", "text": "Campomarino (\"K\u00ebmarini\" in arb\u00ebresh\u00eb) \u00e8 un comune italiano di abitanti della provincia di Campobasso in Molise. Posto lungo la costa adriatica, \u00e8 uno dei quattro comuni molisani di tradizione arb\u00ebresh\u00eb, insieme a Portocannone, Ururi e Montecilfone, parzialmente conservata nella cultura e nella lingua. Il territorio comunale, oltre al nucleo principale di Campomarino, comprende le altre localit\u00e0 di Campomarino Lido, Nuova Cliternia, Ramitelli e Contrada Arcora .\nIl comune \u00e8 socio delle associazioni nazionali \"Citt\u00e0 del vino\" e \"Citt\u00e0 dell'olio\", in virt\u00f9 della sua vocazione agricola e vitivinicola. Campomarino \u00e8 una delle principali localit\u00e0 turistiche della costa molisana e adriatica e ospita diverse strutture operative nel campo del turismo balneare.\nStoria.\nIl territorio di Campomarino \u00e8 abitato sin dal XIX-XVIII secolo a.C. come dimostrano i resti dell'insediamento scoperto nel 1980 in localit\u00e0 'Arcora.\nGli studi dello storico Cluverio e del vescovo di Larino (CB), monsignor Tria, identificano il territorio di Campomarino, o gran parte di esso con l'antica citt\u00e0 di Cliternia Frentana, citt\u00e0 appunto frentana, divenuta poi fiorente citt\u00e0 romana, attiva sin dal periodo repubblicano fino a tutto il periodo imperiale.\nDistrutta pi\u00f9 volte durante le invasioni barbariche, in particolare dai Goti, riusc\u00ec a risorgere ed a divenire centro di notevole importanza sotto i Longobardi e i Normanni. All'inizio del periodo angioino, il paese apparteneva al feudo della famiglia d'Alneto. Nel XV secolo, pass\u00f2 sotto il dominio dei Monforte per essere successivamente donato da Cola di Monforte alla Corte Regia.\nIl terremoto del 1456 danneggi\u00f2 duramente il paese.\nPochi anni dopo, l'avanzata turco - ottomana nei Balcani determinava una vasta emigrazione albanese in direzione delle coste adriatiche della penisola italiana: numerosi furono coloro che si stabilirono nel feudo di Campomarino e ricostruirono l'abitato.\nDal 1461 al 1470, Giorgio Castriota Skanderbeg, eroe albanese Principe di Croia, in Albania, invi\u00f2 un corpo di spedizione di circa 5.000 albanesi guidati dal nipote Coiro Stresio in aiuto a Ferrante I d'Aragona nella lotta contro Giovanni d'Angi\u00f2.\nIl 18 agosto del 1461 Coiro Stresio sconfisse le truppe partigiane di Giovanni d'Angi\u00f2 guidate da Piccinino a \"Lago di Sangue\", presso Celle di San Vito (FG), lungo il tratturello Camporeale-Foggia.\nLe popolazioni locali, e anche quella di Campomarino, subirono allora quella che fu nella storia delle colonie albanesi in Italia, la terza migrazione. Per i servizi resi, furono concessi al principe Scanderbeg diritti feudali su Monte Gargano, San Giovanni Rotondo e Trani e fu concesso ai soldati e alle loro famiglie di stabilirsi in ulteriori territori. I coloni albanesi rifondarono i territori e vissero convivendo pacificamente per lungo tempo con la popolazione locale. Dopo vari Governi, tra cui spicca quello del conte Manelfrido, dal 1503 il potere pass\u00f2 alla famiglia Di Sangro, la quale fu l'ultima titolare del paese prima dell'abolizione del feudalesimo.\nLa frazione di Campomarino Lido vanta ampie spiagge, costeggiate dal lungomare e da numerosi stabilimenti balneari; vicino vi \u00e8 la prima collina, detta anche zona Lido - Collina, in contrada \u00c0rcora: gradevole e panoramico colle a poche centinaia di metri dalle spiagge; l\u00ec sorge un insediamento turistico in fase di ampliamento, formato da numerose villette.\nLe frazioni di Nuova Cliternia e Ramitelli, invece, si basano su un'economia principalmente agricola.\nImportante zona agricola e turistico residenziale \u00e8 anche la localit\u00e0 \u00c0rcora, in gran parte posta su una panoramica collina a poche centinaia di metri dalle spiagge, da cui si gode di un'ampia panoramica verso le Isole Tremiti.\nMonumenti e luoghi d'interesse.\nArchitetture religiose.\nChiesa di Santa Maria a Mare.\nLa chiesa di Santa Maria a Mare sorge nel borgo antico di Campomarino. L'edificio ha origini medievali, ma la struttura originaria \u00e8 andata quasi del tutto perduta a causa dei rovinosi terremoti che hanno interessato l'area molisana nel corso dei secoli. Il Tria descrive la chiesa medievale come \"assai deforme, e mal tenuta a tre navi ad opera greca\": si pu\u00f2 ipotizzare che la chiesa avesse impianto basilicale, a tre navate e triabsidata, con una volumetria esterna che in Molise trova riscontro nelle chiese di Santa Maria della Strada a Matrice e San Giorgio a Petrella Tifernina. Il nome della chiesa sarebbe dovuto alla vicinanza al mare: in epoca medievale la linea costiera dell'Adriatico era piuttosto arretrata rispetto ad oggi e giungeva fin sotto le pendici del colle su cui sorge Campomarino.\nL'aspetto attuale della chiesa \u00e8 frutto della riedificazione voluta nel 1710 dal vescovo di Larino, Carlo Maria Pianetti: rispetto alla chiesa medievale, l'edificio settecentesco si presenta ad aula unica, affiancato da un solido campanile in mattoni. Nella struttura attuale sono presenti elementi superstiti della chiesa medievale: due absidi rivestite di blocchi squadrati in pietra arenaria, con un coronamento ad archetti pensili; sul fianco settentrionale, due finestre monofore che illuminano la cripta, una porta architravata sovrastata da un arco e ora tamponata, due monofore a quote lievemente diverse.\nLa cripta \u00e8 stata riscoperta durante i lavori di restauro del 1975. L'accesso alla cripta \u00e8 consentito da una scalinata posta sul fianco sinistro della navata. Si tratta di un ambiente rettangolare, coperto da volte, in cui si aprono tre absidi che rispecchiano la scansione originaria della chiesa superiore. La struttura poggia su due grossi pilastri, che sostituiscono i perduti sostegni delle volte. L'apparato murario, in blocchi squadrati di pietra arenaria, \u00e8 scandito da semicolonne e presenta decorazioni di epoca medievale (la doppia ghiera degli archi, le cornici e i capitelli delle semicolonne ornati con motivi vegetali) che richiamano la decorazione delle chiese di San Nicola a Guglionesi e di San Giovanni in Venere a Fossacesia. La vicinanza stilistica con queste chiese lascia supporre che la cripta di Santa Maria a Mare sia stata costruita nel XII secolo. All'interno della cripta vi sono inoltre degli affreschi datati tra XV secolo e XVI secolo che raffigurano San Nicola in abito episcopale e un santo a cavallo, forse San Giorgio, che calpesta un uomo disteso a terra, forse un riferimento alla lotta contro i Turchi che in quei secoli compivano incursioni lungo la costa dell'Adriatico.\nLa chiesa ospita una reliquia di Santa Cristina, patrona di Campomarino la cui celebrazione ricorre il 24 luglio. All'interno dell'edificio \u00e8 inoltre custodito un busto che raffigura la santa, il quale \u00e8 portato in processione durante la festa patronale.\nChiesa del Santo Spirito.\nLa chiesa del Santo Spirito \u00e8 comunemente nota come \"chiesa nuova\", per distinguerla dalla \"chiesa vecchia\" o \"antica\", appellativo popolare con cui si fa riferimento alla chiesa di Santa Maria a Mare. Il luogo di culto, infatti, \u00e8 di recentissima costruzione: la prima pietra \u00e8 stata posta nel 1995, in occasione della Domenica delle Palme, mentre l'edificio fu completato nel 1999. Nello stesso anno furono benedette le sette campane del Giubileo, posizionate sui due campanili bianchi che svettano ai fianchi del corpo della chiesa.\nLa chiesa copre un'area di circa 610 metri quadrati ed \u00e8 stata concepita con un impianto che risponde alle nuove norme liturgiche, per cui \u00e8 necessario un maggiore coinvolgimento dei fedeli. Accanto alla chiesa sorge un palazzo che ospita un oratorio e un centro giovanile.\nChiesa di Sant'Anna.\nLa chiesa di Sant'Anna si trova nella localit\u00e0 di Campomarino Lido. La sua costruzione risale al 1970, quando si rese necessario un luogo di culto per far fronte alle necessit\u00e0 spirituali dei nuovi residenti e dei turisti che in estate raggiungono le spiagge campomarinesi. La chiesa, espressione dell'architettura religiosa contemporanea, ha pianta a croce latina: all'incrocio dei bracci svetta un alto corpo centrale con tetti fortemente a spiovente, che la rendono subito riconoscibile. Le finestre della chiesa sono ornate da vetrate policrome realizzate da Natale De Grandis.\nLa chiesa \u00e8 intitolata a Sant'Anna, patrona della frazione e compatrona del comune, la cui ricorrenza \u00e8 tradizionalmente celebrata il 23 luglio a Campomarino, giorno antecedente alla festa patronale di Santa Cristina, mentre la festa in onore della santa al Lido si celebra il 26 luglio, la data convenzionalmente fissata dalla Chiesa cattolica.\nSantuario della Madonna Grande.\nIl Santuario della Madonna Grande, costruito nel XVII secolo, sorge nella frazione di Nuova Cliternia. Secondo la tradizione, un contadino rinvenne all'interno di una grotta sotterranea un quadro raffigurante la Vergine Maria, che divenne da subito oggetto di sentita devozione. L'icona della \"Madonna Grande\", perci\u00f2, fu posta in una chiesa \"tutta di mattoni in forma ottagonale di una grandezza smisurata\" che divenne meta di pellegrinaggi che partivano non solo dai borghi della diocesi di Termoli-Larino, ma anche da alcune cittadine abruzzesi della diocesi di Chieti, quali Lentella e Fresagrandinaria. Sulla porta del santuario furono incise le insegne araldiche di Diego I d'Avalos, Marchese del Vasto, devoto benefattore che transitava spesso per l'agro cliternino durante i viaggi verso Serracapriola. Il quadro della Madonna Grande \u00e8 esposto sull'altare maggiore ed \u00e8 portato in processione durante le celebrazioni del 15 agosto, in occasione della festa dell'Assunta.\nEdicola della Madonnina.\nL'edicola della Madonnina si trova lungo via Favorita, nei pressi di un'altra edicola votiva dedicata alla Vergine Maria che un tempo era situata fuori dal centro urbano, ma che con il progressivo ampliamento di Campomarino nel XX secolo \u00e8 stata inglobata tra le nuove abitazioni.\nArchitetture civili.\nPalazzo Norante.\nPalazzo Norante sorge lungo Corso Skanderbeg. La sua costruzione risale al XIX secolo ad opera dei marchesi Norante. L'edificio ha pianta rettangolare e si sviluppa su due piani, separati da una cornice marcapiano; sul lato sud \u00e8 presente una torre a pianta quadrata, con copertura a quattro falde. La muratura \u00e8 costituita da mattoni intonacati e sui lati sud ed est presenta un cornicione con modanatura a mensole e cantonali in mattoni. Le finestre del primo piano presentano modanature e cornici sporgenti. Il portale d'ingresso \u00e8 in pietra con arco ribassato e modanature. L'edificio \u00e8 oggi in parte di propriet\u00e0 privata, mentre nella parte aperta al pubblico ospita la Biblioteca comunale \"Ibrahim Kodra\" e l\"'Istituzione Centro servizi Turistici e Culturali\", il Caff\u00e8 letterario e una scuola di musica.\nAltro.\nMurales del borgo antico.\nCampomarino \u00e8 nota anche come \"il borgo dipinto\", giacch\u00e9 le pareti esterne delle abitazioni sono decorate da murales che raccontano i costumi della comunit\u00e0 arb\u00ebresh\u00eb: sono semplici quadretti di vita popolare, antichi mestieri, soggetti sacri, momenti e tradizioni locali. Lungo le strade si possono ammirare scene che raccontano i mestieri tradizionali della comunit\u00e0 italo-albanese, come il calzolaio, la ricamatrice, la fornaia, la lavandaia e la massaia. A questi si aggiungono immagini di rituali della comunit\u00e0, come la \"serenata d'amore\", in cui un giovane accompagnato da due violinisti corteggia l'amata alla finestra, la scena di un matrimonio in costume tradizionale arb\u00ebresh\u00eb, oppure un gruppo di giovani impegnati nella raccolta delle olive, coltura tradizionale del luogo.\nPiazza Vittorio Veneto.\nLa Piazza Vittorio Veneto \u00e8 il cuore del paese. La caratteristica che la distingue \u00e8 il belvedere, che offre una vista panoramica sulla costa adriatica, in particolare sul tratto che si estende da Campomarino Lido a Termoli; in presenza di condizioni meteorologiche favorevoli, \u00e8 possibile vedere le isole Tremiti in lontananza. L'aspetto della piazza \u00e8 stato modificato pi\u00f9 volte nel corso del tempo: la ristrutturazione pi\u00f9 recente risale al 2018, quando la piazza \u00e8 stata notevolmente ampliata e ripavimentata, nell'ambito dei lavori di pedonalizzazione del borgo antico.\nMonumento ai Caduti.\nIl Monumento ai Caduti, realizzato nel 1980, sorge su corso Guglielmo Marconi ed \u00e8 dedicato ai caduti della Prima e della Seconda guerra mondiale. \u00c8 costituito da un basso podio, che funge anche da giardinetto, dove sul fronte sono posizionate delle lapidi di granito con incisi i nomi dei caduti. Al centro si innalza il basamento marmoreo, su cui \u00e8 incisa l'iscrizione dedicatoria insieme alla data di realizzazione. Il gruppo scultoreo in bronzo rappresenta la morte di un soldato sorretto da un altro commilitone. La somiglianza con il monumento di Montecilfone, in particolare nell'inclinazione delle teste, nei visi e nelle divise, permette di ipotizzare che entrambi siano stati realizzati dalla stessa fabbrica, la Fonderia Curti di Milano, che ha realizzato diversi monumenti ai caduti nella provincia di Chieti.\nSociet\u00e0.\nEtnie e minoranze straniere.\nSecondo i dati ISTAT al 31 dicembre 2010 la popolazione straniera residente era di 392 persone. Le nazionalit\u00e0 maggiormente rappresentate in base alla loro percentuale sul totale della popolazione residente erano:\nEconomia.\nL'economia di Campomarino si basa prevalentemente sull'agricoltura: si coltivano il grano duro, l'olivo, la vite, il pomodoro, l'anguria e altri ortaggi. Un importante settore produttivo \u00e8 la viticoltura: le uve impiegate nella produzione del vino provengono da vitigni quali l'Aglianico, il Montepulciano, il Sangiovese, la Tintilia per i vini rossi, la Falanghina e il Greco per i vini bianchi. Nel territorio campomarinese hanno sede diverse cantine che producono vini rossi e bianchi, tra cui il Molise DOC, il Biferno DOC e il Terre degli Osci IGP.\nUn altro settore economico fondamentale \u00e8 il turismo, che riguarda specialmente la localit\u00e0 di Campomarino Lido, animata da un turismo prevalentemente estivo e balneare. Nella localit\u00e0 sono attive numerose imprese turistiche nel campo dei servizi alberghieri e ricettivi, ristoranti e stabilimenti balneari. Campomarino vanta il riconoscimento della Bandiera Blu, assegnato con cadenza annuale dalla Foundation for Environmental Education che detiene ininterrottamente dal 2013 sulla base di criteri come la qualit\u00e0 delle acque, la sostenibilit\u00e0 e la gestione ambientale.\nCultura.\nEventi e manifestazioni.\nFesta patronale di Santa Cristina.\nLa festa patronale di Santa Cristina si celebra ogni anno a Campomarino il 24 luglio. Le celebrazioni si svolgono in tre giorni: il 23 luglio si festeggia Sant'Anna, mentre il 24 e il 25 luglio ricorre la festa patronale vera e propria. Nel pomeriggio del 24 luglio si svolge la solenne processione che, partendo dalla chiesa di Santa Maria a Mare, si snoda lungo le strade del borgo antico e del paese nuovo, con una sosta presso l'edicola della Madonnina. La festa \u00e8 accompagnata da concerti bandistici, mentre la sera vengono allestite delle bancarelle e un luna park. La notte del 24 luglio si assiste allo spettacolo dei fuochi pirotecnici.\nI Presepi del Borgo.\nNel mese di dicembre, durante le celebrazioni natalizie, il centro storico di Campomarino ospita la mostra de \"I Presepi del Borgo\". L'evento, organizzato dall\"'Associazione Borgo Antico\" di Campomarino, prevede l'esposizione in teche o all'interno delle cantine delle abitazioni del paese di oltre duecento opere presepiali molto diverse tra loro. Nella mostra si possono ammirare presepi di tutte le dimensioni, realizzati secondo il costume tradizionale ma anche con materiali innovativi e in forme insolite, come all'interno di una conchiglia o di una chitarra. La manifestazione \u00e8 inaugurata l'8 dicembre, in occasione della festa dell'Immacolata Concezione, e si chiude il 6 gennaio con l'arrivo dei Re Magi e la celebrazione dell'Epifania. Durante il periodo di festa la visita \u00e8 accompagnata da degustazioni di preparazioni culinarie dolci e salate della tradizione e di vin brul\u00e9, mercatini e concerti di canti natalizi.\nInfrastrutture e trasporti.\nDal punto di vista della rete stradale, Campomarino \u00e8 attraversata dalla Strada Statale 16 Adriatica. Il comune, inoltre, risulta facilmente raggiungibile tramite l'Autostrada A14 prendendo l'uscita del casello autostradale di Termoli, dal quale Campomarino dista circa 4-5 km.\nCampomarino \u00e8 inoltre attraversata dalla ferrovia Adriatica e possiede una stazione in cui transitano principalmente treni regionali di Trenitalia. Tuttavia, \u00e8 possibile raggiungere Campomarino tramite treni a media e lunga percorrenza servendosi della vicina e pi\u00f9 grande stazione di Termoli.\nNella frazione di Campomarino Lido sorge il porto turistico, intitolato \"Marina di Santa Cristina\" in onore della patrona del comune. La struttura \u00e8 tornata pienamente funzionante dal 2012, quando sono stati risolti i problemi relativi al basso fondale. La Marina di Santa Cristina \u00e8 il terzo porto turistico del Molise per dimensioni e pu\u00f2 contare fino a 500 posti barca. Inoltre, il porto \u00e8 meta di numerosi pescatori locali.\nSport.\nCalcio.\nLa squadra di calcio della citt\u00e0 \u00e8 l'\"A.S.D. Campomarino Calcio\" che milita nel campionato di prima categoria. Le due squadre storiche, le pi\u00f9 antiche del Paese, sono la \"Scuola Calcio S.S. Adriatica Campomarino\" che si occupa di settore giovanile e la \"Pol. Kemarin\" che milita nel campionato molisano di serie C1 di calcio a 5.\nA rappresentare la frazione di Nuova Cliternia c'\u00e8 la \"A.S.D. Polisportiva Cliternina\", fondata nel 1971 e che attualmente risulta tra le societ\u00e0 di calcio pi\u00f9 longeve della Regione Molise, che milita nel campionato di Eccellenza molisana."}
{"id": "2276448", "revid": "3115", "url": "https://it.wikipedia.org/wiki?curid=2276448", "title": "Branizza", "text": "Branizza (o anche \"Brenizza\" e \"Branizza di Santa Croce\", in sloveno Spodnja Branica) \u00e8 un paese della Slovenia, frazione del comune di Nuova Gorizia.\nGeografia fisica.\nLa localit\u00e0, che si trova a 107,6 metri s.l.m. e a 19,0 chilometri dal confine italiano, \u00e8 situata nella parte inferiore (\"spodnja\" in sloveno) della riva destra del torrente Branizza, alle pendici delle colline del Vipacco (\"Vipavski gri\u010di\") a 22,4\u00a0km dal capoluogo comunale e a breve distanza dalle ultime propagini dell'altopiano carsico.\nLa frazione \u00e8 bagnata dai seguenti corsi d'acqua: torrente Branizza (\"Branica\") e \"Mlac\".\nStoria.\nDurante il dominio asburgico Branizza fu frazione del comune di Samaria."}
{"id": "2276449", "revid": "184755", "url": "https://it.wikipedia.org/wiki?curid=2276449", "title": "Analizzatore CHN", "text": "Un analizzatore CHN (o analizzatore elementare) \u00e8 uno strumento scientifico che \u00e8 in grado di determinare gli elementi della composizione di un campione.\nIl nome deriva da tre elementi primari misurati con il dispositivo: carbonio (C), idrogeno (H) e azoto (N).\nPu\u00f2 anche essere misurata la concentrazione di zolfo (S) e ossigeno (O).\nL'analizzatore utilizza un processo di combustione per abbattere le sostanze in composti semplici che sono poi misurati."}
{"id": "2276460", "revid": "228587", "url": "https://it.wikipedia.org/wiki?curid=2276460", "title": "Episodi di Flashpoint (seconda stagione)", "text": "La seconda stagione della serie televisiva Flashpoint \u00e8 stata trasmessa in prima visione in Canada da CTV dal 27 febbraio al 20 novembre 2009.\nIn Italia \u00e8 stata trasmessa in prima visione satellitare da AXN dall'8 settembre al 29 dicembre 2009.\nGiornata di fuoco.\nTrama.\nStan Matthews, Lorne Wilkes e Brian Bauman fanno irruzione nella sede della compagnia di Joel Graves, l'uomo che ritengono responsabile del loro sfratto, per avere un colloquio chiarificatore con lui. Ma la situazione degenera quando Stan si cosparge di benzina nel centro comunicazioni e Brian prende in ostaggio Joel.\nAl SRU sono in corso le selezioni finali per trovare una sostituta temporanea per Jules.\nLa fortezza.\nTrama.\nIrina, la bambinaia di casa Sabiston, approfittando della casa vuota fa entrare il fidanzato Misha e due complici per rapinare i datori di lavoro. I bambini per\u00f2 rientrano inaspettatamente e Misha l\u00ec prende in ostaggio con un vicino di casa.\nProblemi di coscienza.\nTrama.\nLa squadra deve prelevare all'aeroporto Peter Wilkins, il killer della baia, e scortarlo all'ospedale psichiatrico per una perizia. La notizia per\u00f2 trapela e una folla si raduna all'aeroporto costringendo la squadra uno a cambiare percorso. Walter, padre di Julie Volcek, sesta vittima del serial killer, intercetta il prigioniero durante il trasferimento, ma non riuscendo ad eliminarlo prende Sam in ostaggio e contratta uno scambio.\nRientro in squadra.\nTrama.\nI genitori di Adam hanno deciso di trasferirsi perch\u00e9 hanno contratto un debito di trentamila dollari e ricevuto lo sfratto per il ristorante di famiglia. Donnie, il migliore amico di Adam, decide quindi di rapinare l'emporio in cui lavorava emulando una rapina avvenuta l'anno precedente, ma la vigilanza interviene e i ragazzi prendono in ostaggio i dipendenti.\nFiglio conteso.\nTrama.\nTerry si presenta dopo mesi di assenza a casa della sua ex-ragazza. Quando scopre che lasciata sola la ragazza ha deciso di dare in adozione il loro bambino la convince a fare visita ai genitori adottivi per vedere se va tutto bene. Una volta visto il bambino per\u00f2 Terry non lo vuole pi\u00f9 lasciare e obbliga Jessica a rapirlo.\nRicatto criminale.\nTrama.\nMike McKewon si presenta a casa del fratellastro Justin Fraser per convincerlo ad accreditargli in modo fraudolento ventimila dollari sul conto che gli ha aperto nella banca in cui lavora. Ma una volta ottenuto il denaro i criminali con cui Mike \u00e8 in debito alzano la posta e rapiscono Maja, la moglie di Justin, per cinquecentomila dollari. La seconda volta per\u00f2 le cose non vanno lisce, Mike prende quindi in ostaggio i dipendenti della filiale della Brave Link Financial in cui lavora Justin per recuperare i codici per sbloccare il sistema ed accreditare i soldi come richiesto.\nPanico al liceo.\nTrama.\nBilly viene deriso dai compagni del Wellesley Collegiate: soprannominato \"Carotina\" viene costretto da Scott, il bullo della scuola, a dichiararsi gay mentre un altro ragazzo riprende la scena. Il video viene inviato a tutti gli studenti cos\u00ec Billy decide di ribaltare la situazione sequestrando gli alunni del liceo. Jules rientra nella squadra.\nL'ultimo desiderio.\nTrama.\nLaura e Evan lasciano il ristorante senza pagare, rubano un anello al banco dei pegni ed infine si imbucano al ricevimento di nozze di due sconosciuti. La squadra viene messa in allerta a seguito della denuncia del negoziante e si mette alla ricerca dei sospettati.\nSparatoria in ospedale.\nTrama.\nDerek rientra dalle lezioni e trova il fratello Matt ferito da un colpo di arma da fuoco cos\u00ec decide di portarlo all'ospedale dove lavora per farlo curare di nascosto da Trudy, un'infermiera sua amica. Ma gli uomini che hanno ferito Matt lo inseguono e lo trovano cos\u00ec Derek per difendere il fratello lotta con l'aggressore ferendo Trudy con un colpo accidentale. La squadra viene allertata e prende il controllo della situazione.\nPasso falso.\nTrama.\nUna telefonata alla sede della Squadra di Intervento Strategico avvisa che tra dieci minuti una bomba esploder\u00e0 nel cantiere della Global Max Energy. La Squadra Uno si reca sul possibile luogo dell'esplosione, ma non arriva in tempo per disinnescare l'ordigno. Una seconda telefonata avvisa di un'altra bomba che esploder\u00e0 tra un'ora \u00e8 stata collocata nella sede di un'azienda nota per crimini ambientali. La SRU indaga per trovare il secondo ordigno.\nSenso di colpa.\nTrama.\nLa squadra \u00e8 ancora scossa per la morte di Lewis, ma Lia Kerns ha gi\u00e0 preso il suo posto e inizia il suo primo giorno di lavoro. Jeff si presenta al Dip'n Sip Donuts per tentare di ricucire il rapporto con Zoey, la sua ex, ma la situazione degenera e l'uomo viene cacciato dal locale. Quando pi\u00f9 tardi, una vicina di casa di Zoey segnala un colpo di arma da fuoco la squadra interviene per scoprire cosa \u00e8 successo e ritrovare la donna.\nPerdono negato.\nTrama.\nAll'udienza per la libert\u00e0 vigilata di Anton Barrows, la figlia della vittima si oppone alla sua scarcerazione. Mentre la donna e la madre stanno lasciando la prigione scoppia una sommossa. La squadra interviene per riportare l'ordine e salvare la vita alle guardie ed ai due ostaggi.\nCustodia contesa.\nTrama.\nDopo l'udienza per la custodia dei figli, Donald Mitchell si reca nel palazzo dove ha sede lo studio legale che ha difeso la moglie e prende in ostaggio il suo avvocato Adam Westfall, specializzato in diritto di famiglia. La SRU ispeziona il palazzo alla ricerca dell'ostaggio e del sequestratore. \nNel corso delle indagini si scopre che Liam e Alice, i figli della coppia, sono scomparsi cos\u00ec la squadra si muove anche su quel fronte.\nRapimento in diretta.\nTrama.\nLa squadra si allena ascoltando in diretta su radio CPRD \"Una mattina con Pat\", il programma di Pat Cosgrove. Ma la trasmissione degenera quando lo speaker estrae una pistola per impedire al suo ospite, il consigliere Ryan Malone, di lasciare lo studio e costringerlo a rispondere a tutte le domande sulle sue promesse elettorali. La squadra si precipita alla radio, ma i due sono scomparsi nonostante la trasmissione sia ancora on air.\nIn comunit\u00e0.\nTrama.\nNon riuscendo a fare benzina senza prima pagare, Rachel Simpson rapina la stazione di servizio, ma l'intervento della polizia le impedisce di scappare cos\u00ec prende in ostaggio il commesso del negozio e una mamma con una bambina. Cercando notizie sulla sequestratrice la squadra controlla la targa dell'auto e risale ad una comunit\u00e0 di recupero conosciuta come \"La fattoria\" in cui la donna vive da quindici anni.\nUn atroce segreto.\nTrama.\nLa squadra deve eseguire un mandato di arresto e si esercita in vista dell'operazione. Greg, in ritardo per una questione personale, viene rapito mentre chiama il pronto intervento per soccorrere un uomo che ha avuto un malore. La squadra inizia le ricerche dal luogo di ritrovamento della sua auto.\nIl buon samaritano.\nTrama.\nAl Gatto Nero Lion, lo spacciatore della zona, devasta il locale perch\u00e9 il gestore, la sera prima, ha osato cacciare uno dei suoi spacciatori. Uno dei clienti, ancora sconvolto dalla morte del fratello per overdose, interviene per risolvere la situazione. Messi in fuga i teppisti, il buon samaritano li insegue con la loro pistola, la squadra cerca i soggetti perlustrando il quartiere.\nDietro la linea blu.\nTrama.\nLa squadra uno si riunisce dopo un intervento difficile al Godwin Coliseum. L'intervento della SRU era stato richiesto dopo che all'interno dell'impianto un cecchino aveva esploso dei colpi di arma da fuoco sugli operai addetti alle demolizioni. Darren Kovacs ex giocatore di Hockey, militare appena rientrato da una missione in Afghanistan, si opponeva alla demolizione di un pezzo della sua storia. Sam, con una esperienza simile alle spalle, durante l'intervento stabilisce un contatto per convincerlo a desistere."}
{"id": "2276461", "revid": "122754277", "url": "https://it.wikipedia.org/wiki?curid=2276461", "title": "Birra Busalla", "text": "La Birra Busalla \u00e8 una fabbrica di birra italiana fondata nel 1905 a Savignone. Attiva tra il 1905 ed il 1929 con lo storico nome di Premiata Fabbrica di Birra Busalla, l'azienda ha ripreso la produzione nel 1999 - col nome di Fabbrica Birra Busalla - nei locali dell'originale fabbricato. Dal 2011 l'azienda \u00e8 iscritta nell'albo storico delle imprese italiane.\nStoria.\nIl 14 febbraio 1905 a Savignone tre imprenditori: il commendator Giacomo Ricchini, il cavalier Giovanni Bagnasco e il sindaco di Busalla cavalier Sisto Poggi diedero vita alla Societ\u00e0 Anonima Birra Busalla.\nNel 1910 il cavalier Poggi assunse il controllo della fabbrica che prese il nome di \"Fabbrica di Birra Poggi &amp; C.\". La produzione sal\u00ec fino a produrre un quarto della produzione italiana.\nDurante la prima guerra mondiale fu interrotta la produzione della birra. La Grande Guerra segn\u00f2 il declino dell'attivit\u00e0 fino alla totale chiusura nel 1929.\nNel 1999, dopo 70 anni, l'antico edificio \u00e8 stato ristrutturato con la ripresa della produzione della birra. Ad oggi il birrificio - il primo \"microbirrificio\" della Liguria - produce birra artigianale, non filtrata e non pastorizzata che viene servita nel proprio Brewpub dotato di ristorante."}
{"id": "2276467", "revid": "599013", "url": "https://it.wikipedia.org/wiki?curid=2276467", "title": "Valeria Rosso", "text": "Gioca nel ruolo di schiacciatrice nell'Azzurra Volley San Casciano.\nCarriera.\nLa carriera di Valeria Rosso comincia nel 1993, nelle giovanili del Pavic Romagnano, per passare in prima squadra nella stagione 1997-98, disputando il campionato di Serie B2: con la nazionale Under-18 vince la medaglia di bronzo al campionato mondiale di categoria. Nella stagione 1998-99 passa al Volley Gattinara in Serie B1; con la nazionale Under-19 si aggiudica al medaglia d'oro al campionato europeo.\nNella stagione 1999-00 fa il suo esordio nella pallavolo professionista debuttando in Serie A2 con l'AGIL Volley di Trecate, con la quale resta per due stagioni, vincendo la Coppa Italia di Serie A2 2000-01 e ottenendo la promozione in Serie A1 al termine del campionato 2000-01; nella stagione 2001-02 gioca sempre in serie cadetta con la maglia del PVAB Cant\u00f9.\nNella stagione 2002-03 viene ingaggiata dalla Robursport Volley Pesaro, dove resta per tre annate, vincendo, nella prima stagione, nuovamente la Coppa Italia di Serie A2 e ottenendo poi la promozione in Serie A1. Nella stagione 2005-06 passa all', in massima divisione, ma a met\u00e0 campionato viene ceduta al Volley 2002 Forl\u00ec.\nNella stagione 2006-07 passa al Volley Club Padova, mentre nell'annata successiva veste la maglia del Life Volley Milano, in Serie A2. Ritorna in Serie A1 nella stagione 2008-09 quando viene ingaggiata dall'Asystel Volley di Novara, dove resta per due stagioni, vincendo la Coppa CEV 2008-09.\nNelle annate successive abbandona la pallavolo per dedicarsi al beach volley: Valeria viene scelta fra le atlete impegnate nel progetto olimpico Londra 2012, raggiungendo il miglior risultato nel 2010 in coppia con Marta Menegatti, quando conquista l'argento nella tappa di Phuket del World tour di beach volley.\nTorna alla pallavolo indoor nella stagione 2011-12 con il Volleyball Santa Croce, in serie cadetta; rimane nel secondo campionato nazionale anche l'annata successiva, ingaggiata dall'AGIL Novara, con cui conquista la promozione in Serie A1. Disputa con la stessa maglia la stagione 2013-14.\nNella stagione 2014-15 si trasferisce in Azerbaigian, ingaggiata dalla Lokomotiv Bak\u0131 Voleybol Klubu; dopo una stagione di inattivit\u00e0 per maternit\u00e0, nella stagione 2016-17 ritorna in campo per difendere i colori dell'Azzurra Volley San Casciano, in Serie A1."}
{"id": "2276468", "revid": "729019", "url": "https://it.wikipedia.org/wiki?curid=2276468", "title": "Siemens-Schuckert D.I", "text": "Il Siemens-Schuckert D.I fu un aereo da caccia monomotore, monoposto e biplano, sviluppato dall'azienda aeronautica tedesco imperiale Siemens-Schuckertwerke GmbH negli anni dieci del XX secolo.\nStoria del progetto.\nIl Siemens-Schuckert D.I deriva dallo studio effettuato su un francese Nieuport 11 catturato dai tedeschi durante la prima guerra mondiale. Dopo l'inferiorit\u00e0 tecnica dimostrata in combattimento dai modelli Fokker Eindecker, il governo riusc\u00ec ad avere a disposizione i velivoli francesi che vennero inizialmente riprodotti fedelmente dall'azienda tedesca.\nImpiego operativo.\nIl modello venne inizialmente inviato, in modeste quantit\u00e0, come equipaggiamento degli Jagdgeschwader, i reparti da caccia della Luftstreitkr\u00e4fte, gli Jasta da 1 a 5, 7, 9, 11 e 14, tutti dislocati sul fronte occidentale."}
{"id": "2276469", "revid": "9498", "url": "https://it.wikipedia.org/wiki?curid=2276469", "title": "Alexei Shirov", "text": ""}
{"id": "2276480", "revid": "4175", "url": "https://it.wikipedia.org/wiki?curid=2276480", "title": "Difesa siciliana, variante Sveshnikov", "text": ""}
{"id": "2276482", "revid": "196390", "url": "https://it.wikipedia.org/wiki?curid=2276482", "title": "M\u00edrz\u00e1 Yahy\u00e1", "text": ""}
{"id": "2276484", "revid": "196390", "url": "https://it.wikipedia.org/wiki?curid=2276484", "title": "Mirza Yahya", "text": ""}
{"id": "2276489", "revid": "174925", "url": "https://it.wikipedia.org/wiki?curid=2276489", "title": "Spettroscopia energetica dispersiva a raggi X", "text": ""}
{"id": "2276504", "revid": "237256", "url": "https://it.wikipedia.org/wiki?curid=2276504", "title": "Simon Alapin", "text": ""}
{"id": "2276514", "revid": "4175", "url": "https://it.wikipedia.org/wiki?curid=2276514", "title": "Ilya Shumov", "text": ""}
{"id": "2276518", "revid": "92723", "url": "https://it.wikipedia.org/wiki?curid=2276518", "title": "Alexey Suetin", "text": ""}
{"id": "2276521", "revid": "343906", "url": "https://it.wikipedia.org/wiki?curid=2276521", "title": "Liberisti", "text": ""}
{"id": "2276522", "revid": "343906", "url": "https://it.wikipedia.org/wiki?curid=2276522", "title": "Liberista", "text": ""}
{"id": "2276523", "revid": "144796", "url": "https://it.wikipedia.org/wiki?curid=2276523", "title": "Lebrecht di Anhalt-Pl\u00f6tzkau", "text": ""}
{"id": "2276530", "revid": "188116", "url": "https://it.wikipedia.org/wiki?curid=2276530", "title": "Giunta di difesa nazionale", "text": ""}
{"id": "2276534", "revid": "110157", "url": "https://it.wikipedia.org/wiki?curid=2276534", "title": "Prana-Film", "text": "La Prana-Film G.m.b.H. era una societ\u00e0 di produzione e distribuzione cinematografica fondata da Albin Grau ed Enrico Dieckmann nel 1921, attiva nel cinema muto tedesco. Il suo intento era di produrre film sull'occulto e sul soprannaturale. L'unico film prodotto, \"Nosferatu il vampiro\" del 1922 fu la prima ed unica produzione: infatti la societ\u00e0 dichiar\u00f2 bancarotta dopo aver pagato il contenzioso sui diritti d'autore ai parenti di Bram Stoker per \"Dracula\", da cui era tratto il film."}
{"id": "2276535", "revid": "486946", "url": "https://it.wikipedia.org/wiki?curid=2276535", "title": "Prana Film Berlin GmbH", "text": ""}
{"id": "2276536", "revid": "287204", "url": "https://it.wikipedia.org/wiki?curid=2276536", "title": "Evgenij Alekseev", "text": ""}
{"id": "2276540", "revid": "192549", "url": "https://it.wikipedia.org/wiki?curid=2276540", "title": "Guarmondo di Picquigny", "text": ""}
{"id": "2276545", "revid": "1437722", "url": "https://it.wikipedia.org/wiki?curid=2276545", "title": "Giannadream - Solo i sogni sono veri", "text": "Giannadream - Solo i sogni sono veri \u00e8 un album di Gianna Nannini, uscito il 27 marzo 2009.\n\u00c8 la prima pubblicazione sotto contratto della casa discografica Rca/Sony Music. Il 27 novembre, l'album viene ripubblicato in una nuova edizione, chiamata \"Giannadream + Extradream\".\nL'album, che contiene per la prima volta nella carriera di Gianna Nannini un duetto femminile, ha raggiunto la 2\u00aa posizione nella Classifica Ufficiale FIMI, ed \u00e8 stato certificato Disco di Platino per quattro volte grazie al notevole successo del singolo \"Salvami\" in duetto con la cantautrice Soul Giorgia. L'album a fine novembre, \u00e8 riuscito a tornare nella Top10, prolungando notevolmente la sua permanenza in classifica, per un totale di 60 settimane complessive.\nNell'autunno 2009, la Nannini ha intrapreso il \"Giannadream Tour\" per promuovere l'album; le tappe hanno toccato le principali citt\u00e0 italiane e il tour \u00e8 terminato il 19 e il 20 novembre, con una doppia data a Firenze.\nI singoli estratti sono \"Attimo\", entrato nella Top10, \"Maledetto ciao\", \"Sogno\" e, in duetto con Giorgia, \"Salvami\", che ha raggiunto la 1\u00aa posizione della classifica FIMI, restando in vetta per tre settimane consecutive ed \u00e8 stato anche il primo duetto femminile per Gianna Nannini."}
{"id": "2276553", "revid": "47767", "url": "https://it.wikipedia.org/wiki?curid=2276553", "title": "Shakhriyar Mamedyarov", "text": ""}
{"id": "2276554", "revid": "80339", "url": "https://it.wikipedia.org/wiki?curid=2276554", "title": "Rodzianko", "text": ""}
{"id": "2276555", "revid": "80339", "url": "https://it.wikipedia.org/wiki?curid=2276555", "title": "Michail Rodzjanko", "text": ""}
{"id": "2276557", "revid": "80339", "url": "https://it.wikipedia.org/wiki?curid=2276557", "title": "Mikhail Vladimirovich Rodzyanko", "text": ""}
{"id": "2276559", "revid": "80339", "url": "https://it.wikipedia.org/wiki?curid=2276559", "title": "Mikhail Rodzyanko", "text": ""}
{"id": "2276563", "revid": "486946", "url": "https://it.wikipedia.org/wiki?curid=2276563", "title": "Federalismo (PSd'Az-UV)", "text": ""}
{"id": "2276565", "revid": "106732", "url": "https://it.wikipedia.org/wiki?curid=2276565", "title": "Bad Oeynhausen", "text": "Bad Oeynhausen, cittadina termale tedesca, si trova ai piedi della catena dei Wiehengebirge nella regione Ostwestfalen-Lippe in Renania Settentrionale-Vestfalia. Le citt\u00e0 pi\u00f9 vicine sono Hannover (Bassa Sassonia) e Bielefeld (Renania Settentrionale-Vestfalia).\nAppartiene al distretto governativo (\"Regierungsbezirk\") di Detmold e al circondario (\"Kreis\") di Minden-L\u00fcbbecke (targa MI).\nBad Oeynhausen si fregia del titolo di \"Media citt\u00e0 di circondario\" (\"Mittlere kreisangeh\u00f6rige Stadt\")."}
{"id": "2276566", "revid": "1784938", "url": "https://it.wikipedia.org/wiki?curid=2276566", "title": "Alessandro Verri", "text": "Giovanissimo contribu\u00ec a fondare, insieme al fratello Pietro, l'Accademia dei Pugni e il periodico \"Il Caff\u00e8\" partecipando alla vita intellettuale degli illuministi lombardi. Successivamente fece parte dell'Accademia dell'Arcadia . Visse sia in Italia che in Francia e Gran Bretagna. Scrisse alcuni romanzi, due tragedie e diversi saggi tra cui il \"Saggio sulla storia d'Italia\" e \"Notti romane al sepolcro degli Scipioni\".\n\u00c8 noto il suo ricco carteggio con il fratello Pietro.\nBiografia.\nFiglio del giurista milanese Gabriele Verri, giovanissimo partecip\u00f2 alle attivit\u00e0 dell'Accademia dei Pugni, fondata insieme al fratello Pietro Verri e agli amici Cesare Beccaria, Alfonso Longo, Pietro Secchi, Giambattista Biffi e Luigi Lambertenghi, e collabor\u00f2 al giornale \"Il Caff\u00e8\". In questo periodo scrisse il \"Saggio sulla storia d'Italia\" (1761-66).Dopo aver soggiornato in Francia (assieme a Beccaria fu ospite del barone d'Holbach) e Gran Bretagna dal 1767 visse a Roma e fu strettamente legato alla marchesa Margherita Sparapani Gentili Boccapadule diventandone nel tempo fedele compagno, devoto servitore e inseparabile amico.\nNella fase romana si occup\u00f2 di teatro: scenografo e attore per diletto, con lo pseudonimo de \u201cIl Putto\u201d fu tra i primi traduttori di William Shakespeare in italiano. Scrisse due tragedie: \"Pantea\", d'argomento classico, e \"La congiura di Milano\" d'argomento moderno, che pubblic\u00f2 insieme nel 1779 con il titolo di \"Tentativi drammatici\".\nNel 1782 pubblic\u00f2 il romanzo \"Le avventure di Saffo poetessa di Mitilene\", nel quale d\u00e0 di Saffo una rappresentazione di estrema purezza: il motivo del suicidio della poetessa a causa dell'amore non ricambiato non \u00e8 esente da influssi della moda wertheriana allora dilagante per l'Europa. La prima edizione fu stampata dal Giunchi di Roma nel 1780 con il falso luogo di Padova.\nL'opera che gli dette fama fu \"Notti romane al sepolcro degli Scipioni\", uscita in due parti, nel 1792 e nel 1804. Ci fu anche una terza parte rimasta inedita fino al 1967. \u00c8 un curioso caso di finzione letteraria (si immagina che il testo sia la traduzione di un manoscritto greco allora venuto alla luce, e l'inganno riusc\u00ec talmente bene che l'autore fin\u00ec col rivelarsi). \"Non \u00e8 traduzione, ma romanzo originale del cav. Alessandro Verri, milanese (\u2026) altrove ebbe il meritato onore di varie ristampe\" (Melzi, I, 103). \nDal 1792 fece parte dell'Arcadia di Roma col nome arcadico di \"Aristandro Pentelico\".\nTra gli altri suoi scritti vanno ricordati una traduzione di \"Dafni e Cloe\" di Longo Sofista (1812), il romanzo \"La vita di Erostrato\" (1815) e le \"Vicende memorabili de' suoi tempi dal 1789 al 1801\" del 1858.\nIl carteggio con il fratello Pietro \u00e8 il pi\u00f9 ricco e importante del Settecento italiano. Secondo un'ipotesi molto accreditata il fratello minore di Alessandro e Pietro Verri, Giovanni, fu il padre naturale di Alessandro Manzoni.\nOpere.\nAlessandro Verri si occup\u00f2 di teatro, saggistica e narrativa, nonch\u00e9 dell'edizione del periodico Il Caff\u00e8, con in fratello Pietro, con cui \u00e8 noto anche il carteggio. \u00c8 inoltre molto noto il suo carteggio."}
{"id": "2276570", "revid": "729019", "url": "https://it.wikipedia.org/wiki?curid=2276570", "title": "Maconacon", "text": "Maconacon \u00e8 una municipalit\u00e0 di Quarta classe delle Filippine, situata nella Provincia di Isabela, nella Regione della Valle di Cagayan.\nMaconacon \u00e8 formata da 10 baranggay:"}
{"id": "2276571", "revid": "125135603", "url": "https://it.wikipedia.org/wiki?curid=2276571", "title": "Radithor", "text": "Radithor fu una specialit\u00e0 medicinale realizzata negli anni venti del Novecento dal Bailey Radium Laboratory nel New Jersey, consigliata inizialmente per la cura della dispepsia, dell'impotenza e di altre 150 malattie endocrinologiche, che per\u00f2 nel giro di pochi anni si rivel\u00f2 dannosa e fatale a molti pazienti.\nIl preparato, basato su convincimenti errati e non basato su osservazioni scientifiche qualificate, causava i tipici danni da esposizione radiologica. Inoltre rendeva le ossa e gli organi altamente radioattivi. Consisteva di acqua distillata a cui veniva aggiunto un microcurie di radio 226 e di radio 228.\nLa diffusione di pasticche, pozioni e creme radioattive risale ai primi anni del Novecento e pu\u00f2 essere collegata alla medicina fisica dell'Ottocento, ma anche agli interventi del fisiologo tedesco Georg Wendt che riferivano di effetti benefici ottenuti sui topi grazie dall'esposizione al radio. Anche in Italia, nei suddetti periodi, si annoveravano campagne pubblicitarie e vendite di prodotti naturalmente o artificialmente radioattivi, su scala minore, e senza la ricaduta legale che sub\u00ec il Radithor. Molto nota quella di famose acque minerali.\nGrazie ad una riuscita campagna pubblicitaria, il Radithor fu venduto in 400.000 flaconi nel periodo che va dal 1925 al 1930, e tra i consumatori vi era il sindaco di New York James \"Jimmy\" Walker e il noto magnate e golfista Eben Byers, la cui malattia e la conseguente morte per avvelenamento da radio allert\u00f2 l'opinione pubblica sulle caratteristiche del Radithor.\nIn quegli anni la Food and Drug Administration (FDA) non era in grado di promuovere azioni legali contro case produttrici di farmaci, quindi fu la Federal Trade Commission, nel 1928, ad impegnarsi in uno studio sulle propriet\u00e0 terapeutiche del prodotto ed il 5 febbraio del 1930 l'azienda venne imputata di propagandare sia la non pericolosit\u00e0 del prodotto ed anche una efficacia ingannevole.\nIl 19 dicembre del 1931 una commissione di inchiesta intim\u00f2 l'azienda ad interrompere la vendita del prodotto. La FDA ne approfitt\u00f2 per richiedere maggiori poteri e sia in Europa sia in America si invocarono leggi per il controllo del radio."}
{"id": "2276573", "revid": "29244", "url": "https://it.wikipedia.org/wiki?curid=2276573", "title": "Teimour Radjabov", "text": ""}
{"id": "2276575", "revid": "122758151", "url": "https://it.wikipedia.org/wiki?curid=2276575", "title": "Gran Premio della Malesia 2009", "text": "Il Gran Premio della Malesia 2009 \u00e8 la seconda prova della stagione 2009 del Campionato mondiale di Formula 1. Si \u00e8 corso domenica 5 aprile 2009 sul Circuito di Sepang, sito a poca distanza dalla capitale malese Kuala Lumpur ed \u00e8 stato vinto da Jenson Button su Brawn GP, seguito da Nick Heidfeld e Timo Glock dopo l'interruzione della gara al 33\u00ba giro a causa dell'eccessiva pioggia: la gara \u00e8 infatti ricordata come una delle pi\u00f9 piovose nella storia della Formula 1.\nI punteggi ottenuti sono dimezzati in quanto la corsa non ha raggiunto il 75% del totale dei giri previsti.\nVigilia.\nRitenuto colpevole dell'incidente con Robert Kubica nel precedente GP, Sebastian Vettel sconta una penalit\u00e0 di 10 posizioni in griglia.\nLa Bridgestone, unico fornitore di pneumatici per il circus di Bernie Ecclestone, annuncia che per il weekend di gara fornir\u00e0 alle scuderie gomme con mescola \"dura\" e \"morbida\".\nIn seguito alla sostituzione del cambio, Rubens Barrichello retrocede, come da regolamento, di 5 posizioni rispetto alla posizione ottenuta nelle qualifiche ufficiali.\nAnche in questo gran premio vengono respinte le richieste di squalifica per le vetture dotate di diffusore. Anche in tal caso perci\u00f2 i risultati del gran premio sono \"sub judice\" sino alla decisione definitiva della FIA il 14 aprile.\nProve.\nNella prima sessione del venerd\u00ec si \u00e8 avuta questa situazione:\nNella seconda sessione del venerd\u00ec si \u00e8 avuta questa situazione:\nAl termine di queste prove, sulla Brawn GP di Rubens Barrichello \u00e8 stata necessaria la sostituzione del cambio, motivo per cui il pilota brasiliano viene arretrato di 5 posizioni sulla griglia di partenza, rispetto al risultato del sabato.\nNella sessione del sabato mattina si \u00e8 avuta questa situazione:\nQualifiche.\nNella sessione di qualificazione si \u00e8 avuta questa situazione:\nGara.\nAl via scatta bene Nico Rosberg, su Williams-Toyota, che dalla seconda fila riesce a conquistare la leadership davanti a Jarno Trulli, Fernando Alonso e Jenson Button, partito dalla pole position. Button passa Alonso prima della fine del giro. Seguono Barrichello, Raikkonen, Webber e Glock. \nIn pochi giri il terzetto di testa prende un netto vantaggio, con gli altri a soffrire il tappo di Alonso, partito con un elevato carico di benzina. Al quarto giro Barrichello riesce nel sorpasso e sale al quarto posto.\nAll\u2019undicesimo giro anche la\nFerrari di Kimi R\u00e4ikk\u00f6nen passa Alonso e sale al quinto posto, seguito da Webber un giro pi\u00f9 tardi. \nAl 15\u00ba giro Rosberg apre la tornata di stop, seguito da Trulli due giri dopo. Button allunga fino al ventesimo giro e diventa leader.\nIntanto il cielo malese, sempre pi\u00f9 cupo sopra il circuito, minaccia un temporale di dimensioni tropicali.\nCercando la mossa vincente per risalire posizioni, la Ferrari decide di giocare d'anticipo con Kimi R\u00e4ikk\u00f6nen: richiamato al box per la prima sosta al 17\u00ba giro, al finlandese vengono montate gomme da bagnato \"estremo\", quando ancora la pista \u00e8 asciutta. Il risultato \u00e8 che la pioggia arriva, ma con qualche giro di ritardo, quando ormai le gomme montate da R\u00e4ikk\u00f6nen hanno perso la loro efficacia.\nAl 22\u00ba giro comincia a piovere in maniera discontinua su alcuni punti del tracciato. Tutti rientrano per montare gomme da bagnato estremo ad eccezione di Timo Glock, che rientra in pista dopo il \"pit\" con gomme intermedie. Dietro ai primi quattro, ci sono Heidfeld, Hamilton, Webber e Massa.\nWebber passa Hamilton dopo un acceso duello e poi ha la meglio anche su Heidfeld. \u00c8 tuttavia Glock a risalire la china rapidamente girando anche 10\u201d a giro pi\u00f9 veloce. Al ventottesimo giro Barrichello, dopo aver passato Trulli, supera anche Rosberg e sale al secondo posto. Il giro successivo per\u00f2 \u00e8 protagonista di un leggero fuoripista che gli costa un paio di posizioni a favore di Glock e Webber. Nel frattempo tutti rientrano per montare gomme intermedie ad eccezione del tedesco della Toyota che diventa leader quando Button si ferma al giro 29.\nAl 30\u00ba giro tuttavia l'intensit\u00e0 della pioggia aumenta, fino ad assumere proporzioni di diluvio. Button recupera subito la prima posizione passando Glock, che rientra a montare le gomme da bagnato estremo. Il giro successivo si ferma Button che esce proprio davanti al tedesco, che ha appena passato Heidfeld. La sicurezza per i piloti non \u00e8 pi\u00f9 garantita e quindi si procede con l'ingresso della Safety Car. Nemmeno in regime di Safety Car si riesce a proseguire e quindi la direzione di corsa espone la bandiera rossa, che obbliga tutti i piloti alla sosta in griglia di partenza in attesa di nuove comunicazioni.\nVerso lo scadere delle due ore, tempo limite per una corsa, nonostante l'attenuazione della pioggia la direzione gara emana il comunicato che la gara non riprender\u00e0, a causa del sopraggiungere dell'oscurit\u00e0.\nLe posizioni vengono assegnate in base alla classifica al termine del 31\u00ba giro e quindi la vittoria viene assegnata a Jenson Button, davanti a Nick Heidfeld e Timo Glock. Non avendo completato il 75% del totale previsto, il regolamento prevede l'assegnazione di met\u00e0 punteggio.\nI risultati del GP sono stati i seguenti:\nDecisioni della FIA.\nIl 15 aprile, la FIA rigetta il ricorso contro le soluzioni tecniche adottate da Brawn, Williams e Toyota. Le classifiche del Gran Premio della Malesia e di quello d'Australia vengono cos\u00ec definitivamente confermate.\nPolemiche dopo la gara.\nA causa dell'interruzione della gara ci sono state molte polemiche. I piloti erano gi\u00e0 contrari a correre alle 5 del pomeriggio, perch\u00e9 in Malesia in questo periodo ogni sera si formano dei temporali, anche violenti. Inoltre la visibilit\u00e0, visto che si \u00e8 al tramonto, \u00e8 pi\u00f9 ridotta. La gara \u00e8 stata posticipata alle 17 per favorirne la visione al pubblico europeo ma ci\u00f2 non ha giovato alla corsa, interrotta dopo circa un'ora, con parere favorevole dei piloti che hanno detto che con quella visibilit\u00e0 era pericoloso continuare."}
{"id": "2276576", "revid": "80339", "url": "https://it.wikipedia.org/wiki?curid=2276576", "title": "Maslyaninsky", "text": ""}
{"id": "2276577", "revid": "80339", "url": "https://it.wikipedia.org/wiki?curid=2276577", "title": "Maslyaninsky rayon", "text": ""}
{"id": "2276579", "revid": "80339", "url": "https://it.wikipedia.org/wiki?curid=2276579", "title": "Distretto di Masljanino", "text": ""}
{"id": "2276580", "revid": "1005847", "url": "https://it.wikipedia.org/wiki?curid=2276580", "title": "Ferrovia Lecce-Otranto", "text": "La ferrovia Lecce\u2013Otranto \u00e8 una linea ferroviaria delle Ferrovie del Sud Est che raggiunge l'estremit\u00e0 orientale del \"tacco\" della penisola italiana. \"FSE\" la indica come Linea 7. Fino al 1933 faceva parte delle Ferrovie dello Stato.\nStoria.\nLa ferrovia Lecce\u2013Otranto \u00e8 l'estrema propaggine della Ferrovia Adriatica; venne infatti realizzata dalla Societ\u00e0 per le Strade Ferrate Meridionali a completamento della stessa dopo che il 15 gennaio 1866 era stata aperta la tratta Brindisi \u2013 Lecce. Rimaneva da costruire la tratta terminale Lecce \u2013 Otranto per la quale tuttavia aspre polemiche e campanilismi locali impedivano la scelta del percorso. A questo pose fine direttamente l'allora Ministro dei lavori pubblici Stefano Jacini che ne decret\u00f2 il tracciato. Cos\u00ec il 20 settembre del 1872 pot\u00e9 essere completato anche l'ultimo tratto di 19\u00a0km tra Maglie e Otranto.\nCon la nuova linea adriatica, prima comunicazione tra il meridione e il centro-nord dell'Italia, i costruttori speravano di rilanciare i commerci del Porto di Otranto. Ma fu il Porto di Brindisi ad accogliere la Valigia delle Indie e il traffico mercantile ad essa collegato cos\u00ec la tratta fino ad Otranto rimase interessata da un traffico di natura locale. Nel 1885 a seguito della legge di riordino delle ferrovie detta \"delle Convenzioni\" la linea entr\u00f2 a far parte del complesso di linee denominato Rete Adriatica e vi rimase fino al 1906 quando, in seguito alla statalizzazione delle Ferrovie Italiane del 1905, venne riscattata dallo Stato. La tratta Lecce \u2013 Maglie \u2013 Otranto scorporata dalla \"linea adriatica\" nel 1933 venne ceduta in concessione alle neocostituite Ferrovie del Sud Est.\nCaratteristiche.\nLa linea \u00e8 a binario unico, a scartamento normale e non elettrificata. Il 18 gennaio 2021 sono cominciati i lavori di elettrificazione tra Lecce e Zollino e tra Maglie e Otranto.\nUn significativo ammodernamento \u00e8 stato realizzato nel 2013, con la completa sostituzione dell'armamento contestuale alla posa in opera di traverse in cemento armato precompresso."}
{"id": "2276582", "revid": "92723", "url": "https://it.wikipedia.org/wiki?curid=2276582", "title": "Alan Baker", "text": "Studente di Harold Davenport allo University College di Londra, si trasfer\u00ec poi al Trinity College di Cambridge. Nel 1970 gli fu conferita la medaglia Fields per le sue ricerche nel campo delle equazioni diofantee; in seguito si \u00e8 interessato alla teoria dei numeri trascendenti, dimostrando una generalizzazione del teorema di Gel'fond. Nel 1972 gli \u00e8 stato assegnato il premio Adams.\nTra i suoi studenti vi sono stati John Coates, David Masser, Roger Heath-Brown, Yuval Flicker e Cameron Stewart."}
{"id": "2276587", "revid": "293633", "url": "https://it.wikipedia.org/wiki?curid=2276587", "title": "Banca Centrale della Nigeria", "text": ""}
{"id": "2276588", "revid": "767487", "url": "https://it.wikipedia.org/wiki?curid=2276588", "title": "Mallig", "text": "Mallig \u00e8 una municipalit\u00e0 di Quarta classe delle Filippine, situata nella Provincia di Isabela, nella Regione della Valle di Cagayan.\nMallig \u00e8 formata da 18 baranggay:"}
{"id": "2276589", "revid": "1543377", "url": "https://it.wikipedia.org/wiki?curid=2276589", "title": "Central Bank of Nigeria", "text": "La Central Bank of Nigeria \u00e8 la banca centrale della Nigeria. \u00c8 stata fondata nel 1958 e ha iniziato la propria operativit\u00e0 il 1\u00ba luglio 1959. La sede centrale \u00e8 ad Abuja.\nI principali obiettivi della banca sono enunciati nella legge che ne ha stabilito la creazione nel 1958: emettere valuta con corso legale, mantenere le riserve del paese, promuovere la stabilit\u00e0 monetaria e la solidit\u00e0 del sistema finanziario, agire come banchiere di ultima istanza e come consulente finanziario per il governo federale. Il ruolo della banca centrale come prestatore di ultima istanza e consulente del governo federale l'ha spinta a volte nelle torbide acque della regolamentazione. Dopo la fine del governo coloniale, il desiderio del governo di diventare proattivo nello sviluppo dell'economia divenne palese. In particolare, dopo la fine della guerra civile nigeriana, la banca segu\u00ec il desiderio del governo e intraprese un'azione risoluta al fine di supplire ad ogni deficit nell'allocazione del credito all'economia reale. La banca si trov\u00f2 presto coinvolta nell'erogazione diretta del credito ai consumatori, contravvenendo la propria intenzione originaria di operare attraverso le banche commerciali per quanto riguarda le attivit\u00e0 che coinvolgono il credito al consumo. Tuttavia, tale situazione discese dalla politica di indigenizzazione di quel momento. Nondimeno, il governo attraverso la banca centrale \u00e8 stato attivamente coinvolto nella creazione del sistema valutario e dei capitali della nazione, formando il consiglio di regolamento sui titoli e introducendo strumenti del tesoro nel mercato dei capitali.\nStoria.\nNel 1948 l'amministrazione coloniale istitu\u00ec una commissione d'inchiesta, sotto la guida di G.D. Paton, al fine di indagare sulle procedure bancarie in Nigeria. Prima di tale iniziativa, il settore bancario era quasi completamente senza controllo. La relazione di G.D. Paton, frutto del lavoro della commissione d'inchiesta, divenne la pietra d'angolo della prima legislazione bancaria del paese: il decreto bancario del 1952. Il decreto era pensato allo scopo di prevenire la proliferazione di banche che non fossero in grado di sopravvivere, e di tutelare l'attivit\u00e0 delle banche commerciali operanti nel rispetto della legge. Il decreto bancario scaten\u00f2 una rapida crescita nel settore, e con la crescita arrivarono anche le delusioni. Entro il 1958 alcune banche erano gi\u00e0 fallite. Per limitare ulteriori fallimenti e predisporre il passaggio del controllo agli indigeni, nel 1958 fu presentata alla camera bassa del Parlamento una proposta di legge per la creazione della Central Bank of Nigeria. La legge fu completamente implementata il 1\u00ba luglio 1959, quando la CBN divenne pienamente operativa. Nell'aprile 1960, la banca emise i suoi primi titoli zero-coupon a breve termine. Nel maggio 1961 la banca lanci\u00f2 la \"Lagos Bankers Clearing House\", che forniva alle banche autorizzate una camera di compensazione in cui cambiare e liquidare gli assegni rapidamente. Il 1\u00ba luglio 1961 la banca aveva completato l'emissione delle nuove banconote e monete nigeriane in tutti i tagli, nonch\u00e9 la remissione di tutta la precedente valuta del West African Currency Board.\nPresente.\nAttualmente, sotto la guida di Chukwuma C. Soludo, la banca sta vivendo un momento di successo, parzialmente dovuto alla crescita dei prezzi del petrolio greggio. L'utilizzo da parte della banca della capitalizzazione ha dato maggior forza al settore bancario rispetto al precedente tentativo della banca centrale, poi fallito, di controllare la caduta di molte banche d'affari e commerciali nei primi anni novanta. Nel 1990 il programma di liberalizzazione previsto dal Piano di Aggiustamento Strutturale adottato, port\u00f2 a una crescita senza precedenti del settore bancario.\nTuttavia, un gran numero di banche erano principalmente impegnate in operazioni di arbitraggio e nella ricerca di fondi governativi per stare a galla. Nel 1995 la maggior parte delle banche erano in difficolt\u00e0.\nIl nome di Soludo e degli altri dirigenti della CBN sono frequentemente utilizzati dai truffatori nelle operazioni di truffa alla nigeriana."}
{"id": "2276592", "revid": "857138", "url": "https://it.wikipedia.org/wiki?curid=2276592", "title": "Naguilian", "text": "Il toponimo Naguilian pu\u00f2 riferirsi a diverse localit\u00e0 delle Filippine:"}
{"id": "2276595", "revid": "125874158", "url": "https://it.wikipedia.org/wiki?curid=2276595", "title": "Rommel, la volpe del deserto", "text": "Rommel, la volpe del deserto (\"The Desert Fox: The Story of Rommel\") \u00e8 un film biografico del 1951 diretto da Henry Hathaway.\nTrama.\nIl film descrive la vita di uno dei pi\u00f9 famosi generali feldmarescialli di Hitler, Erwin Rommel, dalla sconfitta tedesca nella seconda battaglia di El Alamein del 1942 fino al momento del complotto contro il \"F\u00fchrer\" del 1944. L'importanza di Rommel nel processo decisionale di Hitler aumenta sempre di pi\u00f9 con l'evolversi delle vicende belliche. Egli viene avvicinato da un gruppo che vorrebbe arrestare Hitler e sostituirlo con lui. Egli esita ed infine insiste per incontrare Hitler e sforzarsi di riportarlo alla ragione. Ma il \"F\u00fchrer\" non gli d\u00e0 retta ed appare ai suoi occhi illuso: egli farnetica circa nuove armi che ribalteranno le sorti della guerra e cambieranno il mondo per secoli. Rommel \u00e8 deluso, ma non partecipa al complotto. Le cose per\u00f2 peggiorano dopo lo sbarco alleato in Normandia del 6 giugno 1944.\nIl 20 luglio dello stesso anno ha luogo l'attentato a Hitler organizzato dal Colonel Klaus von Stauffenberg, che piazza una bomba sotto il tavolo intorno al quale Hitler teneva la quotidiana riunione con lo stato maggiore sulla situazione militare, in un edificio all'interno del complesso del \"F\u00fchrerhauptquartier\" \"Wolfsschanze\", nei pressi di Rastenburg, nel cuore della foresta di G\u00f6rlitz, nella Prussia orientale. Per una serie di concause l'attentato non va a buon fine: quattro persone restano uccise, ma non l'obiettivo dell'attentato, Adolf Hitler, che se la cava con alcune ferite solo superficiali. A causa della sua amicizia con alcuni del cospiratori Erwin Rommel viene accusato di tradimento.\nAlcuni altri ufficiali di grado elevato, compreso almeno un altro generale-feldmaresciallo, Erwin von Witzleben, furono soggetti ad un umiliante processo pubblico che termin\u00f2 con la condanna all'impiccagione. A Rommel fu invece concessa un'alternativa: il suicidio e la promessa che la moglie ed il figlio non sarebbero stati imprigionati o peggio. Rommel decise in un primo tempo di difendersi di fronte ad un tribunale popolare, ma quando seppe che i famigliari di un traditore potevano a loro volta essere processati, decise di suicidarsi per proteggerli. In effetti, dopo la morte del congiunto, moglie e figlio non furono sottoposti ad alcuna restrizione e sopravvissero alla guerra.\nLibro.\nLa vicenda \u00e8 narrata rigorosamente dall'attore Michael Rennie, che presta la sua voce al colonnello Desmond Young, autore del libro \"The Desert Fox\", soggetto del film. Young recita la parte di s\u00e9 stesso nel film, doppiato da Rennie. Il colonnello Young, che prestava servizio nell'Armata Indiana in Nordafrica, incontr\u00f2 brevemente, da prigioniero di guerra, il generale Rommel. Egli si fece carico di scoprire, dopo la fine della guerra, quale fosse stata realmente la sorte di Rommel nei suoi ultimi anni di vita. Quando Young inizi\u00f2 a scrivere il proprio libro, si credeva che Rommel fosse deceduto per le ferite riportate allorch\u00e9 un aereo alleato attacc\u00f2 l'auto in cui viaggiava, e non per il veleno che gli era stato portato da emissari di Hitler."}
{"id": "2276596", "revid": "486946", "url": "https://it.wikipedia.org/wiki?curid=2276596", "title": "Strada Europea E4", "text": ""}
{"id": "2276601", "revid": "287204", "url": "https://it.wikipedia.org/wiki?curid=2276601", "title": "Togucinskij rajon", "text": ""}
{"id": "2276603", "revid": "80339", "url": "https://it.wikipedia.org/wiki?curid=2276603", "title": "Togucinskij", "text": ""}
{"id": "2276605", "revid": "80339", "url": "https://it.wikipedia.org/wiki?curid=2276605", "title": "Toguchinsky", "text": ""}
{"id": "2276606", "revid": "80339", "url": "https://it.wikipedia.org/wiki?curid=2276606", "title": "Toguchinsky rayon", "text": ""}
{"id": "2276607", "revid": "87128", "url": "https://it.wikipedia.org/wiki?curid=2276607", "title": "Strada Europea E06", "text": ""}
{"id": "2276609", "revid": "767487", "url": "https://it.wikipedia.org/wiki?curid=2276609", "title": "Naguilian (Isabela)", "text": "Naguilian \u00e8 una municipalit\u00e0 di Quarta classe delle Filippine, situata nella Provincia di Isabela, nella Regione della Valle di Cagayan.\nNaguilian \u00e8 formata da 25 baranggay:"}
{"id": "2276611", "revid": "729019", "url": "https://it.wikipedia.org/wiki?curid=2276611", "title": "Siemens-Schuckert D.III", "text": "Il Siemens-Schuckert D.III fu un caccia biplano monoposto sviluppato dall'azienda tedesco imperiale Siemens-Schuckertwerke negli anni dieci del XX secolo.\nEvoluzione sul precedente Siemens-Schuckert D.IIc rimasto allo stadio di prototipo, venne introdotto a fine 1917 come equipaggiamento dei reparti da caccia della Luftstreitkr\u00e4fte, la componente aerea del Deutsches Heer (l'esercito imperiale tedesco), durante la Prima guerra mondiale.\nStoria del progetto.\nNel 1917 la Siemens-Schuckertwerke, invitata dall'Idflieg a progettare ed a sviluppare motori che potessero essere utilizzati dalla forza aerea tedesco imperiale, svilupp\u00f2 una versione ingrandita nelle misure del modello rotativo Siemens-Halske Sh.I adattandolo al precedente D.IIc rimasto allo stadio di prototipo. Il nuovo modello, identificato dall'Idflieg come D.III (terzo modello dei D-Typ, caccia biplano monoposto, sviluppati dall'azienda) riprendeva l'impostazione classica dei pari ruolo del periodo, monomotore con velatura biplana e carrello d'atterraggio fisso, ed era equipaggiato, come il precedente D.II con il motore Siemens-Halske Sh.III, un nuovo motore rotativo 11 cilindri raffreddato ad aria in grado di erogare una potenza pari a 160 PS (118 kW).\nPresentato alla commissione esaminatrice questa lo valuto positivamente e l'Idflieg stipul\u00f2, nel dicembre 1917, un iniziale contratto di fornitura per venti esemplari seguito, nel febbraio 1918 da un secondo per altre trenta unit\u00e0.\nImpiego operativo.\nFurono approssimativamente 41 gli esemplari di D.III destinati ai reparti di prima linea e consegnati tra l'aprile ed il maggio 1918. Molti esemplari vennero assegnati allo \"Jagdgeschwader\" II, dove i piloti se ne dichiararono entusiasti per l'eccellente manovrabilit\u00e0 e velocit\u00e0 di salita. Rimasero tuttavia alcuni problemi relativi all'affidabilit\u00e0 dei motori che solamente dopo sette delle dieci ore previste di funzionamento ininterrotto mostravano preoccupanti segni di surriscaldamento con pericolo di grippaggio dei pistoni nelle canne dei cilindri. L'origine del problema fu poi individuata nell'adozione del \"Voltol\", un olio lubrificante a base minerale che era andato a sostituire l'olio di castoro usato fino a quel momento, pi\u00f9 adatto ma divenuto di scarsa reperibilit\u00e0 nel frangente bellico. Tuttavia, la cappottatura integrale che racchiudeva il motore non era in grado di fornire un adeguato flusso d'aria per raffreddare l'unit\u00e0.\nVerso la fine del maggio 1918 lo \"Jagdgeschwader\" II rimpiazz\u00f2 i propri D.III con il pi\u00f9 anziano triplano Fokker Dr.I. I D.III rimasti vennero riconsegnati agli stabilimenti Siemens-Schuckert per un aggiornamento che prevedeva la sostituzione del motore con i nuovi Sh.IIIa, l'adozione di una deriva dalle maggiori dimensioni e la modifica della cappottatura con un'apertura di dimensioni maggiorate per consentire un maggior flusso d'aria e, di conseguenza, un raffreddamento dell'unit\u00e0 motrice pi\u00f9 efficace, modifiche adottate da un ulteriore lotto di trenta nuovi D.III. Al termine della produzione il totale di esemplari costruiti si attesto sulle 80 unit\u00e0.\nNel luglio 1918 i D.III ritornarono in servizio attivo nel ruolo di caccia intercettore negli squadroni destinati alla difesa del territorio nazionale venendo da quel momento rimpiazzati nella produzione in serie dal successivo Siemens-Schuckert D.IV."}
{"id": "2276623", "revid": "767487", "url": "https://it.wikipedia.org/wiki?curid=2276623", "title": "Palanan", "text": "Palanan \u00e8 una municipalit\u00e0 di Terza classe delle Filippine, situata nella Provincia di Isabela, nella Regione della Valle di Cagayan.\nPalanan \u00e8 formata da 17 baranggay:"}
{"id": "2276625", "revid": "22690717", "url": "https://it.wikipedia.org/wiki?curid=2276625", "title": "Bad Lauterberg", "text": ""}
{"id": "2276628", "revid": "767487", "url": "https://it.wikipedia.org/wiki?curid=2276628", "title": "Quezon (Isabela)", "text": "Quezon \u00e8 una municipalit\u00e0 di Quarta classe delle Filippine, situata nella Provincia di Isabela, nella Regione della Valle di Cagayan.\nQuezon \u00e8 formata da 15 baranggay:"}
{"id": "2276633", "revid": "767487", "url": "https://it.wikipedia.org/wiki?curid=2276633", "title": "Quirino (Isabela)", "text": "Quirino \u00e8 una municipalit\u00e0 di Quinta classe delle Filippine, situata nella Provincia di Isabela, nella Regione della Valle di Cagayan.\nQuirino \u00e8 formata da 21 baranggay:"}
{"id": "2276635", "revid": "1305772", "url": "https://it.wikipedia.org/wiki?curid=2276635", "title": "Edward Montagu, III conte di Sandwich", "text": "Biografia.\nEra il primogenito maschio del Edward Montagu, II conte di Sandwich, e di sua moglie, Lady Anne Boyle.\nDal 1672 al 1688, anno della morte del padre, gli venne attribuito il titolo di visconte Hinchingbrooke.\nMatrimonio.\nNel 1689 spos\u00f2 Elizabeth Wilmot, figlia di John Wilmot, II conte di Rochester, scrittore e amico di re Carlo II d'Inghilterra. Ebbero due figli, ma solo uno raggiunse l'et\u00e0 adulta:\nMorte.\nMor\u00ec il 20 ottobre 1729, all'et\u00e0 di 59 anni."}
{"id": "2276637", "revid": "121836", "url": "https://it.wikipedia.org/wiki?curid=2276637", "title": "John Montagu", "text": ""}
{"id": "2276640", "revid": "287204", "url": "https://it.wikipedia.org/wiki?curid=2276640", "title": "Musica del Marocco", "text": "La musica del Marocco \u00e8 profondamente variegata e riflette l'eterogeneit\u00e0 culturale del paese. I numerosi stili musicali sono profondamente legati a quelli diffusi nel resto del Maghreb. La principale distinzione sussiste tra i generi delle antiche citt\u00e0 imperiali, come F\u00e8s, Rabat, Sal\u00e9, Mekn\u00e8s, T\u00e9touan, Tangeri e Chefchaouen e quelli delle zone rurali. Le antiche citt\u00e0 infatti accolsero in massa i rifugiati musulmani andalusi giunti in massa in seguito alla \"Reconquista\", che portarono la loro tradizione musicale arabo-andalusa.\nGeneri.\nMusica arabo-andalusa.\nAlle citt\u00e0 del Marocco \u00e8 associata la musica arabo-andalusa, diffusa in gran parte delle citt\u00e0 del resto del Maghreb, che trae origine dalla tradizione di al-Andalus. Tra l principali forme di musica arabo-andalusa diffuse in Marocco si citano l'al-\u00c2la e il gharnati. Altra forma di musica classica \u00e8 il malhun.\nLe scuole di musica arabo-andalusa si sono sviluppate in tutto il Marocco, in seguito al loro trasferimento dalla penisola iberica dovuta all'espulsione dei musulmani andalusi e degli ebrei sefarditi dalla regione in seguito alla \"Reconquista\". La scuola di Valencia \u00e8 oggi situata a F\u00e8s, mentre quella di Granada ha sede T\u00e9touan e a Chefchaouen. Anche le citt\u00e0 di Tangeri e Mekn\u00e8s hanno delle proprie orchestre. Gli ebrei sefarditi, che rappresentavano la maggioranza degli ebrei marocchini in molte citt\u00e0, svolsero un ruolo importante nel tramandare questa tradizione orale.\nLa musica arabo-andalusa utilizza strumenti quali, l'oud, il rebab, la darbouka, la taarija, il qanun e la kamenjah. Altri strumenti sono stati poi introdotti come il pianoforte, il banjo e il clarinetto anche se nessuno di questi con continuit\u00e0.\nIn origine, esistevano ventiquattro nuba, una per ogni ora del giorno, ma solamente quattro nuba sono arrivate a noi interamente, pi\u00f9 altre sette solo in forma parziale. Una nuba completa pu\u00f2 durare dalle sei alle sette ore e pu\u00f2 essere divisa in cinque parti chiamate \"mizan\", ognuna con una propria corrispondenza ritmica. Le forme ritmiche che compongono una nuba sono, nell'ordine, le seguenti:\nOgni mizan inizia con un preludio strumentale chiamato \"tuashia\", \"m'shaliya\" o \"bughya\", seguito da una ventina di canzoni (\"sana'a\") che compongono ogni mizan.\nReggada.\nLa Reggada \u00e8 un genere musicale marocchino originario del Rif, pi\u00f9 precisamente della citt\u00e0 di Ain Reggada. Gli strumenti utilizzati sono: Adjoun, Tamja, Galal, Ghaita e Zamar.\nDakka Marrakchia.\nLa Dakka Marrakchia (o pi\u00f9 semplicemente dakka, anche detta dekka, daqqa o deqqa) \u00e8 una forma musicale rituale e folcloristica, tipica della citt\u00e0 di Marrakech. \nAhidous.\nL\u2019ahidous \u00e8 una danza tradizionale praticata dalle trib\u00f9 berbere del Medio e Alto Atlante, in cui uomini e donne, affiancati gomito a gomito, formano linee morbide e ondeggianti, accompagnandosi con canti (in berbero \"izli\", plurale \"izlan\") al ritmo del bendir.\nGnawa.\nCon musica gnawa ci si riferisce in genere ad una peculiare sonorit\u00e0 tradizionale praticata dai gnawa, un gruppo etnico discendente dagli schiavi neri subsahariani.\nHait.\nIl Hait (o Hayt) \u00e8 una musica tradizionale di gran espressione corporale ed un marcato ritmo creati principalmente con flauti e tamburi come il darbuka."}
{"id": "2276643", "revid": "93556", "url": "https://it.wikipedia.org/wiki?curid=2276643", "title": "Anatolij Jakovlevi\u010d Solov'\u00ebv", "text": "Educazione.\nAnatolij Solov'\u00ebv fin\u00ec gli studi alla scuola militare superiore di aviazione Lenin Komsomol \u010cernigov nel 1972.\nRiconoscimenti ed Onori.\nRicevette l'Ordine di Lenin e la \"stella d'oro\", l'Ordine della Rivoluzione di Ottobre e sei forze armate.\nCarriera.\nAnatolij Solov'\u00ebv lavor\u00f2 dal 1972 al 1976 come pilota e comandante nel distretto militare estremo orientale. Dall'agosto 1976 fu un apprendista cosmonauta al Centro di addestramento cosmonauti Jurij Gagarin. Nel gennaio 1979, termin\u00f2 gli studi. Dal 1979 al 1984, fu addestrato per far parte di missioni con la Sojuz-T, la Saljut 7 e di una missione verso la stazione orbitale Mir come collaudatore.\nIl primo volo spaziale di Solov'\u00ebv avvenne nel 1988 con la Sojuz TM-5. Dall'11 febbraio al 9 agosto 1990, il colonnello Solov'\u00ebv comp\u00ec un volo a lungo termine (179 giorni) sulla stazione Mir con la Sojuz TM-9. Successivamente \u00e8 tornato nello spazio con la Sojuz TM-15. Fu il comandante di un volo russo per la Mir-18 sulla Sojuz TM-21 facente parte del programma Mir-Shuttle; nell'ambito dello stesso programma ha volato sullo Space Shuttle Atlantis nel 1995 con la missione STS-71. Ha effettuato il suo ultimo volo spaziale nel 1997 con la Sojuz TM-26. Solov'\u00ebv detiene il record per il maggior tempo trascorso in attivit\u00e0 extraveicolari: oltre 82 ore."}
{"id": "2276650", "revid": "293633", "url": "https://it.wikipedia.org/wiki?curid=2276650", "title": "Banca Centrale della Mauritania", "text": ""}
{"id": "2276654", "revid": "125636551", "url": "https://it.wikipedia.org/wiki?curid=2276654", "title": "Catherine Middleton", "text": "Catherine \u00e8 nata a Reading e cresciuta presso Chapel Row, un villaggio presso Newbury, nel Berkshire, in Inghilterra. Ha studiato storia dell'arte in Scozia all'Universit\u00e0 di St Andrews, dove ha incontrato il principe William nel 2001. Il loro fidanzamento ufficiale \u00e8 stato annunciato nel novembre del 2010 e la coppia \u00e8 convolata a nozze il 29 aprile 2011 nell'Abbazia di Westminster. I loro figli, George Alexander Louis, Charlotte Elizabeth Diana e Louis Arthur Charles, sono rispettivamente terzo, quarta e quinto in linea di successione al trono del Regno Unito.\nL'impatto avuto da Catherine sulla moda e sui costumi inglesi ed americani \u00e8 stato definito dai media come \"Kate Middleton effect\", e nel 2012 come pure nel 2013, \u00e8 stata prescelta tra le \"100 persone pi\u00f9 influenti nel mondo\" dalla rivista \"Time\".\nBiografia.\nOrigini familiari.\nIl padre di Catherine, Michael, e i suoi antenati in linea paterna provenivano da Leeds, nello Yorkshire.\nLa bisnonna paterna, Olive, apparteneva alla famiglia Lupton, che \u00e8 indicata negli Archivi della City of Leeds come \"landed gentry\", una dinastia dedita agli affari ed alla politica; Olive crebbe a \"Potternewton Hall Estate\" assieme alla cugina, la baronessa von Schunck (nata Kate Lupton).\nTra gli antenati della duchessa per via paterna ricordiamo il trisavolo, il politico Francis Martineau Lupton (1848\u20131921), il cui cugino di primo grado, Sir Thomas Martineau, era zio di Neville Chamberlain, primo ministro inglese durante il periodo della Seconda guerra mondiale.\nGli antenati materni di Catherine Middleton, gli Harrison, appartengono invece alla classe lavoratrice, una famiglia di minatori originari del Sunderland e della contea di Durham. Tra gli antenati per parte materna ricordiamo Sir Thomas Conyers, IX baronetto (1731\u20131810), che era discendente di re Edoardo IV tramite la sua figlia illegittima, Elisabetta Plantageneta. Altri antenati furono Sir Thomas Fairfax (1475\u20131520) e sua moglie Anne Gascoigne, la quale era a sua volta una discendente di re Edoardo III.\nInfanzia e istruzione.\nCatherine Elizabeth Middleton \u00e8 nata il 9 gennaio 1982 a Reading, nel Regno Unito, figlia di Michael Francis Middleton (23 giugno 1949), ex assistente di volo e, in seguito, dipendente della British Airways e di Carol Elizabeth Goldsmith (31 gennaio 1955) anche lei ex assistente di volo. I genitori si conobbero sul posto di lavoro e si sposarono nel giugno 1980 nel Buckinghamshire. Nel 1984 si trasfer\u00ec ad Amman, in Giordania, dove il padre lavorava per la British Airways. I Middleton tornarono nel Berkshire nel settembre 1986. La famiglia della nonna materna, gli Harrison, apparteneva alla classe operaia. Nel 1987 i Middleton fondarono una propria societ\u00e0, la \"Party Pieces\", che vende per corrispondenza accessori per feste. Kate ha una sorella, Philippa Charlotte \"Pippa\" (1983), e un fratello, James William (1987).\nHa frequentato la St. Andrew's School a Pangbourne, nel Berkshire. Dopo il diploma ha soggiornato per tre mesi a Firenze, dove ha studiato italiano e storia dell'arte. Successivamente ha frequentato il Marlborough College nel Wiltshire.\nNel 2001 a marzo, si iscrive all'Universit\u00e0 di St. Andrews, dove ha conosciuto e iniziato a frequentare il principe William, suo compagno di studi. Per un breve periodo nel 2007, Kate e William decidono di troncare la relazione, per riprenderla in seguito.\nMatrimonio.\nL'inizio della relazione col principe William.\nNel 2001, Kate Middleton incontr\u00f2 per la prima volta il principe William mentre entrambi erano studenti, nella St Salvator's Hall dell'Universit\u00e0 di St Andrews. La coppia inizi\u00f2 ad uscire insieme nel 2003 anche se la relazione non venne confermata da subito.\nL'attenzione dei media inizi\u00f2 ad aumentare dopo il suo 25\u00ba compleanno nel gennaio del 2007. Due gruppi giornalistici, News International, che pubblica \"The Times\" e \"The Sun\", e la Guardian Media Group, che pubblica \"The Guardian\", decisero in primo momento di pubblicare foto e articoli sulla giovane ragazza che si stava facendo strada in compagnia del principe, ma dietro minacce dei legali di lei ritirarono tutto. Kate Middleton prese parte alla Passing Out Parade del principe William alla Royal Military Academy Sandhurst il 15 dicembre 2006.\nIl 17 maggio 2008, Catherine prese parte al matrimonio del cugino del principe William, Peter Phillips con Autumn Kelly, cerimonia a cui il principe non prese parte. Il 19 luglio 2008, venne invitata al matrimonio di Lady Rose Windsor e George Gilman. Il principe William era impegnato in una serie di operazioni militari nei Caraibi a bordo della HMS \"Iron Duke\". Nel 2010, Kate Middleton ag\u00ec legalmente ancora una volta contro due agenzie pubblicitarie ed il fotografo Niraj Tanna che l'aveva paparazzata col principe a Natale del 2009. Ottenne da questo atto delle scuse pubbliche e 5000 sterline di danni.\nIl matrimonio.\nCinque mesi dopo l'annuncio del fidanzamento ufficiale, Catherine \u00e8 convolata a nozze con il principe William il 29 aprile 2011. Il rito viene celebrato nell'abbazia di Westminster alla presenza della regina Elisabetta II, di tutta la famiglia reale e di 1900 invitati. L'abito di Catherine viene disegnato da Sarah Burton per Alexander McQueen. Alle nozze, oltre ai parenti degli sposi, erano presenti anche i rappresentanti delle principali monarchie europee.\nDal loro matrimonio sono nati tre figli: George Alexander Louis, nato il 22 luglio 2013, Charlotte Elizabeth Diana, nata il 2 maggio 2015 e Louis Arthur Charles, nato il 23 aprile 2018.\nImmagine pubblica.\nKate \u00e8 considerata soprattutto nel Regno Unito un'icona di stile: diversi siti internet e settimanali, compresi \"Vanity Fair\" e \"Style.com\" l'hanno inclusa in diverse classifiche. Il sito \"BeautifulPeople.com\" l'ha posta al terzo posto nella classifica delle reali pi\u00f9 belle di sempre, dietro a Grace di Monaco e Rania di Giordania, e davanti alla defunta suocera, Lady Diana Spencer. Nel Regno Unito le sono state dedicate addirittura delle bambole.\nL'immagine di Kate Middleton \u00e8 spesso accostata a quella di Diana, sia per quanto riguarda lo stile che per quanto riguarda l'impegno sociale: la principessa del Galles dava sostegno a varie associazioni (ricordiamo principalmente le campagne da lei sostenute contro l'AIDS e le mine antiuomo), mentre Catherine d\u00e0 il proprio supporto ad alcune associazioni i cui nomi furono resi noti nel 2012. Per celebrare i 50 anni della principessa del Galles, il settimanale \"Newsweek\" ha pubblicato in copertina un fotomontaggio in cui le due camminano assieme.\nLa prima apparizione pubblica di Kate col principe Wiliam dopo il loro annuncio di fidanzamento fu per l'evento organizzato dalla Teenage Cancer Trust nel dicembre del 2010. Il 24 febbraio 2011, due mesi prima del matrimonio, venne ufficialmente introdotta alla vita pubblica del regno con partecipazioni ad eventi a fianco del principe a Trearddur, Anglesey, nel Galles del nord. Il giorno successivo la coppia presenzi\u00f2 a St Andrews alla cerimonia di festeggiamento dei 600 anni della fondazione della locale universit\u00e0. Nel marzo del 2011, la coppia viaggi\u00f2 a Belfast. L'ultima uscita pubblica della coppia prima del matrimonio fu la visita alla Darwen Aldridge Community Academy. Il 16 febbraio 2011, Clarence House annunci\u00f2 il primo tour reale della coppia in Canada nel luglio del 2011. Nel maggio del 2011, poco dopo il matrimonio, Clarence House annunci\u00f2 che il duca e la duchessa avrebbero esteso il loro viaggio sino in California. Fu questa la prima visita della duchessa negli Stati Uniti.\nIl primo incarico ufficiale della duchessa dopo il matrimonio fu a maggio quando incontr\u00f2 il presidente statunitense Barack Obama e sua moglie Michelle. Il 26 ottobre 2011, fece la propria prima uscita pubblica sola per l'evento organizzato da In Kind Direct, per conto del principe di Galles che si trovava in Arabia Saudita. Il 2 novembre, il duca e la duchessa hanno visitato la UNICEF Supply Division Centre di Copenaghen, in Danimarca. Il giorno di San Patrizio, il 17 marzo 2012, la duchessa ha partecipato ai tradizionali festeggiamenti con le \"Irish Guards\" nella loro base di Aldershot; fu questo il suo primo incarico di carattere militare. Il 19 marzo, tenne il suo primo discorso pubblico per l'apertura di una casa di accoglienza per bambini da parte dell'East Anglia's Children's Hospices (EACH), associazione di cui \u00e8 patrona.\nNel giugno 2012, la \"Foundation of Prince William and Prince Harry\" venne rinominata \"The Royal Foundation\" per meglio riflettere il contributo dato da Catherine agli intenti caritatevoli della famiglia reale. Il duca e la duchessa sono stati inoltre ambasciatori per le Olimpiadi estive del 2012 tenutesi a Londra, assieme al principe Harry. Come parte del suo ruolo, la duchessa ha preso parte a numerosi eventi sportivi nel corso delle celebrazioni.\nNel settembre del 2012, il duca e la duchessa si sono imbarcati per un tour a Singapore, Malaysia, Tuvalu e Isole Salomone come parte delle celebrazioni per il Giubileo di diamante di Elisabetta II. Durante questa visita, tenne il suo primo discorso ufficiale all'estero visitando un orfanotrofio in Malaysia.\nDopo la nascita del principe George, la duchessa riprese gli impegni ufficiali sul finire di agosto quando accompagn\u00f2 il duca ad incontrare i corridori impegnati nella ultra-maratona sull'isola di Anglesey.\nAll'inizio di marzo del 2014, venne annunciato che la coppia avrebbe fatto un tour in Nuova Zelanda ed Australia dal 16 al 25 aprile successivo. Il tour fu la prima visita ufficiale di Catherine col principe George dopo il suo battesimo nell'ottobre del 2013. Il tour ebbe inizio in Nuova Zelanda da Wellington, procedendo poi per Blenheim, Auckland, Dunedin, Queenstown e Christchurch. Termin\u00f2 in Australia con la visita di Sydney, delle Blue Mountains, di Brisbane, di Ulu\u1e5fu, Adelaide e di Canberra. Nel giugno del 2014, la coppia si rec\u00f2 in visita in Francia per commemorare il 70\u00ba anniversario dello Sbarco in Normandia.\nIl 21 luglio 2014, venne annunciato il primo viaggio in solitaria della duchessa, in visita all'isola di Malta il 20-21 settembre 2014, durante le celebrazioni del 50\u00b0 dell'indipendenza dell'isola. Il suo viaggio ad ogni modo venne cancellato ed il duca prese il suo posto dopo l'annuncio della sua seconda gravidanza ad inizio settembre. Nel dicembre del 2014, la coppia visit\u00f2 gli Stati Uniti e prese parte ad una cena di beneficenza al Metropolitan Museum of Art. Nell'aprile del 2016, la duchessa e suo marito hanno preso parte ad un viaggio in India e nel Bhutan. Il duca e la duchessa hanno compiuto un nuovo tour in Canada nel settembre del 2016. Nel 2017 la coppia ha compiuto viaggi in Francia, Polonia, Germania e Belgio. La duchessa si \u00e8 recata inoltre in visita alla citt\u00e0 di Lussemburgo nel maggio del 2017 per le celebrazioni del Trattato di Londra.\nNel gennaio del 2018, la coppia ha visitato Svezia e Norvegia.\nOpere caritatevoli.\nNel marzo del 2011, il duca e la duchessa disposero che i doni di nozze raccolti per il loro matrimonio andassero alla The Royal Foundation per opere caritatevoli. Questo desiderio, condiviso dal principe William, venne fortemente voluto da Catherine a riflettere da subito il suo interesse particolare nei confronti delle opere caritatevoli.\nLa duchessa ha ad oggi un gran numero di patronati anche personali: The Art Room, National Portrait Gallery, East Anglia's Children's Hospice, Action on Addiction, Place2Be, Museo di storia naturale, Anna Freud Centre, Sportsaid e la The 1851 Trust. La duchessa \u00e8 anche patrona della 100 Women in Hedge Fund's Philanthropic Initiatives, assieme al principe William ed al principe Harry. Nel 2017, \u00e8 divenuta patrona del The Lawn Tennis Association, dell'All England Lawn Tennis and Croquet Club\ne di Action for Children.\n\u00c8 inoltre volontaria dell'associazione inglese degli scout nel Galles del nord.\nNell'ottobre del 2012, la duchessa ha concesso il proprio patronato al programma M-PACT (Moving Parents and Children Together), uno dei programmi attivati dal Regno Unito per focalizzare l'attenzione della comunit\u00e0 sull'impatto delle droghe nei ragazzi e nelle famiglie.\nNel dicembre del 2015, ha assunto il patronato dei cadetti della RAF dai 12 ai 19 anni. Il duca di Edimburgo, che lo era stato per i 63 anni precedenti, le concesse formalmente tale onore nel corso di un'udienza a Buckingham Palace.\nNel febbraio del 2018, la duchessa \u00e8 divenuta patrona del Royal College of Obstetricians and Gynaecologists. Ha lanciato nell'occasione anche \"Nursing Now\", una campagna di tre anni per promuovere la formazione di infermiere qualificate e volontarie come lo furono sua nonna e la sua bisnonna. A marzo del 2018, \u00e8 stato annunciato che la duchessa di Cambridge sarebbe divenuta la prima patrona reale del Victoria and Albert Museum.\nTitoli, trattamento e stemma.\nTitoli e trattamento.\nIl titolo e trattamento completo di Catherine \u00e8 il seguente:\"Sua Altezza Reale \"Catherine Elizabeth\", Duchessa di Cambridge, Contessa di Strathearn, Baronessa Carrickfergus, Dama di Gran Croce dell'Ordine Reale Vittoriano\".\nCatherine non usa un cognome particolare: ha ricevuto i titoli in virt\u00f9 del matrimonio, in quanto William \u00e8 duca di Cambridge. In occasione del matrimonio \u00e8 stato creato un monogramma raffigurante le iniziali degli sposi.\nStemma.\nPrima del matrimonio, la famiglia Middleton aveva creato uno stemma da nubile per Catherine. La blasonatura \u00e8 la seguente:\nLo stemma \u00e8 stato concesso al momento del suo matrimonio con il principe William al padre di Kate, definito tecnicamente capo armigero della casata dei Middleton. Lo stemma \u00e8 stato creato \"ex novo\" il 19 aprile 2011 grazie alla collaborazione dell'ufficio araldico nazionale inglese con il seguente significato: la linea di divisione tra i due colori dello scudo (rosso e blu sono i due colori principali della bandiera inglese) \u00e8 il riferimento pi\u00f9 esplicito al cognome di famiglia \"Middleton\" (traducibile letteralmente con \"mezzotono\"). Le ghiande sono uno dei simboli tradizionali dell'Inghilterra e si trovano anche nello stemma del Berkshire occidentale, dove la famiglia ha vissuto per 30 anni. Le tre ghiande inoltre indicano i tre figli avuti dai genitori di Kate. Lo scaglione centrale dorato \u00e8 un riferimento invece a Carole, madre di Kate, il cui cognome \u00e8 appunto Goldsmith (ovvio il riferimento all'oro). I due \"chevronels \"(piccoli \"chevrons\" sopra e sotto lo scaglione d'oro centrale) simbolizzano le montagne e l'amore per la famiglia per il Lake District e la passione per lo sci.\nIn occasione del suo matrimonio Catherine ha ottenuto un nuovo stemma personale, partendo le armi del marito con le sue. La blasonatura \u00e8 la seguente:"}
{"id": "2276655", "revid": "12290", "url": "https://it.wikipedia.org/wiki?curid=2276655", "title": "L'ultimo raggio di Sole", "text": "L'ultimo raggio di Sole \u00e8 un volume di fumetti incentrato sulle avventure di Buffy Summers, la Cacciatrice di vampiri.\nQuesto volume raccoglie i primi tre fumetti della serie regolare di Buffy (pubblicati dalla Dark Horse nel periodo settembre-novembre 1998) ed un raro racconto pubblicato nella rivista \"Dark Horse Presents Annual 1998\". I tre numeri della serie regolare avevano fatto la comparsa in Italia nella breve e subito interrotta collana intitolata \"Buffy l'ammazzavampiri\" pubblicata dalla Play Press Publishing gi\u00e0 nel 2000, ma erano racchiusi in fascicoli contenenti due storie ciascuno e non pubblicati singolarmente e mensilmente come in America. Nel 2004 questi fumetti sono stati nuovamente ripubblicati dalla casa editrice Free Books ma gi\u00e0 inglobati nei rispettivi paperback raccoglitori, gi\u00e0 comparsi anch'essi in America.\nLe trame dei singoli episodi sono tutte ambientate durante la terza stagione del telefilm ma, a parte accenni ad avventure di Buffy delle precedenti stagioni, sono tutte storie autoconclusive o collegate tra loro (attraverso il personaggio della vampira Selke) e non trovano continuit\u00e0 negli episodi televisivi.\nTrama.\nWu-tang Fang.\nBuffy, Xander e la inizialmente riluttante Willow decidono di trascorrere una serata al The Bronze ma, alla loro uscita, vengono attaccati da un gruppo di vampiri. Buffy se la cava egregiamente mentre Xander viene scaraventato all'aria con molta facilit\u00e0. Un misterioso individuo, coperto in volto da un enorme cappello di paglia in stile orientale, si mostra a Buffy ma poi scompare immediatamente. Buffy non si reca immediatamente da Giles a riferire l'accaduto, poich\u00e9 sa che l'Osservatore la metterebbe subito al lavoro con le ricerche e gli allenamenti, e preferisce finire la serata con i compagni a guardare film horror.\nIl giorno dopo si scopre che l'insegnante di arti marziali della scuola \u00e8 stato ucciso, durante una lotta, da un vampiro e solo allora i ragazzi raccontano a Giles dell'accaduto. Le ricerche portano in breve ad un vampiro cinese chiamato San Sui, attivo gi\u00e0 dal 1500. A questo punto Xander si dilegua senza fornire a Buffy spiegazioni sul perch\u00e9 abbia dei lividi in volto. In realt\u00e0 il ragazzo, dopo essere stato facilmente neutralizzato dai vampiri davanti al Bronze, si \u00e8 iscritto ad una scuola di arti marziali dove per\u00f2 viene costantemente umiliato dal Sensei. Solo Cordelia conosce la verit\u00e0 sulla nuova attivit\u00e0 di Xander. Durante una lezione, San Sui irrompe nella palestra e sconfigge rapidamente il Sensei che si prostra in ginocchio infrangendo il codice comportamentale del guerriero che fino a pochi minuti prima stava insegnando a Xander. Quando il vampiro sta per uccidere l'uomo irrompe Buffy, allarmata da Cordelia, che affronta San Sui ma che finisce immediatamente sulla difensiva. Sar\u00e0 proprio Xander con un bastone a trafiggere il vampiro alle spalle mentre costui era addosso a Buffy.\nHalloween.\nWillow \u00e8 preoccupata perch\u00e9 i suoi genitori vogliono impedirle di uscire con Oz, accusandola di scarso rendimento a scuola. Mentre discute di questo con Buffy e Xander vengono sorpresi dal Preside e costretti ad accettare l'incarico di accompagnare il giorno seguente i bambini durante la serata di Halloween. Quella sera stessa invece, mentre Buffy \u00e8 di ronda in un cimitero, Willow esce di casa per incontrarsi con Oz, dopo aver nuovamente litigato con i genitori, e si imbatte per la strada in un gruppo di vampiri che la rapiscono. Il giorno dopo i genitori danno l'allarme per non aver visto rientrare a casa la figlia ma Buffy, Xander ed Oz non possono andare a cercarla perch\u00e9 impegnati con i bambini per Halloween. Durante questo giro, per\u00f2, Buffy si imbatte in una casa che dovrebbe essere disabitata da anni ma che all'interno presenta pneumatici d'auto che la insospettiscono. Rovistando nei rifiuti emerge anche il vestito di Willow, quindi Buffy riconsegna i bambini e ritorna all'abitazione abbandonata al cui interno vi sono quattro vampiri che guardano la televisione. Buffy li sconfigge tutti e libera Willow ma uno dei quattro, la bella vampira Selke, in realt\u00e0 \u00e8 stata solo gravemente ferita e si allontana in silenzio.\nGelido Tacchino.\nBuffy si sveglia nel cuore della notte sentendo rovistare nei bidoni dell'immondizia ed il mattino seguente si accorge che il suo costume usato per la serata di Halloween \u00e8 sparito. A questo punto confessa a Giles di non essere sicura di aver eliminato tutti e quattro i vampiri e che forse uno gli sia sfuggito. Tuttavia Buffy non considera questo come un problema poich\u00e9 la sua maggiore preoccupazione al momento \u00e8 svolgere il compito affidatogli dalla madre: fare la spesa per il giorno del Ringraziamento e comprare il tacchino. Dopo che tutti i componenti del gruppo si sono rifiutati di aiutarla, Buffy si reca al supermercato alle 2:30 del mattino. All'uscita, mentre sta controllando se ha comprato tutto viene attaccata alle spalle e tramortita. Al suo risveglio Buffy \u00e8 legata ed immobilizzata e di fronte a lei c'\u00e8 Selke con indosso il costume di Halloween utilizzato dalla Cacciatrice. Nel tentativo di ucciderla con un coltello, la vampira manca il bersaglio e taglia le corde che immobilizzavano Buffy. Ora libera, la Cacciatrice scaglia addosso a Selke tutto il contenuto del carrello della spesa: il colpo decisivo lo sferra con il tacchino ancora congelato che scaraventa la vampira tra le fiamme del camino. Buffy se ne va con la spesa credendo che la vampira stata eliminata dalle fiamme.\nMacGuffins.\nBuffy \u00e8 in vacanza a casa del padre a Los Angeles e riceve per posta un pacco da cui fuoriescono due mostricciattoli inoffensivi ma pestiferi chiamati MacGuffins, i quali mettono sottosopra la casa senza che la Cacciatrice riesca a fermarli. Dopo aver consultato telefonicamente Giles, Buffy scopre che proprio il suo Osservatore \u00e8 il mandante del pacco e che il suo scopo sia quello di tenere la Cacciatrice sempre in costante allenamento. Riuscita finalmente ad immobilizzare i due esserini, Buffy li rispedisce al mittente."}
{"id": "2276657", "revid": "72396", "url": "https://it.wikipedia.org/wiki?curid=2276657", "title": "Guncon", "text": "Il (portmanteau di \"Gun Controller\", talvolta stilizzato come GunCon e noto in Europa come G-Con) \u00e8 una famiglia di pistole ottiche progettate da Namco per le console PlayStation. Le prime 2 versioni della periferica di gioco utilizzano la tecnologia tradizionale per l'impiego su schermi a tubo catodico, mentre la terza versione ha una tecnologia basata sul tracciamento sugli schermi LED.\nStoria.\nLa prima versione del Guncon, il Guncon NPC-103 (G-Con 45 in Europa) (Sony ID: SLEH-00007), era venduta in bundle con la versione per PlayStation di \"Time Crisis\". Per rendere la pistola pi\u00f9 confortevole per gli utenti finali, venne rimosso il force feedback (presente invece nelle pistole arcade di \"Time Crisis\") e venne aggiunto un pulsante di fuoco per l'abbassamento del giocatore al posto del controller a pedale che svolgeva tale funzione. La seconda versione, il Guncon 2 NPC-106 (G-Con 2 in Europa), venne invece venduta in bundle con le versioni per PlayStation 2 di \"Time Crisis II\" e \"Time Crisis 3\". La terza versione, il Guncon 3 NC-109 (G-Con 3 in Europa), usc\u00ec in bundle con \"Time Crisis 4\" per PlayStation 3. In Giappone, invece, tutte e tre le versioni del Guncon erano vendute anche separatamente, oltre che in bundle con un videogioco.\nPrima dell'uscita del Guncon, il Konami Justifier fu la prima pistola ottica creata per la PlayStation ed era supportata solo da pochi videogiochi. Se si escludono le localizzazioni nordamericane di \"Elemental Gearbolt\" e \"Maximum Force\", i videogiochi che supportavano il Justifier non erano compatibili con il Guncon (e viceversa).\nVersioni.\nGuncon.\nLa prima versione del Guncon utilizzava il metodo della sincronizzazione sul tubo catodico per stabilire in quale punto dello schermo si stava mirando con la canna della pistola dopo aver premuto il grilletto. Sotto la canna sono presenti due pulsanti laterali A e B, che svolgono la stessa funzione e che consentono di effettuare un'azione supplementare nel gioco, come ad esempio nascondersi e ricaricare la pistola in \"Time Crisis\". Il Guncon \u00e8 stato venduto di colore nero in Giappone e di colore grigio (oppure arancione) in Europa e in Nord America. \u00c8 inoltre compatibile con alcuni titoli per Playstation 2, mentre non lo \u00e8 con quelli per PlayStation 3 (non avendo quest'ultima le porte d'ingresso adatte). Molti dei giochi compatibili con Guncon consentono l'inversione dei comandi sui pulsanti A e B, rendendo il tutto confortevole sia per i giocatori destrorsi sia per quelli mancini.\nGuncon 2.\nGuncon 2 (G-Con 2 in Europe) presenta un corpo pi\u00f9 piccolo rispetto al suo predecessore, oltre ad avere una forma pi\u00f9 arrotondata. I pulsanti laterali A and B sono stati riposizionati al di sopra del grilletto. Inoltre, sono stati aggiunti diversi pulsanti: due pulsanti pi\u00f9 piccoli, ossia SELECT e START, sul lato sinistro della pistola, una croce direzionale dietro la canna ed un pulsante C al di sotto dell'impugnatura. L'inserimento di questi nuovi pulsanti \u00e8 servito per avere ulteriori funzionalit\u00e0 di gioco, come ad esempio lo spostamento del personaggio in \"Dino Stalker\" oppure l'utilizzo di 2 pistole contemporaneamente in \"Time Crisis II\". La pistola utilizza una connessione su porta USB anzich\u00e9 su quella dei controller (come invece accadeva nel modello precedente) ed in pi\u00f9 si aggancia al segnale video della console. Il Guncon 2 \u00e8 stato venduto di colore nero in Giappone, blu in Europa ed arancione in Nord America. Non \u00e8 compatibile n\u00e9 con i titoli per PlayStation n\u00e9 con quelli per PlayStation 3. Con i giochi compatibili, per\u00f2, pu\u00f2 essere utilizzato anche sulle prime versioni per PlayStation 3 che possiedono la retrocompatibilit\u00e0 con PlayStation 2.\nGuncon 3.\nIl Guncon 3 utilizza 2 LED infrarossi come marcatori, posizionati ai lati dello schermo. Un sensore di immagine traccia la posizione dei marcatori come punti di riferimento per determinare il puntamento della pistola verso lo schermo. A differenza dei 2 modelli precedenti, che sono compatibili solo con schermi a tubo catodico, il Guncon 3 supporta una larga variet\u00e0 di tipi di schermi pi\u00f9 moderni, tra cui quelli LCD e quelli al plasma.\nIl Guncon 3 presenta, inoltre, un'impugnatura aggiuntiva sul lato sinistro, al di sotto della canna, per essere utilizzato con la mano sinistra. Su di essa ci sono uno stick analogico e due pulsanti dorsali, come in un moderno gamepad. Anche dietro la canna della pistola compare uno stick analogico e due pulsanti, B1 e B2, al di sotto dello stick. Altri 2 pulsanti, C1 e C2, sono posizionali lungo il lato sinistro della canna. Gli stick analogici consentono al giocatore di giocare agli sparatutto in prima persona con un puntamento manuale della pistola.\nPer quanto riguarda l'aspetto cromatico, le pistole Guncon 3 vendute in Giappone sono di colore nero, mentre a causa delle leggi sulle pistole giocattolo in vigore negli Stati Uniti quelle vendute per i mercati europei e nordamericani sono di colore arancione. Il Guncon 3 \u00e8 stato criticato in quanto ritenuto scomodo per i giocatori mancini.\nLista di videogiochi compatibili con Guncon.\nVideogiochi compatibili con Guncon 2.\nAlcuni videogiochi per PS2 compatibili con GunCon 2 lo sono anche con il Guncon originale, a meno che non prevedano l'impiego di pulsanti aggiuntivi disponibili solo sul Guncon 2.\niGunCon.\n\"iGunCon\" \u00e8 stata un'applicazione per iOS, pubblicata il 21 luglio 2011, che consentiva ai giocatori di usare un iPhone o un iPod Touch come se fosse un GunCon nel videogioco \"Time Crisis 2nd Strike\", un'esclusiva per iOS della serie Time Crisis. \"iGunCon\", insieme a \"Time Crisis 2nd Strike\", \u00e8 stata rimossa dall'App Store nel marzo del 2015."}
{"id": "2276661", "revid": "339392", "url": "https://it.wikipedia.org/wiki?curid=2276661", "title": "Cittadella di Lucca", "text": ""}
{"id": "2276669", "revid": "466539", "url": "https://it.wikipedia.org/wiki?curid=2276669", "title": "Yom HaZikaron", "text": "La ricorrenza dello Yom HaZikaron (in ebraico \u05d9\u05d5\u05b9\u05dd \u05d4\u05b7\u05d6\u05b4\u05bc\u05db\u05b8\u05bc\u05e8\u05d5\u05b9\u05df \"Giorno del Ricordo\") \u00e8 una della date commemorative pi\u00f9 importanti per i cittadini israeliani ed in generale per tutti gli ebrei.\nCelebrazione.\nSi celebra tutti gli anni il quarto giorno di Iyar (mese del calendario ebraico), ed \u00e8 dedicato a tutti coloro che sono caduti nelle guerre che lo Stato d\u2019Israele ha dovuto affrontare per sopravvivere e mantenere la propria indipendenza. Vengono quindi ricordati i soldati e i tutte le vittime delle guerre e del terrorismo. La giornata si apre con una sirena la sera precedente alle 20:00 (ore israeliane), dato che nel sistema del calendario ebraico i giorni iniziano al tramonto. La sirena si sente in tutto il paese e dura un minuto, durante il quale ogni cittadino si ferma, qualsiasi cosa stia facendo, e in silenzio si ricordano i caduti. Per legge, tutti i luoghi di intrattenimento sono chiusi alla vigilia di Yom HaZikaron. I programmi televisivi regolari cessano per un giorno e i nomi e le fila di ogni soldato morto per Israele vengono visualizzati in una trasmissione televisiva di 24 ore.\nUna sirena suona alle 11:00 del mattino seguente, dando inizio ad un silenzio di due minuti, durante il quale tutte le attivit\u00e0 e il traffico si interrompono. Tale suono inaugura l'apertura delle cerimonie commemorative ufficiali e dei raduni privati di commemorazione in ogni cimitero dove sono sepolti i soldati. Le cerimonie commemorative nazionali si svolgono alla presenza dei massimi dirigenti israeliani e del personale militare. Le candele commemorative vengono accese nelle case, nelle basi militari, nelle scuole, nelle sinagoghe e nei luoghi pubblici e le bandiere vengono abbassate. \nPer tutto il giorno, i militari in servizio e in pensione prestano servizio come guardie d'onore ai monumenti ai caduti in tutto il paese e le famiglie dei caduti partecipano alle cerimonie commemorative nei cimiteri militari. Molti ebrei religiosi recitano preghiere per le anime dei soldati caduti. La cerimonia ufficiale per celebrare l'apertura della giornata si svolge presso il Muro Occidentale a Gerusalemme. La giornata si conclude ufficialmente al tramonto (tra le 19:00 e le 20:00) in una cerimonia al cimitero militare nazionale sul Monte Herzl. Finendo al tramonto, lo stato d'animo cupo e riflessivo di Yom HaZikaron lascia il posto alla celebrazione di Yom HaAtzmaut (Giorno dell\u2019indipendenza), una transizione che sottolinea il legame duraturo tra il sacrificio dei soldati caduti e la continua esistenza dello Stato di Israele.\nCollegamenti esterni.\nhttps://moked.it/blog/2019/05/07/yom-hazikaron-ricordare-cadutiper-la-liberta-la-democrazia/"}
{"id": "2276670", "revid": "125985580", "url": "https://it.wikipedia.org/wiki?curid=2276670", "title": "Screen Actors Guild Award per il miglior attore non protagonista cinematografico", "text": "Lo Screen Actors Guild Award per il Miglior Attore non protagonista in un Film viene assegnato all'attore non protagonista del film maggiormente votato dallo Screen Actors Guild. L'elenco mostra i vincitori di ogni anno, seguito dagli attori che hanno ricevuto una nomination.\nPer ogni cast viene indicato il film che gli ha valso la nomination (titolo italiano e titolo originale tra parentesi. Se \u00e8 presente un solo titolo il film \u00e8 italiano o, pi\u00f9 spesso, non \u00e8 stato distribuito in Italia o \u00e8 stato distribuito usando il titolo originale).\nVincitori e candidati.\nI vincitori sono indicati in grassetto."}
{"id": "2276673", "revid": "767487", "url": "https://it.wikipedia.org/wiki?curid=2276673", "title": "Rockville CA", "text": "Rockville CA \u00e8 una webserie statunitense creata da Josh Schwartz, trasmessa sul sito The WB.com da marzo 2009.\nGli episodi su basano su una band che si esibisce in un music club di nome Rockville CA dove si svolger\u00e0 gran parte della vita dei ventenni protagonisti. La prima stagione \u00e8 stata filmata a Echo, un locale nei pressi di Los Angeles."}
{"id": "2276674", "revid": "729019", "url": "https://it.wikipedia.org/wiki?curid=2276674", "title": "Kaitlyn Ashley", "text": "Biografia.\nHa conosciuto il suo futuro marito Jay Ashley alle scuole superiori; all'et\u00e0 di 15 anni si trasferisce. Non appena Jay si arruola nella U.S. Marines, lei comincia a lavorare come assistente ai veterani.\n\u00c8 attiva nel cinema pornografico negli anni che vanno dal 1993 al 1997. In questi anni appare in oltre trecento film. Ashley cita Nina Hartley e Debi Diamond come attrici che le hanno dato maggior supporto e appoggio durante i suoi quattro anni di carriera."}
{"id": "2276675", "revid": "767487", "url": "https://it.wikipedia.org/wiki?curid=2276675", "title": "The Saturdays", "text": "Le Saturdays sono state un gruppo musicale femminile britannico composto dalle cantanti Una Healy, Mollie King, Frankie Sandford, Vanessa White e Rochelle Wiseman.\nNella loro carriera hanno sperimentato generi come Pop, Electro-Pop e Dance Pop, offrendo anche diverse performance acustiche. Sotto contratto per la Fascination Records, la band ha debuttato nel 2008 con l'album \"Chasing Lights\".\nDall'album sono stati estratti diversi singoli, tra cui \"If This Is Love\", \"Up\" e \"Issues\", che si sono piazzati nei primi posti delle classifiche britanniche.\nIn seguito al successo del loro primo album ne hanno pubblicato altri tre: \"Wordshaker\" (2009), \"On Your Radar\" (2011) e \"Living for the Weekend\" (2013).\nStoria.\nIl debutto: \"Chasing Lights\".\nIl gruppo ha firmato un contratto con la Fascination Records, suddivisione della Polydor Records. Il loro album di debutto, \"Chasing Lights\", \u00e8 stato registrato tra maggio e giugno 2008 con il supporto di svariati autori e produttori. Prima del lancio del loro primo singolo, \"If This Is Love\", la girl band ha fatto da supporto al \"Tangled Up Tour\" delle Girls Aloud, alle quali la critica le ha successivamente paragonate. Lanciato nel luglio 2008, il singolo si \u00e8 piazzato alla posizione numero otto della classifica britannica.\nIl secondo singolo, \"Up\" \u00e8 stato pubblicato nell'ottobre 2008 in concomitanza con la pubblicazione del loro album di debutto. Ha raggiunto in poco tempo la posizione numero cinque della classifica inglese ed \u00e8 stato usato negli Stati Uniti dalla ABC per il lancio della terza stagione della serie televisiva \"Ugly Betty\".\nOltre ad aver supportato le Girls Aloud, il gruppo ha aperto il concerto dei Jonas Brothers al Hammersmith Apollo l'11 settembre 2008. Nello stesso periodo hanno iniziato un tour promozionale che le ha rese partecipi di svariati eventi, tra cui il Gay Pride di Cardiff, e show televisivi, come uno speciale natalizio di Nickelodeon e una breve apparizione nella soap opera britannica \"Hollyoaks Later\". Nel frattempo hanno pubblicato un terzo singolo, \"Issues\", che ha raggiunto il quarto posto della classifica britannica nel dicembre 2008.\nNel gennaio 2009 il gruppo \u00e8 stato scelto per realizzare l'annuale singolo di beneficenza per Comic Relief, interpretando una cover dance pop di \"Just Can't Get Enough\" dei Depeche Mode.\nIl singolo \u00e8 stato distribuito per il download digitale il 1\u00ba marzo e per la vendita fisica il 2 marzo raggiungendo in pochi giorni la posizione numero due della classifica britannica, piazzandosi dietro al singolo di Flo Rida \"Right Round\".\nIn concomitanza con la pubblicazione del loro quinto singolo \"Work\", che tuttavia ha incontrato un successo minore rispetto ai precedenti raggiungendo appena la posizione numero ventidue, le cinque ragazze hanno intrapreso un tour chiamato \"The Work Tour\".\nLa promozione del loro primo disco, \"Chasing Lights\", \u00e8 terminata quindi nell'estate del 2009, raggiungendo la nona posizione della classifica.\nIl secondo album: \"Wordshaker\".\nNell'autunno del 2009 viene pubblicato, sempre per la Fascination Records, il secondo album, \"Wordshaker\", accompagnato dal singolo \"Forever Is Over\" e da una massiccia promozione in tutto il paese. Il singolo ottiene un notevole successo riuscendosi a piazzare alla seconda posizione della classifica dei singoli britannica, cos\u00ec come l'album, che come il precedente ha raggiunto la nona posizione della classifica degli album. Il gruppo successivamente, che nel frattempo \u00e8 stato scelto come testimonial di svariati prodotti e spot pubblicitari, il 4 gennaio 2010 ha pubblicato un secondo singolo, \"Ego\", che ha raggiunto la nona posizione della classifica in patria.\nIl terzo album: \"On Your Radar\".\nl'8 agosto 2010 \u00e8 stato pubblicato un nuovo singolo, \"Missing You\", che ha anticipato l'EP \"Headlines\", uscito il 16 agosto successivo. Il disco, che ha debuttato al terzo posto della classifica britannica, contiene anche i due singoli del precedente disco, \"Forever Is Over\" e \"Ego\".\nPer la promozione dell'EP, nell'autunno seguente \u00e8 stato pubblicato un ulteriore singolo, il brano \"Higher\", in una versione differente rispetto a quella contenuta nel disco \"Headlines\"; la versione utilizzata come singolo vede infatti la collaborazione del noto rapper Flo Rida. Il singolo ha riscosso un buon successo di vendite, piazzandosi al decimo posto della classifica britannica.\nIl 21 novembre 2011 \u00e8 stato pubblicato il loro terzo album, \"On Your Radar\", contenente i singoli \"Notorious, All Fired Up\" e \"My Heart Takes Over\".\n2012\u201314: \"Chasing the Saturdays\" e \"Living for the Weekend\".\nNel maggio 2012 la band ha distribuito il singolo \"30 Days\" per anticipare il successivo album. Rochelle Wiseman ha descritto il concetto del singolo come \"una canzone meravigliosa, che cattura e che parla dell'eccitazione e del conto alla rovescia dei giorni prima di vedere qualcuno che ti manca davvero molto\". Il singolo \u00e8 arrivato alla numero sette della classifica dei singoli inglesi, che ha permesso alla girlband di avere il loro undicesimo singolo in top ten. \u00c8 stato annunciato che The Saturdays hanno firmato per la Island Def Jam e Mercury Records per realizzare la musica a venire negli Stati Uniti d'America. \"What About Us\" \u00e8 stato il primo singolo della band a livello mondiale. Per far conoscere la girlband al pubblico americano, \u00e8 stato realizzato EP, \"Chasing The Saturdays\", realizzato in Canada e in America. The Saturdays sono state star di una serie tv dedicata a loro e andata in onda su E! Con l'omonimo titolo dell'EP, \"Chasing The Saturdays\", andando in onda per la prima volta il 20 gennaio 2013. Lo show presenta il gruppo cercando di promuoversi in America, mentre nel Regno Unito, \"Chasing The Saturdays\" \u00e8 diventato il programma pi\u00f9 visto con 72.000 spettatori, superando di 10.000 spettatori \"Le sorelle Kardashian a Miami\". Dopo l'uscita nel Regno Unito, \"What About Us\" \u00e8 arrivata al primo posto dei singoli pi\u00f9 venduti scalzando dalla posizione Justin Timberlake con \"Mirrors\", il 24 marzo. L'album delle The Saturdays doveva inizialmente chiamarsi \"The Chase\", ma il titolo \u00e8 mutato in \"Living for the Weekend\". Aston Merrygold ha definito la band come \"la migliore girlband del Regno Unito\". \"What About Us\" ha venduto 114.000 copie solo nella prima settimana. Nel marzo 2013, \u00e8 stato annunciato un nuovo singolo da \"Living for the Weekend\", intitolato \"Gentleman\", con un video che ricorda molto l'atmosfera di \"Desperate Housewives\". Il 25 luglio 2013 venne confermata l'uscita di \"Disco Love\", quarto singolo dall'album, seguito dal quinto singolo dell'album si chiama \"Not Giving Up\". A trainare invece l'uscita della raccolta \"\" \u00e8, nell'estate 2014, il singolo \"What Are You Waiting For?\"."}
{"id": "2276676", "revid": "71433", "url": "https://it.wikipedia.org/wiki?curid=2276676", "title": "Saturdays", "text": ""}
{"id": "2276682", "revid": "110157", "url": "https://it.wikipedia.org/wiki?curid=2276682", "title": "Chasing Lights", "text": "Chasing Lights \u00e8 l'album di debutto della girl band britannica-irlandese The Saturdays. L'album \u00e8 stato pubblicato il 27 ottobre 2008 su etichetta Fascination Records, anticipato dal singolo \"If This Is Love\".\nIl 16 marzo 2009 \u00e8 stato ristampato con inclusa un cover di \"Just Can't Get Enough\" dei Depeche Mode, singolo benefico per Comic Relief."}
{"id": "2276683", "revid": "125100854", "url": "https://it.wikipedia.org/wiki?curid=2276683", "title": "Just Can't Get Enough (Depeche Mode)", "text": "Just Can't Get Enough \u00e8 una canzone scritta da Vince Clarke e portata al successo dai Depeche Mode, estratta come secondo singolo dall'album d'esordio, \"Speak &amp; Spell\", il 7 settembre 1981.\nBrani.\n\"Just Can't Get Enough\".\nLa canzone \u00e8 un pezzo synth pop ed \u00e8 il primo singolo della band ad essere pubblicato negli Stati Uniti.\nLa \"single version\" del brano \u00e8 la stessa che appare nell'edizione inglese di \"Speak &amp; Spell\". La \"Schizo Mix\", caratterizzata da una versione pi\u00f9 estesa e con una introduzione differente, \u00e8 inclusa nella versione statunitense di \"Speak &amp; Spell\" e nella successiva ristampa inglese dell'album, inoltre \u00e8 presente nelle raccolte \"The Singles 81-85\", \"Remixes 81-04\" (in versione remixata) e \"The Best of Depeche Mode, Volume 1\".\n\"Just Can't Get Enough\" ha raggiunto la posizione numero 8 della Official Singles Chart e la numero 26 della Hot Dance Club Play statunitense, diventando uno dei primi successi dei Depeche Mode.\nNel marzo 1985 rientr\u00f2 nelle classifiche in una versione dal vivo registrata all'Hammersmith Odeon di Londra come parte dell'extended play \"Love, in Itself\".\nVideo musicale.\nIl video musicale del singolo \u00e8 il primo ufficiale della band e si svolge in due posti diversi:\nuno \u00e8 al coperto simile ad un parcheggio dove il gruppo esegue la canzone con tre ragazze che ballano, e l'altro in un bar dove il gruppo chiacchiera e beve i frullati con le stesse ragazze.\nDiretto da Clive Richardson, \u00e8 l'unico video della band con Vince Clarke.\nAlcuni spezzoni del video compaiono in \"Martyr\".\n\"Any Second Now\".\nB-side del singolo \u00e8 \"Any Second Now\", primo pezzo strumentale ad essere commercializzato dalla band. Una versione cantata del brano, chiamata \"Voices\", \u00e8 presente in Speak &amp; Spell. B-side statunitense del singolo \u00e8 stata \"Tora! Tora! Tora!\".\nTracce.\nTutte le canzoni sono scritte da Vince Clarke, eccetto \"Tora! Tora! Tora!\" scritta da Martin Lee Gore.\nPerformance dal vivo nei tour.\nLa canzone \u00e8 stata eseguita dal vivo nei seguenti tour:\nVersione delle The Saturdays.\nJust Can't Get Enough un singolo del 2009 della girl band britannica The Saturdays, distribuito in beneficenza della Comic Relief. Il singolo \u00e8 stato utilizzato come quarto estratto dal loro album di debutto \"Chasing Lights\".\nStoria.\nIl singolo \u00e8 stato presentato per la prima volta al \"The Chris Moyles Show \" il 9 febbraio 2009, in seguito distribuito per il download digitale il 1\u00ba marzo e per la vendita fisica il 2 marzo raggiungendo in pochi giorni la posizione numero 2 della Official Singles Chart, piazzandosi dietro al singolo di Flo Rida \"Right Round\". Il singolo \u00e8 entrato nella Top Ten della classifica irlandese, posizionandosi alla numero 9 e alla numero 10 della Eurochart Hot 100 Singles.\nVideoclip.\nIl videoclip del brano \u00e8 stato presentato in anteprima su MSN il 9 febbraio 2009. Il video mostra le cinque ragazze, attraverso vari cambi d'abito, interpretare cinque pin-up rappresentando icone e stili degli anni cinquanta.\nNel videoclip le Saturdays, tra gli altri strumenti ottici, utilizzano anche un visore View-Master.\nTracce.\nUK Physical Single\nUK Digital Single"}
{"id": "2276691", "revid": "1104133", "url": "https://it.wikipedia.org/wiki?curid=2276691", "title": "Nocardia", "text": "Nocardia \u00e8 un genere di batteri Gram-positivi, aerobi obbligati, catalasi-positivi e debolmente acido-resistenti.\nClassificazione.\nQuesto genere ha in totale 85 specie ma se ne sospettano almeno un centinaio. Alcune specie sono non patogene, mentre altre causano diverse malattie (dette appunto \"Nocardiosi\"). Seguono alcune specie di \"Nocardia\".\nStruttura.\nIl genere \"Nocardia\" \u00e8 costituito da batteri Gram-positivi che formano filamenti ramificati molto simili alle ife delle muffe. La parete cellulare, simile a quella dei micobatteri, \u00e8 costituita da acido tubercolostearico, acido meso-diaminopimelico, arabinosio, galattosio, trealosio e vari tipi di acidi micolici a catena media che rendono ragione della debole acido-resistenza. La struttura di questa parete cellulare la rende poco o per niente colorabile con il Gram, tanto che risulta in realt\u00e0 Gram-negativa ma con granulazioni Gram-positive. La gran parte dei ceppi di \"Nocardia\" possiede sulla parete il fattore cordale (trealosio legato a due molecole di acido micolico a catena media), un importante fattore di virulenza. \"Nocardia\" cresce bene ma molto lentamente in colture non selettive specifiche per i funghi e i micobatteri. Le colonie presentano una morfologia piuttosto varia ma ci\u00f2 che contraddistingue il genere \"Nocardia\" da tutti gli altri \u00e8 la presenza di ife aeree quando osservate al microscopio da dissezione. Le colonie hanno un colore variabile dal bianco all'arancione con consistenza secca o cerosa.\nPatogenesi.\nIn entrambi i casi questi batteri possono resistere alla fagocitosi e alla produzione di radicali dell'ossigeno come perossido d'idrogeno e superossido grazie alla produzione di catalasi e superossido dismutasi. La Nocardia, inoltre, pu\u00f2 penetrare i fagociti e sopravvivere all'interno di essi poich\u00e9 previene la fusione degli endosomi con i lisosomi grazie al fattore cordale, inibisce l'azione della fosfatasi acida e previene l'acidificazione del fagosoma all'interno del quale si trova una volta endocitata.\nClinica.\n\"Nocardia\" \u00e8 principalmente responsabile di malattie broncopolmonari e infezioni cutanee.\nEpidemiologia.\n\"Nocardia\" si trova principalmente nel suolo, specialmente se ricco di materia organica. \u00c8 un batterio esogeno e colonizza in particolare pazienti immunocompromessi.\nDiagnosi.\nLa diagnosi viene effettuata mediante prelievo di campioni da espettorato o ascessi dove il batterio \u00e8 comunemente presente, segue un esame microscopico. L'isolamento di \"Nocardia\" viene effettuato sul terreno a base di agar tamponato con estratto di lievito e carbone, usato anche per \"Legionella\", ma questo batterio pu\u00f2 crescere anche su terreni per l'isolamento fungino. Il batterio \u00e8 a lenta crescita e occorrono 3-7 giorni di incubazione in atmosfera al 5-10% di CO2 per distinguerlo. La differenziazione tra una specie e l'altra si basa su analisi molecolari dei geni per l'rRNA e geni housekeeping.\nTerapia.\nLe infezioni localizzate vengono trattate con trimetoprim-sulfametossazolo. Nei casi gravi si preferisce combinare amikacina ad carbapenemico o ad una cefalosporina ad ampio spettro. Malgrado ci\u00f2, i pazienti immunocompromessi tendono ad avere una prognosi sfavorevole anche in seguito a trattamento."}
{"id": "2276698", "revid": "118683101", "url": "https://it.wikipedia.org/wiki?curid=2276698", "title": "Bad Lauterberg im Harz", "text": "Bad Lauterberg im Harz \u00e8 una citt\u00e0 termale di 11.557 abitanti della Bassa Sassonia, in Germania.\n\u00c8 situata ad una quota di ca. 280 metri nella parte meridionale delle alture dell'Harz, circa 20\u00a0km a sudovest di Braunlage."}
{"id": "2276702", "revid": "671029", "url": "https://it.wikipedia.org/wiki?curid=2276702", "title": "Copa Brasil 1986", "text": "La Copa Brasil 1986 (in italiano Coppa Brasile 1986) \u00e8 stata la 16\u00aa edizione del massimo campionato brasiliano di calcio.\nIn questa edizione la CBF decise di unire la Ta\u00e7a de Ouro, la Ta\u00e7a de Prata e la Ta\u00e7a de Bronze (respettivamente prima, seconda e terza serie) in un'unica competizione, portando il numero dei partecipanti da 44 a 80.\nFormula.\nPrimo turno: 44 squadre divise in 4 gruppi di 11 club ciascuno, che affrontano una volta tutte le componenti del proprio girone.\nInizialmente il regolamento prevedeva che si qualificassero al turno seguente 28 squadre (le prime 6 di ogni raggruppamento e le 4 con il maggior punteggio tra le rimanenti), ma tra queste non era presente il Vasco da Gama per via di una decisione del \"Superior Tribunal de Justi\u00e7a Desportivala\" che aveva assegnato la vittoria a tavolino al Joinville contro il Sergipe per un caso di doping (sul campo il risultato era stato di 1-1, punteggio che avrebbe qualificato il Vasco da Gama). Il Vasco da Gama ricorse alla giustizia ordinaria per annullare la decisione e la CBF decise di ammettere al turno seguente entrambe le squadre escludendo la Portuguesa, che precedentemente si era rivolta alla giustizia ordinaria per una questione riguardante la vendita di biglietti. A seguito di questa esclusione molte squadre dello stato di San Paolo, a sostegno della Portuguesa, minacciarono di ritirarsi dal campionato. La CBF si vide costretta a rivedre la decisione, portando a 29 le squadre qualificate e pochi giorni dopo decise di ammettere anche altre 3 club (Santa Cruz, Sobradinho e N\u00e1utico, le squadre che avevano ottenuto pi\u00f9 punti tra le non qualificate), per poter formare nel secondo turno gruppi con lo stesso numero di componenti.\nTorneo Parallelo: 36 squadre divise in 4 gruppi di 9 club ciascuno, che affrontano una volta tutte le componenti del proprio girone. Si qualificano al secondo turno i vincitori di ogni raggruppamento.\nSecondo turno: 36 squadre divise in 4 gruppi di 9 club ciascuno, che affrontano in partite di andata e ritorno tutte le componenti del proprio girone. Si qualificano alla fase finale le migliori 4 di ogni raggruppamento.\nOttavi di finale, quarti di finale e semifinali: gare a eliminazione diretta in partita di andata e ritorno. Gioca in casa la seconda partita la squadra meglio classificata dopo i turni precedenti, che in caso di parit\u00e0 si qualifica al turno seguente.\nFinale: gara in partita di andata e ritorno. Gioca in casa la seconda partita la squadra meglio classificata dopo i turni precedenti, in caso di parit\u00e0 sono previsti i tempi supplementari e, nel caso del perdurare del risultato di pareggio, i rigori."}
{"id": "2276707", "revid": "1573940", "url": "https://it.wikipedia.org/wiki?curid=2276707", "title": "Financial Services Authority", "text": "La Financial Services Authority (FSA) \u00e8 stata un'autorit\u00e0 indipendente del Regno Unito che aveva compiti di vigilanza sui mercati finanziari definiti dal \"Financial Services and Markets Act 2000\", che ne determinava anche i poteri sanzionatori. \nI poteri di controllo della FSA si estendevano a tutte le societ\u00e0 o persone che agiscono sui mercati finanziari, quali banche, compagnie di assicurazione, emittenti di moneta elettronica, intermediari finanziari e del credito\nTra i compiti della FSA c'era inoltre la pubblicazione e l'aggiornamento della \"UKLA Official List\", l'elenco completo dei titoli emessi e destinati ad essere negoziati in Borsa o comunque sui mercati regolamentati del Regno Unito.\nL'FSA \u00e8 stata abolita con il \"Financial Services Act 2012\" del 19 dicembre 2012, con effetto a partire dal 1\u00ba aprile 2013. I suoi compiti sono stati assegnati a due agenzie di nuova istituzione, la Prudential Regulation Authority (PRA) e la Financial Conduct Authority (FCA), quest'ultima controllata dalla Banca d'Inghilterra."}
{"id": "2276708", "revid": "287204", "url": "https://it.wikipedia.org/wiki?curid=2276708", "title": "Judo Preneste - Giovanni Castello", "text": "La Judo Preneste - Giovanni Castello \u00e8 un'associazione sportiva dilettantistica di rilievo nella storia del judo italiano.\nStoria.\nNata nel 1960 come S.S. Judo Preneste e fusasi nel 1980 con la Polisportiva Giovanni Castello.\nAttualmente l'associazione sportiva ospita diverse discipline sportive judo, karate, kung-fu, ginnastica artistica e aerobica sportiva, nonch\u00e9 arti marziali non assimilabili a discipline sportive quali aikido e tai chi chuan.\nAnima del Judo Preneste (come viene colloquialmente indicata l'associazione) \u00e8 il Maestro Alberto Di Francia, 7\u00b0 Dan di Judo e Maestro Benemerito della Federazione Italiana Judo Lotta Karate Arti Marziali.\nAl Maestro Alberto Di Francia, oltre al riconoscimento per la sua opera di educatore di generazioni di giovani, va l'indiscutibile merito di essere stato il primo allenatore del Maestro Felice Mariani, prima medaglia olimpica del judo italiano e attuale direttore tecnico della Nazionale italiana di judo.\nRiconoscimenti e risultati.\nMedaglia al merito sportivo del Comitato olimpico nazionale italiano nel 1985.\nRiconoscimento come \"Centro di preparazione olimpica per il judo\".\nDal Judo Preneste sono usciti numerosi atleti di livello nazionale ed internazionale, impossibile quantificare il gran numero di podi ottenuti da atleti della societ\u00e0 in competizioni di alto livello. Basti ricordare solo i 15 titoli nazionali e gli altrettanti secondi e terzi posti in campionati italiani.\nAtleti di rilievo.\nAtleti che hanno militato nella Nazionale italiana o che hanno fatto podio agli italiani di judo: Lorenzo Sedona, Dario Martinelli, Umberto Cognetti, Mauro Licoccia, Roberta Di Francia, Mauro D'Angelo, Bruno D'Angelo, Danilo Cipollone, Valeria Cane', Nicola Galante, Luna Coppola, Valerio Menale, Francesca Ripandelli, Massimo Sabatini, Paolo Martinenzi, Andrea Pastorelli, Adriano Maiolino, Antonio Tintori, Figuretti Giada, Claudio Pepoli."}
{"id": "2276709", "revid": "287204", "url": "https://it.wikipedia.org/wiki?curid=2276709", "title": "Migliaccio (gastronomia toscana)", "text": "I migliacci toscani sono focacce salate a base di farina gialla e uva passa.\nDei migliacci furono offerti ad alcuni adolescenti della famiglia dei Cerchi, dei Portinari e dei Bronti nel Palazzo del Podest\u00e0 di Firenze in occasione dei primi scontri tra le famiglie dei guelfi neri e bianchi. Essendo i migliacci avvelenati, fecero stare male chi li mangi\u00f2 e addirittura sei persone morirono (quattro Cerchi, un Portinari e un Bronti).\nIn buona parte della Toscana i migliacci sono dei dolci simili alle crepes fatti con farina, uova, zucchero e anice \nA seconda delle aree, il termine pu\u00f2 inoltre indicare un piatto a base di sangue di maiale \"fritto\", sia dolce che salato, e anche il dolce di farina di castagne pi\u00f9 noto come castagnaccio.\nPer esempio nella tradizione senese i migliacci vengono fatti facendo prima un impasto composto da tradizionali dolci senesi, quali panforte e cavallucci frantumati con l'aggiunta di farina, uovo, zucchero, brodo di maiale e l'immancabile sangue, sempre di suino. Una volta lavorato l'impasto si fanno delle schiacciatine che vengono soffritte nello strutto e poi spolverate con zucchero a velo. Le ricette sono naturalmente variabili, come sempre accade di \"casa in casa\". Nella tradizione delle campagne senesi e anche fiorentine ci sono ricette composte solo da farina, zucchero e sangue di maiale con talvolta l'aggiunta di uova."}
{"id": "2276725", "revid": "767487", "url": "https://it.wikipedia.org/wiki?curid=2276725", "title": "Staffelegg", "text": "Lo Staffelegg \u00e8 un valico del Canton Argovia, Svizzera che scollina a un'altitudine di 621\u00a0m s.l.m. e collega l'abitato di Asp (Densb\u00fcren) con quello di K\u00fcttigen."}
{"id": "2276727", "revid": "124948288", "url": "https://it.wikipedia.org/wiki?curid=2276727", "title": "Portinari", "text": "I Portinari furono un'importante famiglia di Firenze, soprattutto nel XIII e XIV secolo.\nStoria familiare.\nOriginari forse di Portico di Romagna, da cui il nome, furono mercanti ed ebbero un certo peso nelle vicende politiche dell'epoca. Alla fine del XIII secolo Folco Portinari fu uno dei pi\u00f9 ricchi cittadini di Firenze, famoso per le sue iniziative benefiche come la fondazione dell'Ospedale di Santa Maria Nuova, tutt'oggi il principale ospedale del centro cittadino. Sua figlia Bice Portinari - che spos\u00f2 il banchiere Simone de' Bardi, e mor\u00ec giovanissima a soli 24 anni - \u00e8 ormai identificata con la celebre Beatrice cantata da Dante Alighieri prima nella \"Vita Nuova\" e poi nella \"Divina Commedia\".\nCome ghibellini alcuni di loro vennero confinati dopo la Battaglia di Benevento (1266), rifiutando l'amnistia del 1316. Altri rimasero in citt\u00e0 e si legarono poi alla fazione dei Cerchi nelle contese fra i guelfi bianchi e neri, alla fine del XIII secolo. Nel XV secolo alcuni Portinari divennero uomini di fiducia di Cosimo de' Medici, come Giovanni d'Averardo Portinari, che dirigeva il Banco Mediceo di Venezia, o Bernardo che diresse la filiale di Bruges fin dalla sua fondazione nel 1434. Tommaso Portinari fu poi titolare della filiale fiamminga, arrivando a diventare banchiere di Carlo il Temerario e poi dell'imperatore Massimiliano I. Fu inoltre ambasciatore in Spagna per Firenze e fu lui a commissionare il famoso \"Trittico Portinari\" a Hugo van der Goes, inviato poi in madrepatria e diventato un punto di riferimento fondamentale nei contatti artistici tra scuola fiamminga e scuola italiana.\nPigello Portinari, titolare del Banco Medici a Milano, fece costruire la Cappella Portinari nella basilica di Sant'Eustorgio per contenere le reliquie di san Pietro Martire; la cappella \u00e8 uno dei pi\u00f9 importanti esempi della diffusione dell'architettura rinascimentale fuori Firenze.\nAl tempo di Lorenzo il Magnifico un Folco Portinari si ritrov\u00f2 coinvolto nel fallimento del banco di Bruges, e nonostante le colpe fossero in parte dovute alla gestione di Tommaso Portinari, dovette pagare l'accaduto con pi\u00f9 di un anno di carcere. Suo figlio Pier Francesco Portinari fu un importante uomo politico che nel 1528 negozi\u00f2 il mancato attacco di Firenze con il principe d'Orange e Clemente VII.\nUn importante letterato fu un altro Pier Francesco, che fu allievo di Jacopo da Diacceto e frequent\u00f2 l'Accademia neoplatonica degli Orti Oricellari. Si distinse come raccoglitore di opere letterarie prestigiose.\nStemma.\nLo stemma Portinari mostra una porta nera (\"arme parlante\", cio\u00e8 che richiama il nome familiare), fra due leoni rampanti neri in campo d'oro."}
{"id": "2276743", "revid": "1013340", "url": "https://it.wikipedia.org/wiki?curid=2276743", "title": "Numero (simbolo)", "text": "Il simbolo numero o segno numero, \u2116 \u2014 talvolta scritto in italiano come n\u00ba oppure n. \u2014 \u00e8 usato in molte lingue per indicare la numerazione ordinale, in particolare in nomi o titoli. Per esempio invece di scrivere \"Piazza Italia numero 1,\" si pu\u00f2 abbreviare in \"Piazza Italia n\u00b0 1\" pronunciandola come se fosse scritta nella forma completa.\nIl simbolo numero unisce la lettera latina \"N\" con (usualmente) la lettera minuscola \"o\" scritta come esponente (talvolta viene sottolineata, assomigliando perci\u00f2 all'indicatore d'ordine di genere maschile).\nForme simili esistono nelle lingue romanze: \"numero\" in italiano, \"num\u00e9ro\" in francese e \"n\u00famero\" in spagnolo, catalano e portoghese. Il termine viene dal latino \"numero\", che \u00e8 la forma ablativa della parola \"numerus\" ( nelle iscrizioni con il significato ablativo di \"dal/per/con il numero\").\nIn Unicode, vi \u00e8 un carattere simbolo numero, U+2116, inteso per l'uso nella scrittura cirillica e per la compatibilit\u00e0 con le codifiche dell'Asia orientale.\nUtilizzo in varie lingue.\nNon \u00e8 un simbolo standard in tutte le lingue europee; per esempio in tedesco l'abbreviazione (con il punto fermo) per \"numero\" \u00e8 \"Nr.\" (\"Nummer\").\nIn spagnolo il \"simbolo numero\" non \u00e8 un simbolo unico ma solamente la parola \"n\u00famero\" abbreviata per la convenzione tipografica della lingua rispetto alle lettere all'apice (spagnolo: \"letras voladitas\", \"piccole lettere volanti\"), dove la lettera finale (o le lettere a seconda dei casi) della parola abbreviata viene scritta all'apice, minuscola e sottolineata: no e No (singolare), nos e Nos (plurale). Altri esempi di lettere all'apice sono: \"Fco\" per \"Francisco\"; \"Ma\" per \"Mar\u00eda\"; \"fdo\" per \"firmado\" (\"firmato\"). La forma sostitutiva \"No.\" \u00e8 inaccettabile in quanto potrebbe essere confusa con la particella negativa \"no\". Il \"simbolo numero\" viene anche usato come indicazione di un numero ordinale, \"1o\" \"primero\" (primo), \"2o\" \"segundo\" (secondo), \"3o\" \"tercero\" (terzo)...\nIl portoghese segue delle regole molto simili a quelle descritte per lo spagnolo. No e nos per \"n\u00famero\" o \"n\u00fameros\". Allo stesso modo dell'italiano (e dello spagnolo) \"No.\" non \u00e8 una scelta accettabile in quanto pu\u00f2 essere facilmente confuso con la preposizione articolata \"no\" (contrazione di em [in] + o [il]; nel). La o all'apice sottolineata (o) pu\u00f2 essere usata in opposizione ad a per indicare il genere maschile o femminile in alcuni titoli: Enga = ingegnere donna mentre Engo indica un ingegnere maschio.\nIn francese il \u2116 indica anch'esso \"numero\" (\"num\u00e9ro\"), e pu\u00f2 essere scritto in molti modi, con o senza lettera all'apice, sottolineatura o punto. Da notare che \"no\" (una particella grammaticale in inglese) non \u00e8 una parola esistente in francese e non pu\u00f2 essere confusa con la particella francese negativa, \"non\", come potrebbe succedere in inglese, italiano e spagnolo; esempi: \u2116, no., No\nAnche se la lettera \"N\" non fa parte dell'alfabeto cirillico, il simbolo numero \u00e8 utilizzato nelle pubblicazioni in russo ed \u00e8 presente nella tastiera russa usata nei computer e nelle macchine da scrivere.\nIn inglese l'abbreviazione \"No.\" di \"numero\" \u00e8 anch'essa usata al posto della parola \"number\". In inglese americano il cancelletto, \"#\", \u00e8 spesso usato in alternativa.\nInserire il carattere.\nNelle macchine da scrivere e nei computer che non supportano questo simbolo \u00e8 accettabile e normale sostituirlo con il digramma \"N.\" (lettera \"N\" e un punto).\nNelle macchine da scrivere e nei computer che supportano il simbolo di grado oppure (preferibilmente) l'indicatore d'ordine di genere maschile, un digramma che inizia con \"N\", come \"N\u00b0\" o \"N\u00ba\", pu\u00f2 andar bene come sostituto del simbolo numero, ma solo se esso \u00e8 presentato esclusivamente con un media visuale e in un tipo di carattere e in una dimensione che ne possano risultare una passabile approssimazione. In ogni caso i digrammi sono inappropriati per rappresentare il simbolo numero nei dati informatici, in generale.\nSulla tastiera dei pc russi, \u2116 si trova anche sul tasto \"3\"; sostituisce il simbolo \"\u00a3\" della corrispondente tastiera italiana e il \"#\" della tastiera US.\nIn Mac OS X il carattere pu\u00f2 essere inserito usando la tastiera \"U.S. Extended\" e schiacciando shift-option-; (punto e virgola).\nNell'HTML, il simbolo numero (se non pu\u00f2 essere inserito direttamente) pu\u00f2 essere rappresentato tramite codice_1 oppure codice_2.\n\"Lo standard Unicode\" dichiara:"}
{"id": "2276752", "revid": "1305772", "url": "https://it.wikipedia.org/wiki?curid=2276752", "title": "Ordinary World", "text": "Ordinary World \u00e8 un singolo del gruppo musicale britannico Duran Duran, pubblicato nel 1992 negli Stati Uniti e nel 1993 negli altri paesi per anticipare l'uscita di \"Duran Duran (The Wedding Album)\".\nIl brano.\nNei primi anni novanta la popolarit\u00e0 della band era scemata: il loro precedente album \"Liberty\" e i due singoli estratti erano stati un fiasco commerciale sia in America che in Gran Bretagna, ma quando nell'autunno del 1992 la EMI distribu\u00ec \"Ordinary World\" a una radio della Florida l'interesse si riaccese improvvisamente. Il singolo ebbe tanto gradimento che la casa discografica dovette anticiparne l'uscita americana per dicembre.\nIl singolo ottenne un grande successo nel Regno Unito e negli Stati Uniti, ed anche in Italia, dove raggiunse la seconda posizione della classifica settimanale e risult\u00f2 il 10\u00b0 singolo pi\u00f9 venduto del 1993.\nLa parte tastieristica fu arrangiata ed eseguita da Nick Rhodes e dal sessionista Matt Thomas, la batteria da Steve Ferrone. La parte strumentale centrale del brano \u00e8 l'assolo di chitarra, suonato da Warren Cuccurullo.\nIl testo di \"Ordinary World\" \u00e8 stato scritto da Simon Le Bon come seconda parte di una trilogia dedicata al suo defunto amico David Miles (le altre due sono \"Do You Believe in Shame?\" e \"Out of My Mind\").\nLa canzone ha vinto un premio Ivor Novello nel maggio 1994 ed \u00e8 stata cantata da Le Bon con Luciano Pavarotti durante il Pavarotti &amp; Friends in Bosnia nel 1995.\nNel 2005 \u00e8 stata inclusa nella colonna sonora del film \"The Pusher\". Nel 2009 la band statunitense alternative metal Red ha pubblicato una cover di \"Ordinary World\", contenuta nell'album \"Innocence &amp; Instinct\".\nLa canzone inoltre, \u00e8 la sigla del programma estivo di Rai 1, Linea Blu.\nVideo musicale.\nIl videoclip del brano \u00e8 stato diretto da Nick Egan e girato presso il giardino botanico della Huntington Library di San Marino (California)."}
{"id": "2276757", "revid": "104458", "url": "https://it.wikipedia.org/wiki?curid=2276757", "title": "Passo di Sankt Luzisteig", "text": "Il Sankt Luzisteig (abbreviato in \"St. Luzisteig\") \u00e8 un valico che collega Maienfeld, comune del Canton Grigioni in Svizzera, a Balzers, in Liechtenstein. Scollina a un'altitudine di 713\u00a0m s.l.m. \nIl passo \u00e8 dedicato a san Lucio di Coira (\"Luzius von Chur\"): la leggenda lo vuole come uno dei primi missionari nella regione della Rezia al tempo dei romani. Il passo si trova interamente in territorio elvetico. "}
{"id": "2276761", "revid": "248632", "url": "https://it.wikipedia.org/wiki?curid=2276761", "title": "Crash Bandicoot Warped", "text": ""}
{"id": "2276764", "revid": "1226", "url": "https://it.wikipedia.org/wiki?curid=2276764", "title": "Il gobbo di Notre Dame (film 1939)", "text": ""}
{"id": "2276776", "revid": "287204", "url": "https://it.wikipedia.org/wiki?curid=2276776", "title": "Diego N\u00fa\u00f1ez de Avenda\u00f1o", "text": "Biografia.\nDiego N\u00fa\u00f1ez de Avenda\u00f1o fu il figlio del famoso giurista e scrittore spagnolo Pedro N\u00fa\u00f1ez de Avenda\u00f1o.\nFu un uomo di legge all'interno del Consiglio Reale (\"Reales Consejos\"). Ottenne il permesso da re Filippo II (il 10 aprile 1565) di pubblicare i lavori del padre, con l'eccezione di \"Tratado de la caza\" (\"Trattato della caccia\", Alcal\u00e1, 1543).\nAl tempo della morte del vicer\u00e9 Gaspar de Z\u00fa\u00f1iga y Acevedo alla fine del 1606, N\u00fa\u00f1ez de Avenda\u00f1o era presidente dell'Audiencia di Lima. In virt\u00f9 della sua posizione divenne vicer\u00e9 ad interim del Per\u00f9, morendo per\u00f2 all'inizio del 1607. Un documento datato 15 febbraio 1607 nomina Alberto de Acu\u00f1a a capo dell'Audiencia per rimpiazzare Z\u00fa\u00f1iga y Acevedo dopo la sua morte. Juan de Mendoza y Luna prese il suo posto di vicer\u00e9."}
{"id": "2276782", "revid": "300067", "url": "https://it.wikipedia.org/wiki?curid=2276782", "title": "Neboj\u0161a Bogavac", "text": ""}
{"id": "2276783", "revid": "287204", "url": "https://it.wikipedia.org/wiki?curid=2276783", "title": "Nebojsa Bogavac", "text": ""}
{"id": "2276784", "revid": "93436", "url": "https://it.wikipedia.org/wiki?curid=2276784", "title": "Patto di Roma", "text": "Il patto di Roma fu un patto firmato, durante la seconda guerra mondiale, tra gli esponenti dei maggiori partiti italiani con il quale venne istituito formalmente il sindacato italiano CGIL.\nEsso dette rilievo all'unit\u00e0 di tutti i lavoratori italiani indipendentemente dalle opinioni politiche e dalle credenze religiose e costitu\u00ec una vittoria significativa per la politica di cooperazione tra i partiti antifascisti.\nStoria.\nIl patto venne firmato il 9 giugno 1944 da Giuseppe Di Vittorio per il PCI, Achille Grandi per la DC e da Emilio Canevari per la componente socialista; non pot\u00e9 firmarlo invece l'ex-segretario generale della CGdL, il sindacalista socialista Bruno Buozzi, che pure aveva partecipato sin dall'inizio alle trattative per la sua preparazione. Arrestato dai tedeschi e rinchiuso nella famigerata prigione di via Tasso, al momento dello fuga delle SS da Roma fu prelevato dal carcere con altri tredici prigionieri la notte del 3 giugno 1944 e trasferito in camion sulla via Cassia; nel pomeriggio del 4 giugno in localit\u00e0 La Storta, a pochi chilometri da Roma, fu trucidato assieme ai suoi compagni con un colpo di pistola alla testa (fatto di sangue passato alla storia come l'eccidio de La Storta). Per onorarne la memoria, sul testo del Patto fu apposta la data del 3 giugno 1944, che si riteneva inizialmente fosse stato l'ultimo giorno di vita di Buozzi \nIl testo.\nGli esponenti delle principali correnti sindacali dei lavoratori italiani - comunista, democratico cristiano e socialista - dopo un largo scambio di vedute sul problema sindacale nell'Italia liberata dall'invasore tedesco e dai suoi complici fascisti;\nconvinti che l'unit\u00e0 sindacale di tutti i lavoratori senza distinzione di opinioni politiche e di fede religiosa, fosse lo strumento pi\u00f9 efficace per il potenziamento dell'organizzazione del lavoro, onde assicurare la pi\u00f9 efficace difesa degli interessi economici e morali dei lavoratori stessi e garantire il loro apporto pi\u00f9 efficiente all'opera immane di ricostruzione del Paese (opera che sar\u00e0 necessariamente imperniata sulle forze del lavoro) di pieno ed unanime accordo dichiarano:\n1) di realizzare l'unit\u00e0 sindacale, mediante la costituzione, per iniziativa comune, di un solo organismo confederale per tutto il territorio nazionale, denominato CONFEDERAZIONE GENERALE ITALIANA DEL LAVORO; d'una sola Federazione Nazionale per ogni ramo di attivit\u00e0 produttiva; d'una sola Camera Confederale del Lavoro, in ogni Provincia; d'un solo Sindacato locale e provinciale per ogni ramo o categoria d'attivit\u00e0 produttiva;\n2) lasciando impregiudicate tutte le altre questioni relative all'orientamento generale dell'organizzazione, alla sua struttura definitiva, alla compilazione del progetto di statuto (questioni che saranno esaminate con una larga partecipazione dei militanti sindacali d'ogni corrente e con i dirigenti del movimento sindacale libero gi\u00e0 operante nel Mezzogiorno), la unit\u00e0 sindacale viene immediatamente realizzata sui seguenti punti generali:\na) la C.G.I.D.L. fondata sul principio della pi\u00f9 ampia democrazia interna. Tutte le cariche sociali, pertanto, in ogni grado dell'organizzazione, debbono essere elette dal basso, rispettivamente dalla assemblea generale del sindacato locale e dalle assemblee di delegati regolarmente eletti. In ognuno degli organismi dirigenti, dal vertice alla base, deve essere assicurata la partecipazione proporzionale delle minoranze.\nb) In tutte le organizzazioni della C.G.I.D.L deve essere assicurata la massima libert\u00e0 d'espressione a tutti gli aderenti e praticato il rispetto reciproco di ogni opinione politica e fede religiosa.\nc) La C.G.I.D.L. \u00e8 indipendente da tutti i partiti politici. Essa si assocer\u00e0, ogni volta che lo ritenga opportuno, all'azione dei partiti democratici che sono espressione di masse lavoratrici, sia per la salvaguardia e lo sviluppo delle libert\u00e0 popolari, sia per la difesa di determinati interessi dei lavoratori e del Paese.\n3) Le correnti sindacali nominate costituiscono la Direzione provvisoria dell'organizzazione che viene cos\u00ec composta: un Comitato Direttivo Provvisorio di 15 membri, 5 per ciascuno delle tre correnti; una Segreteria Generale Provvisoria con poteri esecutivi, di tre membri, uno per ciascuna delle tre correnti.\nQuesta Direzione Provvisoria sar\u00e0 allargata con l'inclusione di esponenti del movimento sindacale libero operante nel Mezzogiorno e successivamente coi rappresentanti delle regioni che saranno liberate - mantenendo l'uguale proporzione fra le tre correnti - e durer\u00e0 in carica sino al primo congresso confederale che dovr\u00e0 tenersi al pi\u00f9 presto possibile. Con lo stesso criterio verranno formate le direzioni provvisorie delle federazioni nazionali e delle C.C.D.L. provinciali. Nelle province e nelle categorie in cui esistono altre correnti sindacali aventi seguito effettivo fra le masse; una rappresentanza di esse sar\u00e0 chiamata a far parte della Direzione Provvisoria Camerale e Federale. Queste Direzioni resteranno in carica sino al primo congresso della rispettiva organizzazione.\nA Segretari Generali vengono nominati: On. Emilio Canevari, On. Giuseppe Di Vittorio, On. Achille Grandi, che entrano subito in funzione.\nLa Direzione Provvisoria della C.G.I.D.L. si pone i seguenti obiettivi immediati:\nI vertici della CGIL unitaria.\nL'On. Emilio Canevari fu poi sostituito da Oreste Lizzadri che rappresent\u00f2 la componente socialista nella CGIL unitaria fino al giugno 1947, quando fu sostituito da Fernando Santi alla guida dei sindacalisti socialisti.\nGrandi rimase nella segreteria della CGIL unitaria fino alla sua morte, il 28 settembre 1946.\nDi Vittorio fu rieletto ripetutamente segretario della CGIL, sia del sindacato unitario - nel I Congresso nazionale a Firenze il 1-7 giugno 1947 e nel II Congresso nazionale a Genova il 4-9 ottobre 1949, sia nella CGIL post scissioni del 1950, fino alla sua morte, il 3 novembre 1957."}
{"id": "2276789", "revid": "1568601", "url": "https://it.wikipedia.org/wiki?curid=2276789", "title": "Passo di Sankt Anton", "text": "Sankt Anton (abbreviato in \"St. Anton\") \u00e8 un passo in Svizzera che collega Oberegg, comune del Canton Appenzello Interno, con il Canton San Gallo. Scollina a un'altitudine di 1\u00a0110\u00a0m s.l.m."}
{"id": "2276792", "revid": "287204", "url": "https://it.wikipedia.org/wiki?curid=2276792", "title": "Diego Nunez de Avendano", "text": ""}
{"id": "2276794", "revid": "287204", "url": "https://it.wikipedia.org/wiki?curid=2276794", "title": "Oscar Yebra", "text": ""}
{"id": "2276795", "revid": "62004", "url": "https://it.wikipedia.org/wiki?curid=2276795", "title": "Milano-Sanremo 2007", "text": "La Milano-Sanremo 2007, novantottesima edizione della corsa, si disput\u00f2 il 24 marzo 2007 e fu vinta da \u00d3scar Freire, con il tempo di 6h43'50\". La corsa era valida come prova dell'UCI ProTour.\nAlla partenza, alle 9.32 a Milano, erano presenti 197 corridori di cui 160 portarono a termine il percorso.\nIn occasione del centenario dalla nascita della Milano-Sanremo i preliminari della corsa si svolgono al Castello Sforzesco (non accadeva dal 1982) e ritorna la passerella dei corridori.\nPercorso.\nLa competizione si \u00e8 svolta sul percorso tradizionale di questi ultimi anni, con il Passo del Turchino e il passaggio da Capo Mele, Capo Cervo, Capo Berta e la salita del Poggio a pochi chilometri dall'arrivo in via Roma."}
{"id": "2276797", "revid": "729019", "url": "https://it.wikipedia.org/wiki?curid=2276797", "title": "Castello di Heidelberg", "text": "Il castello di Heidelberg (in tedesco: Schloss Heidelberg) \u00e8 uno dei pi\u00f9 celebri castelli tedeschi.\nNon deve essere confuso con il Castello Heidelberg di Hohentannen, nel Canton Turgovia, in Svizzera - o \"Heidelberger Schloss\", XIII - XVII secolo.\nDescrizione.\nIl pittoresco castello, dei cui interni rimangono per lo pi\u00f9 delle rovine in seguito ai danneggiamenti subiti durante la guerra dei trent'anni e la guerra con la Francia del 1689, \u00e8 il risultato degli ampliamenti di un castello gotico del XIII secolo.\nDopo la distruzione da parte dei soldati di Luigi XIV il castello \u00e8 stato restaurato solamente in parte nel 1689 e nel 1693. Le sue rovine, in pietra arenaria rosa proveniente dalla valle del Neckar, sono adagiate a un livello di circa 80 metri sulla citt\u00e0 antica, sul pendio settentrionale del \"K\u00f6nigstuhl\", e sono raggiungibili, oltre che a piedi, anche grazie a un collegamento con una funicolare.\nL'ala della costruzione denominata \"Ottheinrichsbau\", che ospita il Museo della farmacia, \u00e8 considerata una delle opere di maggior valore del Rinascimento tedesco.\nPunti d'interesse.\nTra gli edifici e i punti d'interesse all'interno del castello di Heidelberg, vi sono:"}
{"id": "2276799", "revid": "287204", "url": "https://it.wikipedia.org/wiki?curid=2276799", "title": "Zaalvoetbal Hovocubo 1966", "text": "L'Hovocubo \u00e8 una societ\u00e0 sportiva olandese fondata nel 1966 con sede a Hoorn. Il nome deriva da \"HOornsche VOlleybal Club Uit Balorigheid Opgericht\"\nStoria.\nDapprima dedicatasi al volley come costola del HSV Sport, ha poi iniziato ad occuparsi di calcio a 5 che stava iniziando a diffondersi nei Paesi Bassi attraverso l'Argentina. Nelle prime quattro stagioni la squadra gioc\u00f2 fuori dalla propria citt\u00e0 natale per indisponibilit\u00e0 di impianti, migrata a Den Helder, nelle prime due stagioni di campionato, giunse alla finale nazionale, un grande successo per una squadra formata da appena una stagione. Il completamento del palazzetto di Hoorn consent\u00ec alla squadra di tornare a casa ed ottenere i migliori risultati come i tre titoli del 1972, 1976 e 1982. Quest'ultimo fu un anno d'oro per la formazione olandese che vinse campionato, coppa e Coppa del Benelux contro il Rebbels Boorsem.\nCollegamenti esterni.\nSito ufficiale"}
{"id": "2276800", "revid": "533647", "url": "https://it.wikipedia.org/wiki?curid=2276800", "title": "Diego Osorio de Escobar y Llamas", "text": "Biografia.\nOsorio de Escobar y Llamas ebbe la carica di canonico, inquisitore e generale vicario dell'arcidiocesi di Toledo. Era membro del clero secolare, ma amico dei gesuiti. Fu nominato vescovo di Puebla su raccomandazione del cardinal Moscoso. Ricevette l'incarico nel 1656 e lo mantenne fino alla morte avvenuta nel 1673. \nCostru\u00ec il convento di La Sant\u00edsima Trinidad, affrett\u00f2 la costruzione della cattedrale, e pago l'acquisto della cappella e dell'altare di Nuestra Se\u00f1ora de Guadalupe. Nel 1663 fu nominato arcivescovo di Citt\u00e0 del Messico, ma rifiut\u00f2 l'incarico per poter restare a Puebla (sebbene amministr\u00f2 la diocesi per pochi mesi, fino all'arrivo del nuovo arcivescovo, Alonso de Cuevas D\u00e1valos).\nOperato da vicer\u00e9.\nFu vicer\u00e9 per meno di quattro mesi, da giugno ad ottobre del 1664. Gli fu assegnato l'incarico per sostituire Juan de Leyva de la Cerda, richiamato in Spagna con l'accusa di corruzione. Osorio accett\u00f2 apparentemente l'incarico con riluttanza. Non era portato per gli affari, e rassegn\u00f2 le dimissioni alla prima opportunit\u00e0, per poter tornare alla sua diocesi di Puebla.\nDurante la breve amministrazione invi\u00f2 30\u00a0000 pesos a Cuba per la riparazione del castello di Santiago di Cuba e per la ricostruzione della citt\u00e0, distrutta dagli inglesi nel 1662. Fond\u00f2 anche una fabbrica di polvere da sparo mandando a Cuba una parte della produzione. Prepar\u00f2 l'Armada de Barlovento nel caso di attacchi provenienti dal golfo della Nuova Spagna. Finanzi\u00f2 la fortificazione di Campeche. In questo periodo la Spagna era in guerra con l'Inghilterra.\nRiform\u00f2 il servizio postale, in pessime condizioni prima del suo arrivo, e molto pi\u00f9 efficiente dopo le riforme. Miglior\u00f2 anche il mercato del mercurio intervenendo in una disputa tra i francescani ed il governatore dello Yucat\u00e1n.\nRitorno a Puebla.\nDopo aver dato le dimissioni da vicer\u00e9 nel 1664, il vescovo Osorio ebbe alcuni problemi con il successore, Antonio Sebasti\u00e1n de Toledo Molina y Salazar. Il vescovo fu messo in isolamento nella citt\u00e0 di Tlatlauquitepec fino al 1666, quando fu in grado di tornare a Puebla. Mor\u00ec qui nel 1673, ed il suo corpo fu sepolto all'interno della cattedrale. In seguito si sposto a vivere presso La Sant\u00edsima Trinidad, il convento che aveva fondato.\nSuccessione apostolica.\nLa successione apostolica \u00e8:"}
{"id": "2276801", "revid": "254059", "url": "https://it.wikipedia.org/wiki?curid=2276801", "title": "Giovanni Buzzacchi", "text": "Biografia.\nDi famiglia agiata, figlio di Benedetto e Paola Morandi, Buzzacchi interruppe gli studi di Medicina all'Universit\u00e0 degli Studi di Pavia, insieme al concittadino e amico Pietro Scaratti, per partecipare alla spedizione dei Mille.\nDurante la sosta a Talamone venne assegnato alla 7\u00aa Compagnia guidata da Benedetto Cairoli, nella quale combatt\u00e9 a Calatafimi, Palermo e Milazzo, anche intervenendo come medico di campo e dando dimostrazioni di grande abilit\u00e0 chirurgica.\nRientrato in famiglia concluse gli studi e si dedic\u00f2 alla professione medica fino alla nuova chiamata di Garibaldi, nel 1866, che lo volle come medico personale e coordinatore del servizio chirurgico del Corpo Volontari Italiani nella campagna trentina, durante la terza guerra di indipendenza.\nTornato definitivamente alla vita civile, spos\u00f2 Antonia Beffa, dalla quale ebbe sei figli, e divenne primario dell'ospedale civile di Mantova, incarico che mantenne per oltre vent'anni, dove introdusse precocemente le nuove tecniche igieniche di sterilizzazione degli strumenti chirurgici, comprendendo la fondatezza delle teorie di Louis Pasteur.\nMor\u00ec nella sua casa natale, pochi mesi dopo il suo ritiro a riposo, disponendo che nella propria bara fosse posta la foto di Garibaldi.\nNell'elenco ufficiale dei partecipanti all'impresa, pubblicato sulla Gazzetta Ufficiale del Regno d'Italia del 12 novembre 1878, lo si trova al numero 194.\n\u00c8 il nonno di Mim\u00ec Quilici Buzzacchi, madre di Folco Quilici."}
{"id": "2276802", "revid": "991694", "url": "https://it.wikipedia.org/wiki?curid=2276802", "title": "Hovocubo Hoorn", "text": ""}
{"id": "2276804", "revid": "6923", "url": "https://it.wikipedia.org/wiki?curid=2276804", "title": "Mus\u00e9e d'Unterlinden", "text": "Il Mus\u00e9e d'Unterlinden sorge a Colmar, cittadina dell'Alsazia (Francia), ed \u00e8 situato tra le mura di un ex monastero delle monache Domenicane, fondato nel XIII secolo. Famoso per la \"Pala d'Altare di Issenheim\", il museo ospita una ricca collezione di opere d'arte locali e internazionali, e manufatti dall'et\u00e0 preistorica a quella contemporanea. Classificato come \"Mus\u00e9e de France\", attrae ogni anno circa 200.000 visitatori da tutto il mondo.\nStoria.\nGli edifici del museo, di grande interesse artistico, sono disposti intorno all'antico chiostro gotico, che funge da elemento focale, e all'adiacente cappella dedicata a \"San Giovanni sotto il tiglio\" (dal tedesco \"St Johann unter der Linde\"), da cui il nome \"Unterlinden\". La cappella, composta dalla navata centrale con volta a quattro campate e dal coro a sette campate, fu costruita tra il 1262 e il 1269. Successiva \u00e8 la costruzione del chiostro in arenaria rosa dei Vosgi, composto da quattro gallerie con volta e un piano superiore per ospitare le celle. Il chiostro assolveva sia ad uno scopo funzionale, connettendo i vari edifici e la cappella, che ad uno scopo spirituale, in quanto usato come luogo di meditazione e preghiera.\nAbbandonati dalle monache durante la Rivoluzione francese, i locali cadono gradualmente in rovina e vengono usati come baracche militari fino alla met\u00e0 del XIX secolo. \u00c8 grazie all'intervento della \"Societ\u00e9 Schongauer\", fondata nel 1847 da Louis Hugot, che gli edifici vengono salvati dalla demolizione e, quindi, adibiti ad ospitare il museo. Istituito nel 1849 e aperto al pubblico nel 1853, il museo \u00e8 tuttora gestito e amministrato dalla Soci\u00e9t\u00e9 Schongauer.\nTra gli eventi che hanno contribuito alla nascita del museo, va certamente menzionata la scoperta nel 1848 di un mosaico Gallo-Romano a Bergheim, comune dell'Alto Reno, che, spostato nella cappella, rappresent\u00f2 inizialmente l'elemento di punta dell'intera collezione. A partire dal 1852, importanti opere d'arte religiose di propriet\u00e0 della Chiesa Cattolica, furono trasferite da antiche chiese, abbazie e monasteri renani e posizionate all'interno del museo, in particolare la \"Pala d'Altare di Issenheim\", capolavoro dell'arte religiosa occidentale, che divenne l'opera di maggior pregio.\nOggi, il Mus\u00e9e d'Unterlinden copre una superficie di circa 5.620\u00a0m\u00b2 (comprensiva sia dell'area per le esposizioni che delle varie aree di lavoro), disposta su tre livelli (piano terra, primo piano, piano interrato). \u00c8 in corso un progetto d'espansione che porter\u00e0 l'area aperta al pubblico da 4.000\u00a0m\u00b2 a 6.300\u00a0m\u00b2.\nNonostante le alterazioni subite nel corso del tempo, l'architettura del museo conserva ancora il suo carattere medievale e rappresenta un notevole esempio di architettura gotica.\nLe collezioni.\nAll'interno del museo sono custodite ricche collezioni che, spaziando dall'arte antica a quella moderna, raccolgono opere di artisti locali e internazionali.\nAl piano terra, nelle sale intorno al chiostro, sono disposte le opere d'arte dal XV al XVI secolo, una collezione unica di dipinti, sculture, incisioni e disegni eseguiti da artisti renani. Di particolare pregio la \"Crocifissione\" di Jost Haller (c.1445), il \"Polittico della Passione\" di Gaspard Isenmann (1465), \"La Melanconia\" di Lucas Cranach il Vecchio (1532), \"Ritratto di donna\" di Hans Holbein il Vecchio.\nNella cappella sono custoditi il \"Polittico d'Orlier\" di Martin Sch\u00f6ngauer (c.1470), l'\"Altare di Bergheim\" di Veit Wagner (1515-1517) e la celeberrima \"Pala d'Altare di Issenheim\", intagliata intorno al 1515 da Nicolas de Haguenau e dipinta tra il 1512 e il 1516 da Matthias Gr\u00fcnewald, la cui particolarit\u00e0 \u00e8 quella di offrire tre diverse combinazioni iconografiche secondo il calendario liturgico. Un'opera dai colori violenti, particolarmente suggestiva soprattutto nelle espressioni di dolore.\nIl patrimonio artistico del museo comprende anche una variet\u00e0 di oggetti di arte decorativa e popolare, retaggio della vita rurale e urbana alsaziana dal Medioevo al Rinascimento: porcellane, ceramiche, gioielli, costumi, mobili, tappeti, armi e armature, oggetti in ferro battuto, giocattoli, vetrate, miniature.\nIl piano interrato ospita, invece, i reperti archeologici dal Neolitico all'epoca Merovingia, la sala gallo-romana con il mosaico di Bergheim, e la galleria d'arte moderna dove sono esposte opere del XIX e XX secolo di autori come Monet, Bonnard, Renoir, Rouault, Delaunay, Picasso."}
{"id": "2276808", "revid": "125626984", "url": "https://it.wikipedia.org/wiki?curid=2276808", "title": "Watchmen (film)", "text": "Watchmen \u00e8 un film del 2009 diretto da Zack Snyder, trasposizione cinematografica dell'omonima miniserie a fumetti di Alan Moore e Dave Gibbons, vincitrice di un premio Hugo.\nIl film \u00e8 uscito in anteprima il 5 marzo 2009 in Nuova Zelanda, mentre negli Stati Uniti ed altri paesi del mondo il 6 marzo 2009.\nTrama.\nNel 1938, in risposta a un aumento delle azioni criminali in maschera, viene formato il gruppo dei \"Minutemen\", composto da vigilanti mascherati, e, decenni dopo, quello analogo dei \"Watchmen\". La loro esistenza ha tuttavia drasticamente influenzato gli eventi della storia: il Dottor Manhattan aiuta gli Stati Uniti a vincere la Guerra del Vietnam usando i suoi superpoteri, consentendo a Richard Nixon di essere rieletto pi\u00f9 volte negli anni seguenti. L'esistenza del Dottor Manhattan fornisce agli Stati Uniti un vantaggio strategico sull'Unione Sovietica, che dal 1980 minaccia di far sfociare la Guerra fredda in una guerra nucleare. Nello stesso periodo il crescente sentimento anti-vigilanti raggiunge il culmine quando, nel 1977, la lotta privata contro il crimine viene dichiarata illegale dal \"Keene act\". Mentre molti membri degli Watchmen si ritirano, il Dottor Manhattan e il Comico operano come agenti del governo, e il misterioso vigilante mascherato, Rorschach, continua ad operare illegalmente nei bassifondi.\nUn agente governativo, Edward Blake, viene ucciso nella sua abitazione. Investigando sull'omicidio, Rorschach scopre che la vittima era in realt\u00e0 il Comico, ipotizzando che il misterioso assassino potrebbe essere qualcuno che vuole eliminare gli ex vigilanti. Rorschach cerca allora di avvertire i suoi compagni che si sono ritirati, il suo vecchio partner Daniel Dreiberg, alias il Gufo Notturno II, il Dr. Manhattan e la sua amante Laurie Jupiter alias Spettro di Seta II. Dreiberg rimane scettico, ma non tralascia l'ipotesi che vi possa essere realmente qualcuno intenzionato a eliminare il gruppo di vigilanti, recandosi cos\u00ec a sua volta dall'imprenditore plurimiliardario ed ex vigilante Adrian Veidt alias Ozymandias, il quale per\u00f2 resta diffidente, respingendo la teoria e i sospetti avanzati da Rorschach.\nDopo il funerale del Comico, il Dr. Manhattan viene accusato davanti alla stampa di avere provocato il cancro alla sua ex fidanzata e ad altre persone che rimasero del tempo con lui dopo l'incidente scientifico che lo dot\u00f2 dei superpoteri. Turbato dalle accuse, l'onnipotente Dr. Manhattan si trasferisce, apatico ed indispettito, in esilio su Marte, dando cos\u00ec all'Unione Sovietica la grande possibilit\u00e0 di invadere l'Afganistan in sua assenza. In seguito, la teoria del complotto di Rorschach sembra realizzarsi quando Veidt, che da tempo aveva reso pubblica la propria identit\u00e0 di Ozymandias prima di ritirarsi, evita un tentativo d'omicidio nei suoi confronti e Rorschach si ritrova incastrato nell'omicidio di Moloch, un supercriminale in pensione, nemico dei Minutemen.\nLaurie, dopo la rottura con Manhattan, prevista dall'incredibile veggenza di quest'ultimo, va a stare da Dreiberg e tra i due nasce una tenera relazione. Sotto le spoglie di Gufo Notturno e Spettro di Seta i due liberano Rorschach dalla prigione. Spettro si confronta quindi con Manhattan. Dopo essere stata teletrasportata su Marte dall'ex amante, Laurie gli chiede di salvare il mondo dall'olocausto nucleare, ma egli risponde che non gli importa pi\u00f9 della razza umana, in quanto Laurie, il suo unico legame con essa, lo ha lasciato. Per far capire meglio il suo punto di vista, Manhattan scava nella sua mente dimostrando a Laurie che in realt\u00e0 lei \u00e8 la figlia della prima Spettro di Seta, Sally Jupiter, e del Comico. La disperazione della ragazza per questa rivelazione fa riscoprire in Manhattan l'interesse per la razza umana per via della sequenza improbabile degli eventi che ha condotto alla nascita della stessa da lui tanto amata, ed egli decide di tornare sulla Terra con Laurie.\nInvestigando sulla cospirazione, Gufo Notturno e Rorschach scoprono che Veidt \u00e8 responsabile di tutto. Rorschach appunta i suoi sospetti sul suo diario, che poi lascia nella sede di pubblicazione del \"New Frontiersman\", una rivista di estrema destra di cui \u00e8 appassionato lettore. Rorschach e Gufo Notturno raggiungono il rifugio di Ozymandias nell'Antartide e lo affrontano. Ozymandias conferma di essere dietro tutti gli eventi della cospirazione, la mente dietro l'assassinio del Comico, l'esilio forzato di Manhattan e il complotto per incastrare Rorschach, e di avere persino inscenato il tentativo del proprio assassinio per mettersi al riparo da ogni sospetto. Egli spiega che il proprio piano \u00e8 quello di unificare gli Stati Uniti e l'Unione Sovietica ed impedire una guerra nucleare, ma che per far ci\u00f2 intende distruggere alcune citt\u00e0 del mondo grazie all'esplosione dei reattori che, con il pretesto di fornire energia libera per il mondo, aveva costruito con la sua squadra scientifica S.Q.U.I.D. assieme al Dr. Manhattan. Rorschach e Gufo Notturno tentano di fermarlo, ma Ozymandias li sconfigge e rivela che il suo piano \u00e8 gi\u00e0 in atto: i reattori sono detonati e le firme di energia sono riconoscibili come quelle di Manhattan, che verrebbe da tutti considerato responsabile.\nSpettro di Seta e Manhattan giungono alle rovine di New York e stabiliscono che dev'essere opera di Veidt. Si teletrasportano quindi alla base antartica di Ozymandias. Veidt tenta di uccidere senza successo Manhattan. Costretto ad arrendersi, mostra al gruppo le ultime notizie alla TV, in cui Nixon conferma che Stati Uniti e Unione Sovietica si sono alleati contro il nuovo \"nemico comune\", il Dr. Manhattan. Gli eroi si rendono conto che rivelare la verit\u00e0 al mondo rovinerebbe questa nuova difficile pace. Rorschach, incrollabile nella sua virtuosa integrit\u00e0, tuttavia non intende tacere e costringe cos\u00ec il Dr. Manhattan ad ucciderlo, rivelando di fatto il lato cinico del Dottore. Manhattan, dopo un ultimo bacio a Spettro di Seta, parte quindi per l'esplorazione di un'altra galassia, mentre un furioso Gufo Notturno assale Veidt, che difende le proprie azioni mentre Dan insiste che ha solamente deformato l'umanit\u00e0. Gufo e Spettro decidono quindi di andarsene dall'Antartide, lasciando solo Ozymandias.\nTornati nella citt\u00e0 di New York in ricostruzione, Laurie rivela alla madre di essere a conoscenza della verit\u00e0 sul Comico e infine abbracciandosi le due donne si riconciliano. Intanto, nella sede del \"New Frontiersman\", il direttore si lamenta del fatto che la pace tra America e Russia non stia portando alcuna notizia che dia profitto al giornale, quand'ecco che un giovane dipendente si ritrova tra le mani il diario di Rorschach con tutta la verit\u00e0.\nDivieti.\nIl film in Italia venne vietato ai minori di 14 anni.\nProduzione.\nSviluppo.\nIl film ha avuto una storia molto travagliata: nel giro di quindici anni \u00e8 passato dalle mani di diversi studi a quelle della 20th Century Fox fino ad arrivare alla Warner Bros.\nLa Fox acquist\u00f2 i diritti del film tra il 1986 e il 1990 per la realizzazione di un primo film trasmesso alla societ\u00e0 \"Largo International\". Dopo il fallimento della Largo, i diritti sono passati al produttore Lawrence Gordon, con la promessa di pagare alla Fox quanto dovuto nel caso in cui il film venisse sviluppato da altri.\nIn seguito il produttore Joel Silver aveva chiamato il regista Terry Gilliam (dopo il regista Paul Greengrass) per girarlo; dopo varie bozze di sceneggiatura disse che era possibile realizzare un film di almeno otto ore.\nIn seguito Darren Aronofsky e Paul Greengrass erano stati coinvolti dalla Paramount ma poi il progetto \u00e8 stato cancellato per dispute di ordine economico.\nIn seguito il produttore Gordon e Lloyd Levin con Universal Studios e Paramount Pictures hanno ingaggiato lo sceneggiatore David Hayter che ha rielaborato la sceneggiatura, ritenuta \u00abpi\u00f9 vicina a \"Watchmen\" di quanto chiunque possa immaginare\u00bb.\nPre-produzione.\nDopo un periodo di inattivit\u00e0, viene confermato Zack Snyder che, dopo il successo ottenuto con il film \"300\" del 2006, compr\u00f2 i diritti del fumetto \"Watchmen\".\nCast.\nPer la parte del dr. Jon Osterman/Dottor Manhattan si era pensato ad Arnold Schwarzenegger, poi il ruolo fu passato nel 2007 a Billy Crudup. Per il fisico del Dottor Manhattan venne invece utilizzata una versione digitalizzata di quello di Greg Plitt. Successivamente anche gli altri membri del cast vengono confermati per l'adattamento cinematografico che li vedr\u00e0 impegnati fino a inizio 2008: Jackie Earle Haley (Rorschach), Malin Akerman (Spettro di Seta), Patrick Wilson (Gufo Notturno), Matthew Goode (Ozymandias), Jeffrey Dean Morgan (Comico).\nRiprese.\nLe riprese sono iniziate ai Vancouver Film Studios il 17 settembre 2007 e sono terminate il 19 febbraio 2008.\nLa casa di produzione cinematografica \u00e8 la Warner Bros., gi\u00e0 proprietaria dei diritti di altri supereroi. La Warner ha finanziato le spese del film per un budget di 120 milioni di dollari, anche se, dopo la fase di produzione e poco prima dell'uscita del film, la 20th Century Fox ha denunciato la Warner rivendicando i diritti di produzione: il 15 gennaio 2009 le due parti hanno concluso un accordo economico.\nPer la colonna sonora \u00e8 stato scritturato Tyler Bates durante il novembre 2007, mentre gli effetti speciali sono stati curati da Suma Abuzaineh e Justin Raleigh.\nAccoglienza.\nIncassi.\nIl film, costato 130 milioni di dollari, malgrado un buon esordio negli Stati Uniti, ha avuto un successo commerciale inferiore alle aspettative. Il film \u00e8 riuscito a raggiungere i 55 milioni di dollari incassati in tre giorni, con un ottimo esordio, anche se inferiore alle cifre raggiunte da altri blockbuster supereroistici.\nIn Italia il film ha realizzato, nelle prime tre settimane di programmazione, un incasso al botteghino di \u20ac 2.800.000 secondo i dati Cinetel.\nA livello internazionale il film ha incassato oltre 185 milioni di dollari, permettendo ai suoi produttori di superare di 55 milioni di dollari le spese affrontate per la sua realizzazione, anche senza \"sbancare\" i botteghini.\nCritica.\nIl film, alla sua uscita nelle sale, ricevette critiche miste.\nSul sito Rotten Tomatoes ha un indice di gradimento del 65%, con un voto medio di 6,3/10, basato su 295 critiche professionali. Il sito Metacritic gli assegna, invece, un punteggio di 56/100, basato su 39 recensioni professionali.\nMoore sul film.\nL'autore del fumetto di origine Alan Moore si \u00e8 opposto sin dall'inizio alla realizzazione del film, dichiarando che \u00abrifiuta di vedere il suo nome accostato a qualsiasi film ispirato ai suoi fumetti\u00bb e che non intende vederlo nel caso dovesse comunque essere realizzato; Gibbons, al contrario, ha collaborato con Snyder alla lavorazione.\nIn un'intervista concessa a \"Wizard\", pubblicata il 2 gennaio 2008, Moore dichiar\u00f2 che non intendeva vedere il suo nome accreditato nei titoli del film, ripetendo un atteggiamento gi\u00e0 tenuto in precedenza per altri adattamenti cinematografici di sue opere (come \"V per Vendetta\", \"From Hell\" e \" La Leggenda degli Uomini Straordinari\"), da cui si \u00e8 pubblicamente dissociato.\nNel libro biografico \"Alan Moore Biographic\" di Gary Spencer Millidge, apprendiamo che gi\u00e0 nel 1989 i produttori Joel Silver e Terry Gilliam avevano chiesto a Moore cosa ne pensasse di realizzare un film su Watchmen e anche allora lui aveva ribadito che l'idea non era fattibile, che Watchmen era stato pensato per essere un fumetto e non avrebbe funzionato come film.\nMerchandising.\nDC Direct ha presentato e prodotto delle action figures basate sui personaggi del film ufficialmente al \"New York Comic Con\". I gadget sono stati adattati anche nella versione lego e per la serie di Be@rbrick ispirati ai protagonisti di Watchmen.\nI vinyl toys da collezione prodotti da \"Medicom\" saranno venduti in due set. Nel primo troverete il Comico, Nite Owl e Ozymandias. Nel secondo ci saranno invece il Dottor Manhattan, Rorschach e Silk Spectre.\nIn occasione dell'uscita al cinema del film la produzione ha visto anche l'uscita delle maschere e i costumi ispirati a Rorschach, il Dottor Manhattan e gli altri supereroi.\nCinque giorni dopo l'uscita di \"Watchmen\" nei cinema americani, \u00e8 uscito in DVD \"Tales of the Black Freighter\", film d'animazione che racconta le vicende del fumetto dentro il fumetto \"I racconti del vascello nero\" (non riprese all'interno del film).\nVersione in italiano.\nNel doppiaggio italiano del film il veicolo volante di Gufo Notturno \u00e8 soprannominato \"Archi\". Lo stesso Gufo Notturno spiega che \u00e8 un diminutivo di \"Archimede\", il gufo di Mago Merlino nel film \"La spada nella roccia\", ma nella versione italiana del classico Disney il gufo Archimede \u00e8 ribattezzato \"Anacleto\". Nel graphic novel in lingua italiana \u00e8 correttamente soprannominato \"Cleto\"."}
{"id": "2276809", "revid": "104458", "url": "https://it.wikipedia.org/wiki?curid=2276809", "title": "Schwarzenb\u00fchl", "text": "Lo Schwarzenb\u00fchl \u00e8 un passo di montagna e una stazione sciistica nelle Alpi bernesi, Canton Berna, Svizzera. Scollina a un'altitudine di 1.547\u00a0m s.l.m."}
{"id": "2276812", "revid": "2061979", "url": "https://it.wikipedia.org/wiki?curid=2276812", "title": "Winchester (Nevada)", "text": "Winchester \u00e8 una census-designated place (CDP) degli Stati Uniti d'America, situata nella contea di Clark, nello stato del Nevada. Si trova ad ovest della citt\u00e0 di Las Vegas. Al censimento del 2000 possedeva 26.958 abitanti.\nComprende una parte della Las Vegas Strip."}
{"id": "2276813", "revid": "599013", "url": "https://it.wikipedia.org/wiki?curid=2276813", "title": "\u0110uro Ostoji\u0107", "text": ""}
{"id": "2276815", "revid": "4711", "url": "https://it.wikipedia.org/wiki?curid=2276815", "title": "Djuro Ostoji\u0107", "text": ""}
{"id": "2276817", "revid": "899609", "url": "https://it.wikipedia.org/wiki?curid=2276817", "title": "Principio di dualit\u00e0", "text": ""}
{"id": "2276818", "revid": "1652635", "url": "https://it.wikipedia.org/wiki?curid=2276818", "title": "Cashback", "text": "Un sito di cashback (rimborso in lingua italiana) \u00e8 una pratica che permette agli utenti registrati di ricevere una percentuale degli importi spesi per i loro acquisti effettuati presso i negozi online convenzionati. Molto spesso i siti che propongono questo servizio presentano anche un sistema di referenza grazie al quale \u00e8 possibile guadagnare una percentuale extra derivante dalle attivit\u00e0 dei propri invitati (referrals).\nCome funziona.\nIl sito di cashback guadagna una percentuale degli acquisti effettuati dai propri utenti su uno dei negozi convenzionati e altrettanto semplicemente riversa una parte di questo suo guadagno a chi ha effettivamente acquistato.\nL'utente registrato pu\u00f2 guadagnare denaro da molteplici tipi di acquisto online come viaggi, abbigliamento, prodotti elettronici e prodotti finanziari. Nato inizialmente come un servizio puramente online, negli ultimi anni il cashback sta diventando sempre pi\u00f9 diffuso anche offline a livello locale grazie all'utilizzo di coupon creati appositamente allo scopo.\nIl vantaggio importante \u00e8 che, acquistando su un sito di cashback, si mantengono anche le offerte e gli sconti eventualmente fatti dal venditore affiliato che si combinano con il cashback e l'utente pu\u00f2 risparmiare ancora di pi\u00f9.\nCome anticipato, sempre pi\u00f9 siti di cashback incentivano i propri utenti attraverso un sistema di referenza che garantisce loro dei vantaggi extra quando invitano degli amici a utilizzare il servizio di cashback, spesso una percentuale dell'importo speso dai propri referrals. In questo modo i benefici sono sia per l'utente in termini di cashback sia per il sito che trova un canale pubblicitario alternativo e spesso pi\u00f9 economico rispetto a quelli classici.\nSolitamente il sito di cashback pone un limite minimo da raggiungere per poter richiedere il pagamento (il cosiddetto \"payout\"), rendendo cos\u00ec necessaria per l'utente la fidelizzazione. Normalmente il pagamento avviene tramite assegno proprio per rendere meglio l'idea che non si tratta di sconto ma di guadagno e in alternativa anche con accredito sul conto PayPal o con bonifico bancario.\nTecnologia.\nI siti di cashback utilizzano dei collegamenti di affiliazione personalizzati per monitorare il pubblico in uscita dal proprio servizio e, grazie all'utilizzo dei cookie, permettono di tracciare le singole operazioni di acquisto assegnandole al rispettivo acquirente iscritto al sito di cashback.\nEsistono anche servizi di estensione del browser che, dopo essere stati installati sul proprio motore di ricerca, avvisano direttamente l'utente che lo shop online presso cui sta acquistando il servizio \u00e8 gi\u00e0 presente in qualche sito di cashback."}
{"id": "2276826", "revid": "1543377", "url": "https://it.wikipedia.org/wiki?curid=2276826", "title": "Tito Vezio Zapparoli", "text": "Biografia.\nLaureatosi in agraria, studi\u00f2 le caratteristiche agronomiche e morfologiche delle variet\u00e0 tradizionali di mais, che descrisse in numerose pubblicazioni e utilizz\u00f2 per creare variet\u00e0 altamente produttive.\nNell'ottobre del 1920 sorse la \"Stazione sperimentale di maiscoltura\" di Curno, di cui fu immediatamente nominato direttore Zapparoli, allievo dell'agronomo Ottavio Munerati, dal quale apprese la severa impostazione scientifica e metodologica della ricerca sperimentale.\nEgli divenne ben presto l\"'uomo del granoturco\", come lo chiamavano con confidenza gli agricoltori, per il suo sapere e per le spiccate doti di bont\u00e0 d'animo, di semplicit\u00e0, di praticit\u00e0 e di onest\u00e0.\nZapparoli diede un forte impulso alle attivit\u00e0 di ricerca genetica ed agronomica e promosse attivit\u00e0 di miglioramento delle variet\u00e0 locali in tutta l'Italia settentrionale e centrale. Svilupp\u00f2 linee isogeniche dalle pi\u00f9 pregevoli popolazioni locali di mais, che impieg\u00f2 poi per costituire variet\u00e0 sintetiche per produrre incroci inter-varietali. Inoltre mise a punto la tecnica agronomica richiesta per la loro coltivazione.\nIn particolare selezion\u00f2, moltiplic\u00f2 e diffuse le variet\u00e0 migliorate Marano (da Marano Vicentino, dove fu costituita), Rostrato, Nostrano dell'Isola e Scagliolo, originati da incroci effettuati da agricoltori innovatori nel corso del XIX secolo . Collabor\u00f2 con la \"Federazione italiana dei consorzi agrari\" (Federconsorzi) per la produzione e la diffusione delle variet\u00e0 migliorate di mais.\nQuesta stretta associazione tra ricerca e produzione rappresentarono quanto di meglio era allora possibile fare in campo maidicolo e i suoi apporti sostennero per alcuni decenni maiscoltura italiana,\nI suoi tratti umani furono rievocati dal prof. Viscardo Montanari, nel corso dell'inaugurazione della seconda sede della \"Stazione sperimentale di maiscoltura\" a Bergamo, tratteggiandone la luminosa e indimenticabile figura. La sua opera \u00e8 documentata dalle 37 pubblicazioni apparse a cura della \"Stazione sperimentale di maiscoltura\" tra il 1921 e il 1943. Il suo ricordo \u00e8 perpetuato dalla avvenuta costituzione, per iniziativa degli agricoltori riconoscenti, della \"Fondazione Tito V. Zapparoli\", che si ripromette di stimolare e sovvenire iniziative intese al miglioramento della maiscoltura italiana."}
{"id": "2276827", "revid": "709406", "url": "https://it.wikipedia.org/wiki?curid=2276827", "title": "Ulf Andersson", "text": "Considerato il miglior grande maestro svedese di sempre, Andersson \u00e8 famoso per la sua grande solidit\u00e0 di gioco, che ne ha fatto un giocatore molto difficile da battere.\nHa ottenuto il titolo di Maestro Internazionale a 19 anni e di Grande Maestro a 21. Particolarmente forte nei finali, in special modo di torri e pedoni, inflisse la prima sconfitta a Karpov come campione del mondo in una partita del torneo di Milano 1975.\nSuccessivamente \u00e8 diventato anche un forte giocatore per corrispondenza, diventando grande maestro anche in questo tipo di gioco e raggiungendo la prima posizione nel \"ranking\" mondiale, che mantiene al giugno 2021, registrato come giocatore inattivo. .\nNazionale.\nHa giocato dal 1970 al 2004 16 Olimpiadi con la Svezia, 11 volte in 1\u00aa scacchiera, col risultato complessivo di (+58 \u201315 =119) (61,2 %). Ottenne una medaglia di bronzo in 1\u00aa scacchiera alle olimpiadi di Buenos Aires 1978."}
{"id": "2276832", "revid": "767487", "url": "https://it.wikipedia.org/wiki?curid=2276832", "title": "Whitney (Nevada)", "text": "Whitney \u00e8 una census-designated place (CDP) degli Stati Uniti d'America, situata nella contea di Clark, nello stato del Nevada. Si trova a sud-est della citt\u00e0 di Las Vegas. Al censimento del 2000 possedeva 18.273 abitanti."}
{"id": "2276836", "revid": "287204", "url": "https://it.wikipedia.org/wiki?curid=2276836", "title": "CoRoT-7 b", "text": "CoRoT-7 b, precedentemente designato CoRoT-Exo-7 b, \u00e8 un pianeta extrasolare che orbita intorno alla stella CoRoT-7, anche chiamata TYC 4799-1733-1, nella costellazione dell'Unicorno a una distanza di circa 489 anni luce dalla Terra.\nScoperta.\nLa scoperta del pianeta \u00e8 stata annunciata il 3 febbraio 2009 durante il primo simposio dedicato alla missione spaziale francese CoRoT. La scoperta \u00e8 avvenuta osservando le periodiche deboli eclissi della stella madre CoRoT-7 al passaggio di CoRoT-7b. Dalla profondit\u00e0 delle eclissi osservate si \u00e8 dedotto un raggio del pianeta pari a 1,7 volte quello della Terra, successivamente ridotto a 1,58 volte quello del nostro pianeta in uno studio del 2010 di Bruntt e colleghi.\nPropriet\u00e0.\nLa massa del pianeta \u00e8 stata stimata con lo spettrografo HARPS (\"High Accuracy Radial Velocity Planet Searcher\") dopo alcuni mesi di osservazione. Le misurazioni sono imprecise per via della forte attivit\u00e0 della stella madre, ma si \u00e8 potuto accertare che CoRot-7b \u00e8 probabilmente di natura rocciosa, con densit\u00e0 simile o superiore a quella terrestre e massa compresa tra 4,8 a 8,5 volte quella terrestre. \u00c8 stato il primo pianeta roccioso di taglia terrestre di cui si conoscano sia il raggio sia la massa. Simulazioni al computer suggeriscono che la temperatura vari da circa 2000\u00b0 sul lato del pianeta esposto al sole a circa -200\u00b0 sul lato in ombra. La velocit\u00e0 orbitale \u00e8 di circa 750\u00a0000\u00a0km/h ed il periodo di rivoluzione attorno alla stella \u00e8 di sole 20,4 ore.\nUsando ed adattando il programma MAGMA, i due scienziati Laura Schaefer e Bruce Fegley Jr. hanno cercato di simulare quali condizioni potrebbero esistere sul pianeta e ne \u00e8 risultata un'atmosfera ricca di sodio, potassio, ossigeno e monossido di silicio. Sempre dalla simulazione del programma \u00e8 risultato che con l'aumentare dell'altitudine la temperatura dei gas dovrebbe scendere e che essi condenserebbero causando una pioggia di piccoli ciottoli di differenti tipi di rocce.\nSi stima che a causa del decadimento della sua orbita tra 25 milioni d'anni verr\u00e0 assimilato dalla stella madre."}
{"id": "2276837", "revid": "125463694", "url": "https://it.wikipedia.org/wiki?curid=2276837", "title": "Ryo Utsugi", "text": "Ryo Utsugi \u00e8 il protagonista dell'anime e manga \"Mao Dante\" di G\u014d Nagai, nonch\u00e9 del remake \"Mao Dante-Nuova serie\". \u00c8 l'alter ego di Dante, il Campione dei Demoni, un tempo cittadino di Sodoma.\nAspetto.\nUmano.\nNel suo aspetto umano Ryo \u00e8 fisicamente molto simile ad Akira Fudo di Devilman. Si tratta di un ragazzo alto e atletico, abbastanza muscoloso, con occhi castani, folti capelli verdi e sopracciglia piuttosto voluminose.\nDante.\nQuando si trasforma, Ryo diviene un essere mostruoso noto come Dante. In tale forma \u00e8 un demone nero, longilineo ma allo stesso tempo muscoloso, con occhi gialli, denti acuminati e una corona di corna cui si aggiungono altre due corna molto pi\u00f9 lunghe. Ha una lunga coda a tre punte, due ali da pipistrello e gambe simili a quelle di un uccello.\nStoria.\nL'era preistorica.\nDante era in origine Giuda Iscariota, l'apostolo che trad\u00ec Ges\u00f9. Dopo la sua morte fin\u00ec all'inferno dove, dopo aver ucciso molto suoi avversari, venne scelto come campione trasformandosi dunque in un demone. In seguito venne scelto da Satana per essere l'avversario di Dio durante l'apocalisse e per preservare la sua forza decide di farsi richiudere in una prigione chiamata \"Inferno di Ghiaccio\" una prigione formata da ghiaccio rovente (nell'anime viene detto che il ghiaccio dell'Himalaya \u00e8 talmente freddo che nemmeno il fuoco infernale pu\u00f2 scioglierlo). Dante incontra poi Ryo e lo supplica di liberarlo per poi farsi aiutare da lui nella sua crociata contro Dio.\nL'era moderna.\nRyo \u00e8 un ragazzo come tanti che vive una vita tranquilla assieme alla sua famiglia. Tuttavia quando sua sorella Saeko viene rapita e portata sull'Himalaya per essere sacrificata, Ryo decide di andare a salvarla ma cade in un crepaccio dove incontra Dante il quale gli dice che lo aiuter\u00e0 a salvare la sorella in cambio della libert\u00e0. Il ragazzo lo libera e il campione dell'inferno entra nel suo corpo donandogli forze sufficenti per salvare Saeko. Dopo ci\u00f2 decide di vivere assieme a Ryo e gli chiede di non rivelare mai la sua nuova doppia natura."}
{"id": "2276839", "revid": "22692884", "url": "https://it.wikipedia.org/wiki?curid=2276839", "title": "Cash back", "text": ""}
{"id": "2276840", "revid": "287204", "url": "https://it.wikipedia.org/wiki?curid=2276840", "title": "Buxus (materiale)", "text": "Il buxus \u00e8 stato un materiale di rivestimento ideato e prodotto in regime di autarchia, dal 1928, dalle Cartiere Giacomo Bosso di Mathi.\nIl buxus, ideato da Giacomo Bosso e il figlio Valentino, si inseriva nella filiera cartiera, convertendo la carta in un materiale malleabile.\nUtilizzato come rivestimento di oggetti in legno in sostituzione della impiallacciatura, fu impiegato da architetti, designer e artisti quali Giuseppe Pagano, Gino Levi-Montalcini, Augusto \u010cernigoj e Fortunato Depero.\nIl nuovo materiale fu impiegato unicamente durante il ventennio fascista e il suo utilizzo non and\u00f2 oltre i confini l'Italia."}
{"id": "2276843", "revid": "22692914", "url": "https://it.wikipedia.org/wiki?curid=2276843", "title": "Cash-back", "text": ""}
{"id": "2276844", "revid": "1391549", "url": "https://it.wikipedia.org/wiki?curid=2276844", "title": "Enterprise (Nevada)", "text": "Enterprise \u00e8 una census-designated place (CDP) degli Stati Uniti d'America, situata nella contea di Clark, nello stato del Nevada. Si trova a sud della citt\u00e0 di Las Vegas. Al censimento del 2000 possedeva 18.273 abitanti, mentre al censimento del 2010 gli abitanti risultavano essere 108.481."}
{"id": "2276845", "revid": "767487", "url": "https://it.wikipedia.org/wiki?curid=2276845", "title": "Schw\u00e4galp", "text": "Lo Schw\u00e4galp \u00e8 un passo di montagna che collega la regione del Toggenburgo nel Canton San Gallo a Urn\u00e4sch nel Canton Appenzello Esterno. Scollina a un'altitudine di 1\u00a0278\u00a0m s.l.m.\nAl pascolo d'alpe stesso per la Funivia Schw\u00e4galp-S\u00e4ntis parte dal S\u00e4ntis (2\u00a0502\u00a0m).\nFa parte di una delle location usate da Dario Argento per girare Phenomena, film uscito nel 1985."}
{"id": "2276846", "revid": "339392", "url": "https://it.wikipedia.org/wiki?curid=2276846", "title": "COROT-exo-7b", "text": ""}
{"id": "2276855", "revid": "6923", "url": "https://it.wikipedia.org/wiki?curid=2276855", "title": "Ferrari Mondial 3.2 GTS", "text": ""}
{"id": "2276856", "revid": "6923", "url": "https://it.wikipedia.org/wiki?curid=2276856", "title": "Ferrari Mondial 3.2 GTB", "text": ""}
