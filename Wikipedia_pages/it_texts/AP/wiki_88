{"id": "2388092", "revid": "1543377", "url": "https://it.wikipedia.org/wiki?curid=2388092", "title": "Equazione differenziale alle derivate parziali ellittica", "text": "In analisi matematica, una equazione differenziale alle derivate parziali ellittica \u00e8 un'equazione differenziale alle derivate parziali tale per cui i coefficienti delle derivate di grado massimo sono positivi. Si tratta dell'applicazione di un operatore ellittico, un operatore differenziale definito su uno spazio di funzioni che generalizza l'operatore di Laplace.\nDefinizione.\nDi seguito saranno riportate diverse definizioni che si applicano a contesti diversi. Alcune volte risulta comodo lavorare con definizioni valide solo in contesti specifici, piuttosto che su definizioni generali.\nOperatore lineare ellittico.\nUn operatore differenziale lineare formula_1 di ordine formula_2 su un dominio formula_3:\n\u00e8 detto \"operatore ellittico\" se per ogni formula_5 non nullo si ha:\nIn molte applicazioni si richiede un requisito pi\u00f9 stringente, la \"condizione di ellitticit\u00e0 uniforme\", che si applica per operatori di grado pari:\ndove formula_8 \u00e8 una costante positiva. Si nota che l'ellitticit\u00e0 dipende solo dai termini di grado massimo.\nOperatore fully nonlinear ellittico.\nUn operatore non lineare:\n\u00e8 ellittico se il suo sviluppo al primo ordine in serie di Taylor rispetto a formula_10 (e le sue derivate) \u00e8 un operatore lineare ellittico.\nOperatore fully nonlinear ellittico del secondo ordine indipendente dalle derivate prime.\nUna definizione alternativa per gli operatori non lineari del secondo ordine \u00e8 quella data da Caffarelli-Niremberg-Spruck:\nSia formula_11 lo spazio delle matrici simmetriche di dimensione formula_12. Sia formula_3 un dominio regolare e sia formula_14 una funzione reale, allora, la funzione formula_15 \u00e8 detta uniformemente ellittica se esistono due costanti formula_16, dette costanti di ellittict\u00e0, tali che per ogni formula_17 e formula_18 risulta verificata\ndove si \u00e8 indicato con formula_20 una matrice simmetrica, definita non negativa.\nLa funzione formula_21 definisce un operatore differenziale al secondo ordine, formula_22, agendo sulle coppie matrice hessiana nel punto formula_23, punto formula_23. Ovvero, data una funzione formula_25 in formula_26l'azione dell'operatore formula_22 \u00e8 definita come: formula_28 dove si \u00e8 indicata con formula_29 la matrice hessiana della funzione u.\nOperatore fully nonlinear ellittico agente su funzioni tra variet\u00e0.\nIn generale, sia formula_30 un operatore differenziale generico (non lineare) definito su un fibrato vettoriale. Rimpiazzando le derivate covarianti con una nuova variabile si ottiene il simbolo formula_31 dell'operatore rispetto alla 1-forma formula_32.\nL'operatore formula_30 \u00e8 \"debolmente ellittico\" se formula_31 \u00e8 un isomorfismo lineare per ogni campo covettoriale formula_32 non nullo.\nL'operatore formula_30 \u00e8 \"fortemente ellittico\" se per qualche costante formula_37:\nper ogni formula_39 e per ogni formula_40 del fibrato, con formula_41 un prodotto interno.\nOperatori lineari del secondo ordine.\nSi considerino operatori differenziali parziali lineari del secondo ordine della forma:\ndove formula_43. Tale operatore \u00e8 ellittico se per ogni formula_44 la matrice dei coefficienti dei termini di ordine massimo:\n\u00e8 una matrice simmetrica reale definita positiva. In particolare, per ogni vettore non nullo:\nvale la seguente \"condizione di ellitticit\u00e0\":\nPer molti impieghi, tale condizione non \u00e8 sufficientemente forte e dev'essere quindi sostituita da una \"condizione di ellitticit\u00e0 uniforme\":\ndove formula_8 \u00e8 una costante positiva.\nSe la matrice formula_50, dove formula_51 indica la matrice identit\u00e0, il vettore formula_52 e la costante formula_53 allora l'operatore formula_54 precedentemente definito coincide con il laplaciano.\nLaplaciano.\nUn importante esempio di operatore ellittico \u00e8 il Laplaciano. Equazioni della forma:\nvengono dette equazioni alle derivate parziali di tipo ellittico se formula_56 \u00e8 un operatore ellittico. Le usuali equazioni alle derivate parziali che coinvolgono il tempo, quali ad esempio l'equazione del calore e l'equazione di Schr\u00f6dinger, contengono anche operatori ellittici che coinvolgono le variabili spaziali, cos\u00ec come le derivate temporali. Gli operatori ellittici sono caratteristici della teoria del potenziale.\nLe loro soluzioni, dette funzioni armoniche, tendono a essere funzioni lisce se i coefficienti nell'operatore sono continui. Pi\u00f9 semplicemente, soluzioni stazionarie a equazioni iperboliche e a equazioni paraboliche generalmente risolvono equazioni ellittiche.\nL'opposto del Laplaciano in formula_57, dato da:\n\u00e8 un operatore uniformemente ellittico.\nOperatore di Pucci.\nUn'importante classe di operatori ellittici fully-non linear \u00e8 quella degli operatori di Pucci.\nSia formula_59 lo spazio delle matrici simmetriche di dimensione formula_60 e siano formula_61 e formula_62 tali che formula_63. Per ogni formula_64 sono ben definiti gli operatori di Pucci:\ne\ndove formula_67 sono gli autovalori della matrice formula_68. Sia formula_69 una matrice con autovalori in formula_70, allora, indicando con formula_71 la traccia di una matrice formula_72, per ogni formula_73\u00e8 ben definito l'operatore lineare \nper ogni formula_75. Essendo formula_68 una matrice simmetrica, essa \u00e8 congruente tramite una matrice ortogonale formula_77 a una matrice diagonale formula_78, ovvero formula_79. Quindi, formula_80, con formula_81 Da cui segue che\ne\nInoltre, se formula_84 \u00e8 un operatore ellittico con costanti di ellitticit\u00e0 formula_85 e formula_86, tale che formula_87, allora vale la seguente propriet\u00e0 fondamentale:\nPer quanto detto gli operatori di Pucci sono detti operatori estremanti o estremali.\nTeoremi di esistenza di una soluzione.\nPer le equazioni definite mediante operatori ellittici esistono diversi teoremi di esistenza. Le strategie dimostrative di tali teoremi si dividono in 4 grandi categorie. Detto formula_104 un opportuno operatore ellittico non necessariamente lineare che agisce su uno spazio di funzioni l'equazione pu\u00f2 essere scritta nella forma formula_105 (dove formula_106 \u00e8 la funzione incognita), allora le strategie si possono riassumere come segue:\nAlcune dimostrazioni, pi\u00f9 raramente, usano il teorema del passo montano per dimostrare l'esistenza di una o pi\u00f9 soluzioni.\nSi noti che spesso queste strategie provano l'esistenza di soluzioni deboli; in alcuni casi, usando identit\u00e0 come quella i Pohozaev e disuguaglianze come quella di H\u00f6lder si pu\u00f2 dimostrare che la soluzione trovata si trova in uno spazio si Sobolev formula_122, con formula_123 dove formula_124 \u00e8 la dimensione dello spazio ambiente. Allora, grazie ai teoremi di immersione di Sobolev, \u00e8 possibile dimostrare che tali soluzioni deboli corrispondono a soluzioni classiche.\nDi seguito si riportano alcuni risultati di esistenza di soluzioni ad equazioni ellittiche particolarmente importanti.\nEquazioni di Dirichlet non omogenea.\nData l'equazione\nallora sotto opportune ipotesi di regolarit\u00e0 del dominio formula_126, della funzione formula_127 e della funzione formula_128 si ha l'esistenza e l'unicit\u00e0 della soluzione classica.\nUna soluzione, quando esiste, per il teorema di rappresentazione di Green \u00e8 della forma\ndove formula_130 \u00e8 la funzione di Green dell'operatore laplaciano nel dominio formula_131.\nSia formula_132, un punto sulla frontiera di formula_131, allora una funzione formula_134 \u00e8 detta barriera (rispetto al laplaciano) in formula_135 relativa ad formula_136 se\nUn punto formula_132 \u00e8 detto regolare (rispetto al laplaciano) se esiste una barriera in quel punto.\nIn un dominio con frontiera Lipschitz continua tutti i punti della frontiera sono regolari. \nEnunciato del teorema.\nSia formula_131 un dominio limitato e sia ogni punto di formula_144 un punto regolare (rispetto al laplaciano). Allora, se formula_119 \u00e8 limitata e localmente h\u00f6lderiana in formula_131, il problema di Dirichlet sopra menzionato ammette soluzione classica, unica, per ogni condizione al bordo formula_147 continua.\nCorollario.\nSia formula_131 un dominio limitato regolare (rispetto al laplaciano), allora esiste, unica, la soluzione classica al problema di Dirichlet classico (formula_149).\nEquazioni semilineari.\nData l'equazione\nallora sotto opportune ipotesi di regolarit\u00e0 del dominio formula_126, della funzione formula_152 e della funzione formula_153 si ha l'esistenza \u00e8 l'unicit\u00e0 della soluzione classica.\nEnunciato del teorema.\nSia formula_126 un aperto limitato con frontiera regolare e sia formula_152 una funzione continua che soddisfi le seguenti condizioni:\nha una soluzione (debole) formula_174 nello spazio di Hilbert formula_175. Inoltre se formula_176 \u00e8 localmente h\"\u00f6\"lderiana in formula_177, allora formula_106 \u00e8 una soluzione classica e positiva.\nLe condizioni di tale teorema vengono spesso dette condizioni di crescita sub-critica per la funzione formula_176, dove il coefficiente di criticit\u00e0 formula_180\u00e8 il coefficiente critico di immersione di spazi degli spazi di Sobolev formula_181 (formula_182 \u00e8 il coniugato di formula_183)."}
{"id": "2388093", "revid": "123827761", "url": "https://it.wikipedia.org/wiki?curid=2388093", "title": "Astrattismo geometrico", "text": "Nel 1917 nei Paesi Bassi nasce la rivista \"De Stijl\" ed insieme ad essa il movimento artistico del neoplasticismo per opera di vari artisti, tra cui Piet Mondrian (1872-1944). Il loro astrattismo \u00e8 di tipo geometrico basato sulla creazione di forme pure e bidimensionali.\nI principi dell'astrattismo geometrico sono:\nI capiscuola dell'Astrattismo geometrico in Italia sono stati i cosiddetti astrattisti comaschi e il gruppo di artisti confluiti attorno alla galleria \"Il Milione\" di Milano.\nI nomi di spicco furono Manlio Rho e Mario Radice tra i comaschi, Mauro Reggiani e Luigi Veronesi tra coloro che esponevano a \"Il Milione\".\nAlcuni esponenti dell'astrattismo geometrico.\nAlberto Magnelli, Piero Dorazio Kazimir Severinovi\u010d Malevi\u010d, Theo van Doesburg, Piet Mondrian, Nadir Afonso, Josef Albers, Richard Anuszkiewicz, Mino Argento, Max Bill, Ilya Bolotowsky, Nassos Daphnis, Ronald Davis, Tony DeLap, Burgoyne Diller, Thomas Downing, G\u00fcnter Fruhtrunk, Al Held, Wassily Kandinsky, Ellsworth Kelly, Hilma af Klint, Franti\u0161ek Kupka, Michael Loew, Agnes Martin, John McLaughlin, Barnett Newman, Kenneth Noland, Ad Reinhardt, Jack Reilly, Bridget Riley, Alexander Rodchenko, Sean Scully, Leon Polk Smith, Frank Stella, Adam Szentp\u00e9tery, Sophie Taeuber-Arp, Victor Vasarely, Giovanni Callisto, Charmion von Wiegand, Zanis Waldheims, Gordon Walters, Neil Williams e Larry Zox."}
{"id": "2388101", "revid": "998297", "url": "https://it.wikipedia.org/wiki?curid=2388101", "title": "APS-C", "text": "In fotografia digitale, APS-C (Advanced Photo System - Classic) \u00e8 un formato di sensore d'immagine avente dimensioni circa pari a quelle di un negativo dell'omonimo formato Advanced Photo System. \nIl fattore di forma (base:altezza) \u00e8 pari a 3:2, con misure del negativo precisamente di 25,1 \u00d7 16,7\u00a0mm.\nIl formato APS-C non deve essere quindi confuso con quello APS-H (\"High definition\") di larghezza maggiore e medesima altezza.\nLe dimensioni dei sensori APS-C ed APS-H sono quindi approssimativamente simili a quelle degli omonimi formati in pellicola. I produttori dei dispositivi APS-C hanno poi ulteriormente personalizzato le misure.\nCaratteristiche ed utilizzo in fotografia.\nI sensori in formato APS-C sono, ad oggi (2009), i pi\u00f9 utilizzati nel settore delle fotocamere reflex digitali. I vari produttori adottano sigle differenti per indicare l'impiego di questo standard (ad esempio Canon utilizza 'APS-C' e Nikon 'DX'). Anche le dimensioni effettive possono variare leggermente rispetto al nominale, mantenendosi comunque di gran lunga inferiori rispetto a quelle del pieno formato che ricalcano le misure di un negativo 35 millimetri (24 x 36\u00a0mm).\nOttiche dedicate.\nPer mantenere gli stessi angoli di campo \u00e8 necessario impiegare lenti grandagolari con lunghezza focale ridotta rispetto alle omologhe su pieno formato, cos\u00ec da compensare il fattore di moltiplicazione. Ad esempio \u00e8 necessario impiegare una lente di lunghezza focale 10\u00a0\u2013 11\u00a0mm per avere lo stesso angolo di campo ottenibile da un obiettivo di lunghezza focale 16\u00a0mm utilizzato con il pieno formato.\nLe varie case produttrici hanno introdotto nuove gamme di obiettivi progettati secondo il principio sopra descritto. Le lenti risultanti sono quasi tutte grandangolari; sono, comunque, presenti anche ottiche normali e tele di fascia bassa che si avvantaggiano delle minori dimensioni permesse dal sistema. La compatibilit\u00e0 con i corpi a pieno formato \u00e8 limitata o assente.\nCanon ha introdotto la gamma EF-S nel 2003 contemporaneamente alla 300D. La baionetta \u00e8 la medesima del sistema EF, ma negli obiettivi EF-S la lente posteriore \u00e8 pi\u00f9 vicina al sensore (S sta per \"short back focus\"). Sui corpi con sensore a pieno formato, le lenti EF-S non possono essere montate a meno di rimuovere lo specifico distanziale di gomma e di adottare precauzioni particolari nell'uso; l'operazione non \u00e8 comunque priva di rischi ed \u00e8 altamente sconsigliata.\nNikon ha introdotto la gamma DX nei primi anni del 2000: valgono le stesse considerazioni fatte per Canon salvo che, grazie al tiraggio maggiore per le Nikon, le lenti DX possono essere usate anche sui corpi con sensore a pieno formato. Le immagini cos\u00ec ottenute, per\u00f2, presenteranno una quantit\u00e0 di pixel sensibilmente inferiore oppure, su fotocamere a pellicola, una forte vignettatura.\nNomenclature commerciali per ottiche dedicate ad APS-C sono:"}
{"id": "2388102", "revid": "1573940", "url": "https://it.wikipedia.org/wiki?curid=2388102", "title": "Bungarus", "text": "Bungarus \u00e8 un genere di serpenti della famiglia Elapidae, diffuso in Asia. I nomi comuni sono bungaro o krait.\nTassonomia.\nComprende le seguenti specie:"}
{"id": "2388103", "revid": "116041683", "url": "https://it.wikipedia.org/wiki?curid=2388103", "title": "Gaetano Zinetti", "text": "Nascita ed esordi.\nGaetano Luigi \u00e8 il primo dei nove figli di Francesco Zinetti, falegname ed accordatore di pianoforti, e Giulia Franceschini.\nNato con una inequivocabile predisposizione alla musica, viene affidato, in tenera et\u00e0, all'insegnamento musicale di Vincenzo Mela, noto compositore di Isola della Scala, con ottimi risultati, visto che undicenne compone e pubblica due polke.\nIl 17 ottobre 1885 viene ammesso al Conservatorio di Milano che frequenta per quattro anni con risultati pi\u00f9 che buoni.\nTra il 1890 e il 1893 studia \"Composizione\" al Liceo Musicale \"Rossini\" di Pesaro con il direttore di allora Carlo Pedrotti, professore di Verona, e \"Organo\" con un altro noto musicista dell'epoca, Arturo Vanbianchi.\nIl 13 agosto 1893 consegue la Licenza in Composizione ed Organo ed il 28 ottobre 1893 esordisce nella stagione operistica del teatro Ristori di Verona (28 rappresentazioni in 44 giorni) dirigendo in apertura \"Pagliacci\" di Ruggero Leoncavallo, seguita da \"Cavalleria rusticana\" di Pietro Mascagni e da \"La Favorita\" di Donizetti, con grande successo di pubblico e di critica.\nL'attivit\u00e0 artistico-professionale.\nViene immediatamente scritturato al teatro Municipale di Reggio Emilia per la stagione di Carnevale 1893/1894: 32 concerti accolti trionfalmente.\nDirige poi a Lonigo (1894), a Montagnana (1894), a Vercelli (1894/1895), a Thiene (1895 e 1896). Segue una trentina di concerti per la stagione di Carnevale 1895/1896 a Ferrara, presente Mascagni che elogia pubblicamente il Maestro.\nDopo Milano e Macerata, torna a grande richiesta a Ferrara per la stagione autunnale 1896.\nPer la stagione di Carnevale 1896/1897 \u00e8 al teatro Sociale di Mantova dove concorre ad un memorabile trionfo di Andrea Ch\u00e9nier di Giordano.\nSeguono Lecce, Trieste, e di nuovo Reggio Emilia per la stagione di Carnevale 1897/1898.\nUna stagione indimenticabile \u00e8 quella dell'estate 1898 al Politeama D'Azeglio di Bologna. Dopo San Giovanni in Persiceto e Firenze (autunno 1898) torna a Bologna per il Carnevale 1898/1899. Qui, tra un'opera e l'altra, il 4 febbraio Zinetti sposa Giuseppina Marconi che diventer\u00e0 famosa con il cognome del marito come cantante lirica negli anni successivi alla morte del Maestro.\nNello stesso anno dirige a Livorno, a Trieste, a Bari, a Venezia, per tornare nell'autunno al Pagliano di Firenze, citt\u00e0 musicalmente da lui prediletta, dove dirige con grandissimo successo \"Aida\" e \"Guglielmo Tell\".\nTorna poi a Verona, al teatro Drammatico, nella stagione 1899/1900.\n\u00c8 al Rossini di Venezia per la Quaresima 1900, dove esce indenne da una serie di pasticci creati dall'organizzatore, poi a Este in autunno ed al teatro Duse di Bologna nella stagione di Carnevale 1900/1901.\nDopo il Paganini di Genova in primavera, dirige nell'estate 1901 al teatro dei giardini del Buen Ritiro di Madrid, ottenendo espressioni molto lusinghiere della critica spagnola. La Regina, presente il 12 luglio alla rappresentazione dell'Aida, gli conferisce il titolo di Cavaliere.\nEste, Padova, poi l'ultima presenza al Municipale di Reggio Emilia (dicembre 1901/febbraio 1902).\nDirige due stagioni (Quaresima ed autunno 1902) al teatro Verdi di Firenze con l'intermezzo di Chieti in maggio.\nIl 1903 \u00e8 contrassegnato dalla solenne serata per l'inaugurazione del teatro Petruzzelli di Bari il 14 febbraio. Poi \u00e8 a Lugo e Correggio, per concludere l'anno al teatro Garibaldi di Padova.\nNel 1904 Zinetti \u00e8 a Firenze, Livorno, Genova e Ancona. In dicembre al teatro Adriano di Roma dirige una edizione straordinaria del \"Werther\" di Jules Massenet che l'autore ha riscritto per l'occasione per dare la parte di protagonista, anzich\u00e9 al tenore, al baritono Mattia Battistini in evidente segno di stima.\nDopo il teatro Rossini di Venezia (gennaio/marzo 1905), in giugno inizia la stagione estiva del teatro Adriano di Roma con la prima della Gioconda che terminer\u00e0 alle due di notte per l'esagerato numero di bis richiesti.\nPer agosto e settembre 1905 Zinetti \u00e8 scritturato dal teatro Vespasiano di Rieti, mentre Leoncavallo gli chiede telegraficamente di dirigere la sua nuova opera Rolando da Berlino che deve andare in scena in autunno al San Carlo di Napoli. A malincuore il Maestro deve rinunciare perch\u00e9 \u00e8 gi\u00e0 impegnato con il Comunale di Modena (ottobre/dicembre). Sar\u00e0 al San Carlo per una grande stagione di Quaresima e Carnevale (14 opere in cartellone) assieme a Mascagni e Giordano.\nDopo le rappresentazioni al teatro Verdi di Vicenza (maggio/giugno 1906) cominciano i problemi di salute del Maestro che deve sospendere ogni attivit\u00e0 e rinunciare ad alcune importanti scritture, ritirandosi a Sanguinetto fino al settembre 1907, quando riuscir\u00e0 ad esibirsi, per la prima volta nel suo paese, in alcune serate con \"Il barbiere di Siviglia\" nel teatro Comunale che pi\u00f9 tardi sar\u00e0 intitolato al suo nome.\nRistabilitosi riprende a dirigere, prima ad Ascoli Piceno, quindi trionfalmente al Regio di Parma (Carnevale 1907/1908) dove sostituisce un Mascagni contestato da quel difficile pubblico.\nAncora riceve lodi dalla stampa specializzata a Roma nel giugno 1908, e torna a Sanguinetto con 10 rappresentazioni di Boh\u00e8me nell'ottobre dello stesso anno.\nDopo la rinuncia, quasi sicuramente per motivi di salute, ad un'importante stagione al San Carlo di Lisbona, nel settembre 1909 dirige Traviata ed Ernani a Sanguinetto per l'inaugurazione del nuovo teatro Comunale.\n\u00c8 ancora all'Adriano di Roma in autunno, poi al teatro Bellini di Catania (febbraio-aprile 1910, mentre torna in settembre a Sanguinetto, che in quella occasione viene definita \"la piccola Mecca musicale della provincia veronese\" (13 repliche del Faust).\n\u00c8 a Rovereto in novembre, a Firenze in dicembre ed alla Fenice di Venezia per il Carnevale 1910-1911.\nLa morte prematura.\nDopo Venezia si riacutizza la nefrite di cui Zinetti soffre da alcuni anni: il \"piccolo grande Maestro\", come viene sempre pi\u00f9 spesso chiamato, contrapponendo la sua esile corporatura alla indiscussa genialit\u00e0 musicale, si ritira definitivamente a Sanguinetto dove muore nell'estate del 1911, non ancora trentottenne.\nDopo una breve vita costellata di grandissimi successi, la scomparsa prematura lo sottrae ad una affermazione internazionale proprio sul punto di una imminente concretizzazione, nonch\u00e9 all'attivit\u00e0 di compositore (non porter\u00e0 a compimento un'opera che ha in preparazione), che si riduce ad una serie di composizioni minori scarsamente documentate.\nA Zinetti Sanguinetto ha intitolato un teatro, una via, un Centro di educazione musicale, un importante Premio Internazionale di Musica da Camera ideato dal M\u00b0 Marco Morelato nel 1994. Infine un'Orchestra di Musica da Camera che ricorda e onora il suo nome diretta e fondata dal M\u00b0 Marco Morelato. L\u2019Orchestra \u00e8 risultata vincitrice per due edizioni del Premio Speciale \u201cFondazione Masi\u201d alla Civilt\u00e0 Veneta \u2013 Un Premio all\u2019Eccellenza per la migliore esecuzione di Autori Veneti."}
{"id": "2388105", "revid": "203463", "url": "https://it.wikipedia.org/wiki?curid=2388105", "title": "Christian Bauer (scacchista)", "text": "Biografia.\nChristian Bauer \u00e8 noto per adottare sistemi di apertura poco in voga ad alto livello, come la difesa Scandinava, la difesa Alekhine e la difesa Owen.\nSulla difesa Owen (codice_1) ha scritto un libro: \"Play 1 ...b6: A Dynamic and Hypermodern Opening System for Black\" (Everyman Chess, Londra 2005).\nAttualmente vive con la famiglia a Montpellier.\nVinse il suo primo campionato francese nel 1996 a Auxerre, diventando grande maestro l'anno successivo. Vinse ancora il titolo nazionale francese nel 2012 e nel 2015.\nNel 1999 ha partecipato al campionato del mondo ad eliminazione diretta di Las Vegas (vinto da Aleksandr Chalifman), superando al primo turno Rustam Qosimjonov, ma venendo battuto nel secondo da P\u00e9ter L\u00e9k\u00f3.\nHa partecipato con la Francia a cinque olimpiadi degli scacchi dal 2000 al 2012 (in 1\u00aa scacchiera alle olimpiadi di Istanbul 2000) e poi nel 2016 e 2018, ha vinto in totale 18 partite, pareggiate 25 e perse 8.\nA causa della tragica scomparsa di suo figlio a 4 mesi, la Federazione francese ha deciso di concedere il titolo di campione di Francia 2012 ai 4 giocatori in testa alla classifica prima dell'11\u00ba ed ultimo turno: Maxime Vachier-Lagrave, Romain \u00c9douard, \u00c9tienne Bacrot e lo stesso Christian Bauer.\nHa raggiunto il punteggio massimo Elo nell'agosto 2012, con 2682 punti (69\u00ba al mondo e 4\u00ba in Francia)."}
{"id": "2388107", "revid": "122792634", "url": "https://it.wikipedia.org/wiki?curid=2388107", "title": "No. 4", "text": "No. 4 \u00e8 il quarto album in studio del gruppo musicale statunitense Stone Temple Pilots, pubblicato il 26 ottobre dell'1999 dall'Atlantic Records.\nDescrizione.\nL'album combina elementi di generi come l'heavy metal, il rock psichedelico e il rock alternativo. Il cantante Scott Weiland fu condannato a un anno di prigione proprio durante la promozione del disco. Venne rilasciato nel settembre del 1999, un mese prima della pubblicazione dell'album. \"No. 4\" contiene la canzone \"Down\", la quale ha ricevuto una candidatura ai Grammy Awards 2001 nella categoria miglior interpretazione hard rock, e il singolo \"Sour Girl\"."}
{"id": "2388108", "revid": "270591", "url": "https://it.wikipedia.org/wiki?curid=2388108", "title": "APS-H", "text": ""}
{"id": "2388117", "revid": "131358", "url": "https://it.wikipedia.org/wiki?curid=2388117", "title": "Dmytro Chygrynskiy", "text": ""}
{"id": "2388120", "revid": "1851848", "url": "https://it.wikipedia.org/wiki?curid=2388120", "title": "Vittorio Calvani", "text": "Caratteristiche tecniche.\nEra un terzino con buona propensione offensiva, uno dei primi calciatori con questa caratteristica.\nCarriera.\nDopo la stagione 1960-1961 con la viene chiamato dall' per disputare l'amichevole del 14 giugno 1961 contro il Fluminense, ma \u00e8 costretto a dare forfait per colpa di un callo che fece infezione dopo la sua rimozione con una lametta; al suo posto viene schierato il giovane Giacinto Facchetti.\nHa giocato in Serie A con la maglia del e del , collezionando complessivamente 82 presenze. Ha inoltre disputato 6 campionati di Serie B, uno con la e 5 col , totalizzando 180 presenze ed una rete fra i cadetti.\nNel 1972 passa al Lanciano, di cui diviene nella prima stagione di permanenza anche allenatore-giocatore, e dove chiude la carriera agonistica nel 1974.\nVita privata.\nHa sposato una donna di nome Daniela."}
{"id": "2388130", "revid": "216401", "url": "https://it.wikipedia.org/wiki?curid=2388130", "title": "Isola di Gotland", "text": ""}
{"id": "2388132", "revid": "1543377", "url": "https://it.wikipedia.org/wiki?curid=2388132", "title": "Greyhawk", "text": "Greyhawk, anche noto come World of Greyhawk (Il mondo di Greyhawk) \u00e8 un'ambientazione del gioco di ruolo \"Dungeons &amp; Dragons\".\nSebbene non sia stata la prima ambientazione sviluppata per \"Dungeons &amp; Dragons\" \u2014 Blackmoor di Dave Arneson lo anticipa di oltre un anno \u2014 il mondo di Greyhawk \u00e8 strettamente associato con lo sviluppo del gioco dal 1972 fino al 2008. Il mondo stesso ha cominciato come un semplice sotterraneo sotto a un castello progettato da Gary Gygax per il divertimento dei suoi figli e amici, ma \u00e8 rapidamente cresciuto fino a comprendere non solo un sotterraneo su molti livelli, ma anche la vicina citt\u00e0 di Greyhawk e infine un intero mondo. In aggiunta alla campagna che fu pubblicata in diverse versioni nel corso di vent'anni, l'ambientazione fu anche usata per molte delle avventure pubblicate a supporto del gioco e per le campagne condivise dell'RPGA dal 2000 al 2008, con il nome di \"Living Greyhawk\".\nLa campagna casalinga (1972-1979).\nAlla fine degli anni sessanta Gary Gygax era un personaggio noto nel mondo del wargame. Aveva fondato la Castle &amp; Crusade Society, un'associazione di appassionati di wargame tridimensionale ambientati nel Medioevo e pubblicava una newsletter conosciuta come \"Domesday Book\".\nNel numero 9 di \"Domesday\" di giugno 1971, onorando quanto promesso nel numero 5, Gygax present\u00f2 la mappa del \"Great Kingdom\" da usare come ambientazione di gioco dalla societ\u00e0. I soci iniziarono, tra cui Dave Arneson, a rivendicarne territori. Arneson reclam\u00f2 un territorio che chiam\u00f2 Blackmoor, un'ambientazione che stava gi\u00e0 sviluppando nella sua campagna casalinga e Gygax riserv\u00f2 per s\u00e9 stesso un territorio sul lago Nyr Div.\nOltre a campagne storiche medievali, sia Gygax sia Arneson erano entusiasti nell'aggiungere elementi fantasy ai loro giochi A questo fine Gygax cre\u00f2 un supplemento fantasy per il wargame tridimensionale medievale \"Chainmail\" che stava scrivendo con Jeff Perren. Pubblicato alla fine del 1971 questo libretto includeva regole per mostri fantasy, stregoni e armi magiche.\nNello stesso periodo di tempo, a Minneapolis\u2013St. Paul, Dave Arneson, impressionato dalle partite di wargame organizzate da David Wesely, dette \"Braunstein\", svilupp\u00f2 la Baronia di Blackmoor come ambientazione per giochi in stile Braunstein. Arneson bas\u00f2 il suo gioco intorno al villaggio, castello e sotterraneo di Blackmoor. Il castello stesso era rappresentato sul tavolo da gioco da un modello in plastica di un castello medievale. Arneson comunic\u00f2 ai giocatori che invece di controllare reggimenti avrebbero dovuto ognuno scegliere un personaggio individuale nel castello della Baronia di Blackmoor, per esplorarne il pericolo sotterraneo. Arneson us\u00f2 varie fonti, ma tra esse incorpor\u00f2 rapidamente \"Chainmail\" nel suo gioco.\nDopo circa un anno e mezzo di gioco Arneson e l'amico David Megarry (che aveva sviluppato il gioco da tavolo \"Dungeons!\") si recarono a Lake Geneva nel novembre o dicembre 1972 per proporre i rispettivi giochi a Gygax, che all'epoca lavorava per la Guidon Games. Gygax fu immediatamente interessato dal concetto di personaggi individuali che esploravano un sotterraneo. D'accordo con Arneson svilupp\u00f2 un set di regole e Gygax svilupp\u00f2 rapidamente un proprio castello e sotterraneo, \"Castle Greyhawk\", situato nella sua porzione della mappa del Great Kingdom. Due suoi figli, Ernie ed Elise, furono i primi giocatori, e durante la loro prima sessione, come Tenser e Ahlissa, combatterono e distrussero i primi mostri del sotterraneo di Greyhawk; Gygax li ricorda come centipedi giganti o un nido di scorpioni. Nella stessa sessione Ernie ed Elise trovarono anche il primo tesoro, un baule con che con loro dispiacere era troppo pesante per essere trasportato. Dopo che i bambini erano andati a letto, Gygax inizi\u00f2 immediatamente a lavorare su un secondo livello per il sotterraneo. Alla successiva sessione di gioco si unirono tre amici di Gygax: Don Kaye, Rob Kuntz e Terry Kuntz.\nCirca un mese dopo la sua prima sessione Gygax cre\u00f2 la vicina citt\u00e0 di Greyhawk, dove i personaggi dei giocatori potevano vendere i tesori e riposare.\nCampagna casalinga (1972\u20131979).\nMan mano che Gygax e Arneson lavoravano per sviluppare e pubblicare le regole per \"Dungeons &amp; Dragons\", Gygax continu\u00f2 a progettare i sotterranei e l'ambiente di Castle Greyhawk al suo circolo di amici e famigliari, usandoli come playtester per nuove regole e concetti. Quando i giocatori iniziarono a esplorare il mondo esterno al castello e alla citt\u00e0, Gygax svilupp\u00f2 altre regioni e citt\u00e0 per essi. Con sette o pi\u00f9 sessioni di gioco alla settimana Gygax non aveva il tempo e la voglia di creare la mappa per un intero nuovo mondo, semplicemente lo disegn\u00f2 su una mappa del Nord America aggiungendo citt\u00e0 e regioni man mano che il mondo cresceva lentamente attraverso le avventure giocate. La citt\u00e0 e il castello di Greyhawk furono piazzate vicino alla posizione di Chicago, il suo luogo di nascita; vari altri posti furono piazzati intorno a essa. Pe esempio la citt\u00e0 rivale di Dyvers fu piazzata nella zona di Milwaukee.\nGygax continu\u00f2 anche a sviluppare il sotterraneo sotto al castello. Una volta completato il complesso labirinto comprendeva tredici livelli pieni di insidiose trappole, passaggi segreti, mostri affamati e luccicanti tesori. Sebbene i dettagli di questo sotterraneo non siano mai stati pubblicati in dettaglio, Gygax ne rivel\u00f2 alcuni dettagli in un articolo scritto per la fanzine europea \"Europa\" nel 1975:\nChiunque arrivava fino all'ultimo livello vivo incontrava Zagyg, il pazzo architetto del sotterraneo (\"Zagyg\" \u00e8 un omofono inverso di \"Gygax\" ed era lo scherzo personale di Gygax che la persona che aveva progettato il sotterraneo \u2014 s\u00e9 stesso \u2014 fosse pazzo) Solo tre giocatori arrivarono fino all'ultimo livello e incontrarono Zagyg, tutti durante avventure in solitario: Rob Kuntz (che giocava Robilar), Ernie, il figlio di Gygax, (che giocava Tenser) e il fratello di Rob Terry (che giocava Terik). La loro ricompensa fu di essere istantaneamente trasportati dall'altra parte del mondo, da dove dovevano affrontare un lungo viaggio per tornare alla citt\u00e0 di Greyhawk. Terik e Tenser riuscirono a raggiungere Robilar lungo la strada e i tre tornarono a a Greyhawk insieme.\nOrmai ogni notte almeno una dozzina di giocatori affollavano la cantina di Gygax, nei fine settimana arrivano a oltre venti e lo sforzo per preparare le avventure occupava la maggior parte del tempo libero di Gygax. Era stato molto impressionato dal gioco immaginativo di Rob Kuntz e lo nomin\u00f2 co-dungeon master di Greyhawk. Questo liber\u00f2 Gygax per lavorare su altri progetti e gli diede la possibilit\u00e0 di partecipare come giocatore, creando personaggi come Yrag e Mordenkainen.\nPer far spazio per i sotterranei di Rob Kuntz, Gygax elimin\u00f2 il suo ultimo livello e integr\u00f2 il lavoro di Rob nei sotterranei di Greyhawk. Gygax e Kuntz continuarono a sviluppare nuovi livelli per loro giocatori e per quando la campagna arriv\u00f2 alla chiusura nel 1985, i sotterranei del castello comprendevano pi\u00f9 di cinquanta livelli.\nLa prima menzione di Oerth.\nNella prefazione del suo racconto a puntate \"The Gnome Cache\" sul primo numero di \"The Dragon\" del giugno 1976, Gygax inser\u00ec una nota che diceva che la geografia di Oerth, l'ambientazione della storia, era molto simile a quella della Terra.\nLe prime divinit\u00e0.\nUna sfaccettatura della cultura che Gygax non tratt\u00f2 nei primi anni della sua campagna casalinga fu la religione organizzata. Poich\u00e9 la sua campagna era in gran parte costruita sui bisogni di personaggi di basso livello, non pensava che divinit\u00e0 specifiche fossero necessarie, poich\u00e9 l'interazione diretta tra un dio e un personaggio di basso livello fosse molto improbabile. Alcuni suoi giocatori si presero carico del problema, invocando nei momenti di necessit\u00e0 divinit\u00e0 norrene o greche, come Odino o Zeus, o anche fittizie come Crom dai racconti di Conan il barbaro. Comunque alcuni giocatori volevano che Gygax creasse e personalizzasse una divinit\u00e0 specifica, cos\u00ec che i personaggi chierici potessero ricevere i loro incantesimi da qualcuno meno ambiguo che \"gli dei\". Gygax cre\u00f2 scherzosamente due divinit\u00e0: Saint Cuthbert (che convertiva i non credenti con il suo randello e Pholtus, i cui seguaci fanatici rifiutavano di credere nell'esistenza di altri dei. Poich\u00e9 entrambe queste divinit\u00e0 rappresentavano aspetti del bene, Gygax infine cre\u00f2 alcune divinit\u00e0 malvagie.\nNel secondo capitolo di \"The Gnome Cache\", pubblicato sul secondo numero di \"The Dragon\", compare un santuario dedicato a St. Cuthbert (scritto come \"St. Cuthburt\"), che \u00e8 il primo riferimento pubblicato a una divinit\u00e0 di Greyhawk.\nIl primo racconto.\nIn 1976, Gygax invit\u00f2 lo scrittore Andre Norton a giocare a \"Dungeons &amp; Dragons\" nel suo mondo di Greyhawk. Norton scrisse in seguito \"Quag Keep\", nel quale un gruppo di giocatori viaggia dal mondo reale a Greyhawk. Fu il primo racconto a essere almeno parzialmente ambientato in Greyhawk e secondo \"Alternative Worlds\", il primo a essere basato su \"D&amp;D\". Un estratto di \"Quag Keep\" fu pubblicato sul numero 12 di \"The Dragon\" (febbraio 1978) poco prima della pubblicazione del libro.\nLe prime avventura pubblicate.\nTra il 1976\u20131979, quando la TSR pubblic\u00f2 le avventure scritte da Gygax, questo condivise alcuni scorci della sua campagna casalinga:\n\"The World of Greyhawk\" folio edition (1980).\nNel 1975, Gygax e Kuntz pubblicarono un libretto intitolato \"Supplement I: Greyhawk\", una espansione delle regole per \"Dungeons &amp; Dragons\" basate sulla loro esperienza di gioco nella campagna di Greyhawk. Sebbene contenesse nuovi incantesimi e classi di personaggio che erano state sviluppate nei sotterranei di Greyhawk, non conteneva dettagli sul mondo. I soli due riferimenti a Greyhawk erano un'illustrazione di una lapide in un corridoio sotterraneo intitolata \"The Great Stone Face, Enigma of Greyhawk\" e la citazione di una fontana sul secondo livello del sotterraneo, da cui uscivano continuamente un numero illimitato di serpenti.\nLa pubblicazione del 2004 \"30 Years of Adventure: A Celebration of Dungeons &amp; Dragons\" suggerisce che questo libretto contenesse dettagli della campagna di Greyhawk di Gygax, ma nel 1975 Gygax non aveva piani per pubblicare dettagli del mondo di Greyhawk, poich\u00e9 credeva che i nuovi giocatori preferissero creare i propri mondi, invece di usare quello creato da qualcun altro. Inoltre non voleva pubblicare tutto il materiale che aveva creato per i suoi giocatori. Pensava che sarebbe stato improbabile ottenere un buon ritorno dalle migliaia di ore che vi aveva speso, e poich\u00e9 i segreti del suo mondo sarebbero stati rivelati ai suoi giocatori avrebbe dovuto creare un nuovo mondo per loro.\nCon la pubblicazione dell\"AD&amp;D Players Handbook\" nel 1978, molti giocatori furono intrigati dalla connessione dei personaggi di Greyhawk a incantesimi come il \"Tenser's floating disc\", \"Bigby's crushing hand\" e \"Mordenkainen's faithful hound\". La \"AD&amp;D Dungeon Masters Guide\", pubblicata l'anno dopo, faceva anch'essa riferimento ai sotterranei di Castle Greyhawk. La curiosit\u00e0 dei giocatori venne ulteriormente acuita dai dieci moduli di \"Dungeons &amp; Dragons\" ambientati in Greyhawk e pubblicati tra il 1976\u20131979. Anche delle diverse rubriche di Gygax in \"Dragon\" menzionavano dettagli della sua campagna casalinga e dei personaggi che abitavano il suo mondo. Gygax fu sorpreso quando scopr\u00ec che i giocatori volevano usare Greyhawk come mondo per le loro campagne.\nSviluppo della geografia.\nAlla luce di ci\u00f2, Gygax cambi\u00f2 idea e decise di pubblicare la propria campagna, ma con alcuni importanti cambiamenti. Invece di usare la propria mappa, che era semplicemente la Terra reale riscritta con le sue citt\u00e0, paesi e regioni, decise di creare un nuovo mondo chiamato Oerth. Gygax diede solo una descrizione minima di ogni stato, si aspettava che i master avrebbero personalizzato l'ambientazione in modo da renderla parte della loro campagna personale. La sua mappa includeva distese artiche, deserti, foreste temperate, giungle tropicali, catene di montagne, mari, oceani, fiumi, arcipelaghi e vulcani.\nPer creare nomi originali per i luoghi geografici e politici della mappa, Gygax a volte ricorse a giochi di parole basati sui nomi di amici e conoscenti. Per esempio Perrenland fu battezzata dal nome di Jeff Perren, che aveva scritto le regole di \"Chainmail\" con Gygax. Urnst era un omofono di Ernst (suo figlio Ernie) e Sunndi era un quasi omofono di Cindy, un'altra figlia di Gygax.\nSviluppo della storia e politica.\nGygax decise di creare un mondo diviso, dove il caos e il male erano in ascesa e l'intervento di coraggiosi campioni sarebbe stato necessario. Per spiegare come si era giunti alla situazione attuale scrisse uno schema di un migliaio di anni di storia. Da appassionato di storia militare era molto familiare con il concetto di ondate di invasione culturale, come i Pitti invasi dai Celti, a loro volta invasi dai Romani. Nel creare uno schema di storia simile per il suo mondo Gygax decise che un migliaio di anni prima dell'inizio della campagna, la zona a nordest del continente era stata occupata dai Flannae, un popolo primitivo, ma pacifico, il cui divenne la radice del nome (Flanaess) per quella parte di Oerik. Nello stesso periodo a ovest di Flanaess i Bakluni e i Suloise erano in guerra. Questa si concluse con l'uso di potenti magie per obliterare l'avversario, un evento detto Twin Cataclysms. I rifugiati del disastro furono forzati ad abbandonare le loro terre e i Suloise invasero Flanaess, forzando i Flannae a fuggire fino ai bordi del continente. Diversi secoli dopo comparve un nuovo invasore, gli Oeridians, che a loro volta forzarono a sud i Suloise. Una trib\u00f9 degli Oerisidians, gli Aerdi fondarono un impero. Secoli dopo il Grande Regno degli Aerdi regnava sulla maggior parte di Flanaess. I sovrani Aerdi segnarono l'inizio di quella che credevano fosse una pace perpetua come anno 1 di un nuovo calendario (CY, Common Year). Comunque secoli dopo il loro impero era in decadenza, i loro sovrani persero la sanit\u00e0 di mente diventando malvagi e rendendo schiavo il loro popolo. Quando Ivid V sal\u00ec al trono il ppopolo oppresso si ribell\u00f2.\n\u00c8 in questo punto, l'anno 576 CY che ambient\u00f2 il mondo di Greyhawk. Come scrisse Gygax nel volumetto \"World of Greyhawk\", \"Lo stato degli affari in Flanaess \u00e8 davvero confuso. L'umanit\u00e0 \u00e8 frammentata in reami isolazionisti, nazioni indifferenti, terre malvagie e Stati che lottano per il bene.\" Gygax non pubblic\u00f2 aggiornamenti rispetto alla situazione nel 576 CY, perch\u00e9 lo considerava un punto di partenza comune per ogni campagna casalinga e ognuno sarebbe avanzato alla propria velocit\u00e0, non ci sarebbe stato un metodo pratico per essere rilevante per ogni dungeon master.\nGygax era anche consapevole che giocatori differenti avrebbero usato il suo mondo per ragioni differenti. Quando era il master della sua campagna casalinga aveva scoperto che i suoi giocatori erano pi\u00f9 interessati all'esplorazione dei sotterranei, piuttosto che alla politica. Ma quando aveva cambiato i ruoli ed era diventato un giocatore, spesso giocando uno a uno con Rob Kuntz come Dungeon Master, Gygax immerse i suoi personaggi nella politica e in battaglie su larga scala. Sapendo che ci sarebbero stati alcuni giocatori che avrebbero cercato una citt\u00e0 in cui basare le loro campagne e altri interessati nella politica o nella guerra, Gygax tent\u00f2 di includere quanti pi\u00f9 dettagli possibili per ogni regione, inclusa una breve descrizione della regione e del suo popolo, il titolo dei suoi governanti, la composizione razziale dei suoi popoli, le sue risorse e citt\u00e0 principali, i suoi alleati e nemici.\nPer la stessa regione cre\u00f2 una variet\u00e0 di situazioni geografiche, politiche e razziali, e cerc\u00f2 inoltre di creare un mondo con alcune aree buone, malvagie e indecise. Sentiva che alcuni giocatori sarebbero stati pi\u00f9 felici giocando in una nazione principalmente buona e combattere il male che la minacciava, mentre altri avrebbero preso una posizione neutrale e semplicemente cercato di raccogliere oro e tesori da entrambe le parti.\nPubblicazioni.\nLa TSR intendeva originariamente pubblicare \"The World of Greyhawk\" (TSR 9025) all'inizio del 1979, ma non venne pubblicato fino all'agosto 1980. \"The World of Greyhawk\" consisteva di un libretto di 32 pagine (la prima edizione viene spesso chiamata \"World of Greyhawk folio\" per distinguerla dalle edizioni successive) e una mappa a due colori di Flanaess. I recensori furono generalmente impressionati, ma alcuni commentarono sulla mancanza di un pantheon di divinit\u00e0, cos\u00ec come per la mancanza di una qualunque menzione degli infami sotterranei di Castle Greyhawk.\nJim Bambra trov\u00f2 la pubblicazione \"deludente\" perch\u00e9 \"c'era un limite alle informazioni che potete inserire in un libretto di 32 pagine, particolarmente quando descrive un'area cos\u00ec grande\".\nTra le edizioni (1980\u20131983).\nPrima della pubblicazione dell'edizione in folio Gygax aveva programmato di pubblicare informazioni aggiuntive usando la sua rubrica \"From the Sorcerer's Scroll\", pubblicata su base semi regolare su \"Dragon Magazine\".\nNel numero di maggio 1980, Gygax diede un rapido riassunto dello sviluppo del nuovo \"The World of Greyhawk\" folio. Per i giocatori che pianificavano di combattere battaglie su larga scala, diede dettagli degli eserciti privati che erano comandati da alcuni noti personaggi di Greyhawk: Bigby, Mordenkainen, Robilar, Tenser ed Erac's Cousin. Gygax menzion\u00f2 alcune delle pubblicazioni previste che stava supervisionando: una grande mappa della citt\u00e0 di Greyhawk, alcuni moduli di avventura ambientati in Greyhawk, una mappa supplementare delle terre esterne a Flanaess, tutti e cinquanta i livelli di Castle Greyhawk e regole per il wargame tridimensionale. Nessuno di questi progetti, eccetto che per alcuni moduli di avventura venne pubblicato dalla TSR.\nSebbene inizialmente Gygax intendesse pubblicare immediatamente su \"Dragon\" ulteriori dettagli su Greyhawk, intervennero altri progetti e non fu fino al numero di 1981 che Len Lakofka, nella sua rubrica \"Leomund's Tiny Hut\", descrisse dei metodi per determinare il luogo di nascita e la lingua parlata da un personaggio. Gygax aggiunse un addendum riguardane l'aspetto fisico delle principali razze di Greyhawk. Nel numero di novembre 1981 Gygax diede ulteriori dettagli sulle caratteristiche razziali e lo stile di vestire.\nNel dicembre 1982 David Axler aggiunse un sistema per determinare il tempo atmosferico in Greyhawk. Gygax pi\u00f9 tardi disse che pensava che usare quattordici tabelle per determinare il tempo fosse troppo ingombrante e che personalmente non lo usava nella sua campagna casalinga.\nUlteriori informazioni sulle regioni politiche.\nL'edizione in folio aveva dovuto condensare le informazioni sulle regioni politiche in uno o due brevi paragrafi per ciascuna. Gygax si rese conto che alcuni giocatori desideravano informazioni pi\u00f9 approfondite circa le motivazioni e aspirazioni di ogni regione e sulla storia delle interazioni con le regioni vicine. Con questo in mente Gygax decise di pubblicare una descrizione pi\u00f9 approfondita su \"Dragon\". I primi due articoli, che coprivano diciassette regioni, comparvero sui numeri di dicembre 1981 e gennaio 1982. A causa del suo coinvolgimento in altri progetti della TSR, Gygax cedette la responsabilit\u00e0 per completare questo progetto a Rob Kuntz, che descrissee le rimanenti quarantatr\u00e9 regioni nei numeri di marzo, luglio e settembre 1982.\nDivinit\u00e0 di Greyhawk.\nSul numero di agosto 1982 di \"Dragon\" Gygax consigli\u00f2 come adattare le divinit\u00e0 pubblicate su \"Deities and Demigods\" per l'adorazione da parte di razze non umane in Greyhawk. Alcuni mesi dopo pubblic\u00f2 una serie di cinque articoli sui numeri da novembre 1982 fino a marzo 1983 su \"Dragon\" che delineavano un pantheon di divinit\u00e0 per gli umani del mondo di Greyhawk. Inoltre alle sue divinit\u00e0 originali St. Cuthbert e Pholtus, Gygax aggiunse diciassette altre divinit\u00e0 sebbene nelle edizioni successive dell'ambientazione queste furono assegnate a specifiche razze umane, originariamente erano generalmente adorate da tutti gli umani di Flanaess.\nPoco dopo la pubblicazione dell'edizione in folio, la TSR pubblic\u00f2 l'avventura C1 \"The Hidden Shrine of Tamoachan\", progettata per familiarizzare i giocatori con gli Olman della giungla Amedio. In gran parte basata sulle culture azteche e inca, questa avventura introdusse le prime divinit\u00e0 pubblicate di Greyhawk: Mictlantecuhtli, dio della morte, oscurit\u00e0, omicidio, intrighi, tradimento e fulmini e Quetzalcoatl, dio dell'aria, uccelli e serpenti. Comunque questa zona di Flanaess non venne ulteriormente esplorata in prodotti successivi e le tre divinit\u00e0 rimasero separate dal pantheon principale per quasi vent'anni.\nPersonaggi non giocanti.\nNel numero di marzo 1983 di \"Dragon\" c'era un articolo che descriveva quattro personaggi unici di Greyhawk. I primi due, delle quasi-divinit\u00e0, Heward e Keoghtom erano stati creati da Gygax come personaggi non giocanti. Il terzo, Murlynd, era un personaggio che era stato creato da Don Kaye. Il quarto, una divinit\u00e0-eroe chiamata Kelanen, fu sviluppata per illustrare il principio dell'avanzamento di potere.\nAvventure pubblicate.\nDelle dieci avventure ambientate in Greyhawk e pubblicate dalla TSR prima dell'edizione in folio, tutte tranne una erano state scritte da Gygax. Comunque la nuova disponibilit\u00e0 di informazioni circa la campagna di Gygax e il desiderio della TSR di renderla centrale a \"D&amp;D\", incoraggi\u00f2 molti scrittori ad ambientarvi le proprie avventure. Questo combinato con il fatto che Gygax era progressivamente sempre pi\u00f9 coinvolto in altre aree della ditta, signific\u00f2 che delle diciassette avventure pubblicate nei due anni dopo l'edizione in folio, solo quattro furono scritte in tutto o in parte da Gygax:\nNel 1981 la TSR pubblic\u00f2 il modulo D1-2 \"Descent into the Depths of the Earth\" e G1-2-3 \"Against the Giants\", entrambi raccolte di moduli precedentemente pubblicati dalle serie \"Drow\" e \"Giant\".\nNumerosi progetti programmati per approfondire l'ambientazione dopo la pubblicazione del folio iniziale non furono mai pubblicati.\nSet in scatola \"World of Greyhawk\" (1983).\nIn 1983 la TSR pubblic\u00f2 un set in scatola della campagna \"World of Greyhawk\", solitamente chiamato \"Greyhawk boxed set\" per distinguerlo dalle altre edizioni. Secondo Jim Bramba \"La seconda edizione era molto pi\u00f9 grande della prima e rendeva il Mondo di Greyhawk un'ambientazione pi\u00f9 dettagliata e vibrante.\" Questa edizione quadruplic\u00f2 il numero di pagine dell'edizione originaria, portandole a 128 e aggiunse molti dettagli. Una delle aggiunte principali fu un pantheon di divinit\u00e0, oltre alle diciannove delineate da Gygax nei suoi articoli su \"Dragon\", furono aggiunte trentadue nuove divinit\u00e0, sebbene solo tre furono descritte in dettaglio. Questo port\u00f2 il numero delle divinit\u00e0 di Greyhawk a cinquanta. Per gli otto anni successivi Greyhawk sar\u00e0 principalmente definito dalle informazioni in questa pubblicazione.\nDopo la pubblicazione del set in scatola (1984\u20131985).\nLa pubblicazione del \"World of Greyhawk\" fu il primo passo della visione di Gygax per Oerth. Aveva programmato di rivelare, negli anni successivi, altre aree del continente di Oerik, dando a ognuna lo stesso trattamento in profondit\u00e0 di storia, geografia e politica dedicato a Flanaess. Gygax aveva anche mappato l'altro emisero di Oerth nelle sue note personali. Parte di questo sarebbe stato opera di Gygax, ma Len Lakofka e Fran\u00e7ois Froideval avevano anche creato materiali che Gygax voleva piazzare su Oerth. Frank Mentzer, all'epoca consulente creativo per la TSR scrisse quattro moduli di avventura per i tornei dell'RPGA presi dalla sua ambientazione di \"Aquaria\" (pubblicato dalla TSR nei primi quattro moduli della serie: R1 \"To the Aid of Falx\", R2 \"The Investigation of Hydell\", R3 \"The Egg of the Phoenix\" e R4 \"Doc's Island\"). Mentzer li vedeva come la prima parte di una nuova campagna \"Aqua-Oeridian\" ambientata da qualche parte su Oerth, fuori da Flanaess.\nComunque all'epoca Gygax era semipermanentemente a Hollywood per approvare le trame per la serie a cartoni animati \"Dungeons &amp; Dragons\" e cercare di negoziare un contratto per un film su \"D&amp;D\". Non solo la produzione di Gygax su Greyhawk fu grandemente ridotta, ma il successo dei moduli e romanzi di \"Dragonlance\" spinse la TSR a concentrarsi su questa ambientazione e a definire il mondo di Krynn. Uno dei fattori che contribuirono al successo di \"Dragonlance\" fu una serie di romanzi scritti da Tracy Hickman e Margaret Weis. Gygax realizzando che romanzi ambientati in Greyhawk potrebbero beneficiare nello stesso modo la sua ambientazione scrise la \"Saga of Old City\", la prima di una serie che sarebbe stata pubblicata sotto il titolo di \"Greyhawk Adventures\". Il protagonista era Gord the Rogue, e in questa primo romanzo veniva raccontato la sua crescita dagli slum della citt\u00e0 di Greyhawk per diventare un viaggiatore e ladro straordinario. Il romanzo voleva promuovere la vendita del set in scatola fornendo dettagli coloriti circa gli usi e i popoli delle varie citt\u00e0 e nazioni di Flanaess.\nPrima della pubblicazione di \"Saga of Old City\" nel novembre 1985, Gygax scrisse un seguito \"Artifact of Evil\" e un racconto \"At Moonset Blackcat Comes\", che furono pubblicati nel centesimo numero di \"Dragon\" nell'agosto 1985. Questi introducevano il personaggio di Gord the Rogue ai giocatori.\nModuli di Greyhawk.\nNei due anni successivi alla pubblicazione del set in scatola la TSR pubblic\u00f2 otto avventure ambientate in Greyhawk. Cinque furono scritte in parte o completamente da Gygax, le rimanenti furono opera della divisione del Regno Unito della TSR:\nSebbene entrambe le avventure della serie EX fossero nominalmente ambientate in Greyhawk, i personaggi erano trasportati in una realt\u00e0 alternativa da un cancello planare.\nArticoli su \"Dragon\".\nTra il 1983\u20131985, il solo supplemento degno di nota per Greyhawk fu un articolo in cinque parti di Len Lakofka sui numeri da giugno a ottobre e dicembre 1984 di \"Dragon\", che descrivevano le divinit\u00e0 di Suel che erano state citate in breve nel set in scatola. Nel numero di dicembre 1984 Gygax menzion\u00f2 i chierici delle razze non umane e indic\u00f2 che le ventiquattro divinit\u00e0 pubblicate nei numeri di febbraio-giugno 1982 di \"Dragon\" erano permesse in Greyhawk; queste increment\u00f2 il numero di divinit\u00e0 di Greyhawk da cinquanta a settantaquattro.\nA parte questa serie di articoli Greyhawk fu menzionata solo in breve in tre altri numeri fino alla pubblicazione della storia breve di Gord the Rogue sul numero di agosto 1985 di \"Dragon\". Gygax forn\u00ec alcune errata per il set in scatola nel numero di settembre 1985, che fu l'ultima menzione di Greyhawk su \"Dragon\" per quasi due anni.\nLa partenza di Gygax.\nPoco dopo la pubblicazione del set in scatola, Gygax scopr\u00ec che mentre era a Hollywood la TSR era incorsa in gravi difficolt\u00e0 finanziarie. Tornato a Lake Geneva, Gygax riusc\u00ec a rimettere in sesto la TSR, comunque visioni differenti del suo futuro causarono una lotta di potere interna e Gygax fu estromesso dalla TSR il 31 dicembre 1985.\nSecondo i termini dell'accordo con la TSR Gygax mantenne i diritti su Gord the Rogue, cos\u00ec come su tutti i personaggi di \"Dungeons &amp; Dragons\" i cui nomi erano anagrammi del suo nome, come Yrag e Zagyg. Comunque perse tutti i diritti sui suoi altri lavori, compreso il mondo di Greyhawk e i nomi di tutti gli altri personaggi che aveva usato nel materiale della TSR.\nGreyhawk senza Gygax (1986\u20131987).\nDopo che Gygax lasci\u00f2 la TSR lo sviluppo di Greyhawk fu proseguito da diversi scrittori e creativi. Piuttosto che proseguire con il piano di Gygax di un intero pianeta, l'ambientazione non fu mai espansa oltre Flanaess, n\u00e9 altri autori avrebbero aggiunto aree inesplorate di Oerik. Secondo Gygax la gestione della TSR trasform\u00f2 Greyhawk in qualcosa di molto differente di quello che aveva immaginato.\nNei mesi del 1986 successivi all'estromissione di Gygax, la TSR tralasci\u00f2 lo sviluppo di Greyhawk e si concentr\u00f2 su una nuova ambientazione, i \"Forgotten Realms\". Nel 1986 e 1987, furono pubblicati solo tre moduli ambientati in Greyhawk, A1-4 \"Scourge of the Slave Lords\", S1-4 \"Realms of Horror\" e GDQ1-7 \"Queen of the Spiders\", tutte collezioni di materiale gi\u00e0 pubblicato.\nRomanzi di Greyhawk.\nI romanzi di Gygax \"Saga of Old City\" e \"Artifact of Evil\" si dimostrarono popolari e nel 1987 la TSR assunse Rose Estes per proseguire la serie, sebbene senza il personaggio di Gord the Rogue, su cui Gygax manteneva i diritti. Tra il 1987 e il 1989, Estes scrisse cinque romanzi sotto l'etichetta \"Greyhawk Adventures\": \"Master Wolf\", \"The Price of Power\", \"The Demon Hand\", \"The Name of the Game\", and \"The Eyes Have It\". Un sesto libro, \"Dragon in Amber\", comparve nei cataloghi del 1990 ma non venne mai pubblicato e la serie venne interrotta.\nI sotterranei di Greyhawk rivelati.\nSull catalogo postale dell'estate 1986 la TSR aveva elencato una nuova avventura per Greyhawk intitolata WG7 \"Shadowlords\", che avrebbe dovuta essere scritta da Gary Gygax e Skip Williams. Comunque quest'avventura venne cancellata dopo che Gygax lasci\u00f2 la TSR e il codice WG7 riassegnato a una nuova avventura, \"Castle Greyhawk\", pubblicata nel 1988. Fu la prima avventura per Greyhawk in tre anni, ma non aveva niente a che fare con l'originale castello di Greyhawk. Invece era una antologia di dodici livelli di sotterranei umoristici, ciascuno scritto da un autore freelance diverso. Gli scherzi spesso si riferivano alla cultura moderna, the Amazing Driderman, King Burger, Bugsbear Bunny e l'equipaggio di \"Star Trek\", e il modulo includeva anche la comparsa del Morderkainen di Gygax in uno studio televisivo.\nGreyhawk rivivificato (1988\u20131990).\nPer il 1988 con la prima serie di avventure di \"Dragonlance\" che si avviava alla conclusione e i \"Forgotten Realms\" che vendevano molto bene, la TSR si rivolse nuovamente a Greyhawk. Sul numero di \"Dragons\" di gennaio 1988 Jim Ward, uno dei giocatori originali nei sotterranei di Greyhawk e creatore del mago Drawmij, chiese l'opinione dei lettori su cosa avrebbe dovuto essere incluso in un cartonato su Greyhawk. Ricevette circa cinquecento lettere in risposta. Nel numero di agosto 1988 di \"Dragon\" deline\u00f2 le idee dei lettori che erano state accettate, e \"Greyhawk Adventures\", fu pubblicato poco dopo. Il titolo del manuale riprendeva quello della linea di romanzi di Rose Estes. Fu il tredicesimo e ultimo cartonato pubblicato per la prima edizione di \"Advanced Dungeons &amp; Dragons\".\nIl contenuto era stato pensato per dare ai master idee e opportunit\u00e0 di gioco uniche per il mondo di Greyhawk, inclusi nuovi mostri, incantesimi e oggetti magici, varie zone geografiche, profili di eminenti cittadini e gli avatar di divinit\u00e0. Poich\u00e9 all'epoca Gygax aveva lasciato la TSR non conteneva materiale originale di Greyhawk e molti lettori avevano richiesto idee per nuove avventure. Ward rispose includendo sei esempi di trame da sviluppare, che avrebbero potuto essere inserite in una campagna di Greyhawk.\nIl set in scatola \"The City of Greyhawk\".\n\"Greyhawk Adventures\" fu pubblicato poco prima della pubblicazione della seconda edizione di \"AD&amp;D\". La TSR pubblic\u00f2 il set in scatola \"The City of Greyhawk\" nel 1989. Scritta da Carl Sargent e Rik Rose, questa non era la citt\u00e0 creata da Gygax e Kuntz, ma una scritta in base ai riferimenti presente nel materiale pubblicato in precedenza.\nQuesta pubblicazione trasform\u00f2 il vecchio Circolo degli Otto. Invece di otto compagni con base nella cittadella di Ossidiana che periodicamente lasciavano per combattere il male, il Circolo divenne un gruppo di otto maghi condotti da un nono, il precedente personaggio di Gygax, Mordenkainen. Oltre a Mordenkainen, sette dei maghi erano personaggi dall'originale campagna di Gygax: Bigby, Otiluke, Drawmij, Tenser, Nystul, Otto e Rary. L'ottavo era la maga Jallarzi Sallavarian. Il mandato del Circolo era da fungere da arbitro neutrale tra il Bene e il Male, non lasciando che uno o l'altro fosse troppo a lungo in vantaggio. Inoltre Sarget &amp; Rose trasformarono l'originale Cittadella di Ossidiana nel Castello di Mordenkainen e lo piazzarono in una posizione non specificata nelle montagne Yatil.\nL'anno dopo insieme al set in scatola la TSR pubblic\u00f2 una trilogia di moduli di avventura di, WGA1 \"Falcon's Revenge\", WGA2 \"Falconmaste]\" e WGA3 \"Flames of the Falcon\", ambientate nella citt\u00e0 e incentrate su un misterioso malvagio chiamato The Falcon. Un quarto modulo WGA4 \"Vecna Lives!\" di David Cook fu pubblicato quello stesso anno. In esso compariva Vecna, in precedenza una mitica lich, promossa ora allo stato di semidivinit\u00e0.\nModuli pubblicati.\nLa TSR pubblic\u00f2 altre cinque avventure che usavano l'etichetta \"Greyhawk Adventures\":\nNel 1990 la TSR pubblic\u00f2 anche WGR1 \"Greyhawk Ruins\", un modulo su Castle Greyhawk scritto da Blake Mobley e Timothy Brown. Sebbene questo non era il castello Greyhawk di Gygax e Kuntz fu il primo tentativo serio di pubblicare i dettagli del castello.\nUna nuova visione per Flanaess (1991\u20131997).\nRick Swan not\u00f2 l'apparente mancanza di una visione centrale per il materiale di Greyhawk, descrivendo l'ambientazione come \"una pazza trapunta dove vari pezzi di stoffa di strane dimensioni sono cucite insieme e ognuna spera per il meglio. Come spiegare altrimenti un'ambientazine che comprende il sobrio A1-4 \"Scourge of the Slave Lords\", l'avventura ispirata a King Kong WG6 \"Isle of the Ape\" e l'umorismo di WG7 \"Castle Greyhawk\"? \u00c8 una confusione interessante, ma comunque una confusione... \"The City of Greyhawk\" [\u00e8] il tentativo pi\u00f9 credibile di appianare i punti pi\u00f9 problematici.\"\nNel 1990 la TSR decise che si doveva rinnovare l'ambientazione. Piuttosto che proseguire con il piano di Gary Gygax di sviluppare nuove regioni, al di fuori di Flanaess, fu deciso di rinvigorire quest'ultima spostando la cronologia avanti di una decade, dal 567 CY al 586 CY. Il motore principale della storia sarebbe stata una guerra fomentata da un malvagio mezzo demone chiamato Iuz che coinvolgeva l'intera Flanaess, permettendo alla TSR di alterare radicalmente le regioni alleanze e governanti rispetto all'ambientazione originale di Gygax.\n\"Greyhawk Wars\".\nPer transitare i giocatori dal familiare \"World of Greyhawk\" alla sua nuova visione la TSR programm\u00f2 una trilogia di moduli che avrebbe dovuto farli familiarizzare con gli eventi e le condizioni che avrebbero condotto alla guerra e far giocare la guerra stessa. Una volta completati i tre moduli un nuovo set in scatola sarebbe stato pubblicato per introdurre le nuove trame e la nuova Flanaess. Due moduli, WGS1 \"Five Shall Be One\" di Carl Sargent e WGS2 \"Howl from the North\" di Dale Henson, che descrivevano gli eventi che conducevano alla guerra, furono pubblicati nel 1991.\nIl terzo modulo venne trasformato in un wargame strategico, \"Greyhawk Wars\", che guidava i giocatori negli eventi, strategie e alleanze della guerra. Un libretto incluso nel gioco, \"Greyhawk Wars Adventurer's Book\", descriveva gli eventi della guerra. Nel 582 CY (sei anni dopo l'ambientazione originale di Gygax nel 576 CY), un conflitto regionale innescato da Iuz si allarg\u00f2 gradualmente fino a diventare una guerra che coinvolse tutta Flanaess. Un trattato di pace firmato due anni dopo nella citt\u00e0 di Greyhawk diede il nome alla guerra come \"Greyhawk Wars\". Il giorno della firma del trattato, Rary, un mago minore creato e scartato da Brian Blume, elevato dalla TSR al Circolo degli Otto, attacc\u00f2 i suoi compagni di circolo aiutato da Robilar. Dopo l'attacco Tenser e Otiluke erano morti, mentre Robilar e Rary fuggirono nei deserti delle Terre Brillanti. Rob Kuntz obiett\u00f2 a questa trama, dato che credeva che Robilar non avrebbe mai attaccato il suo vecchio compagno di avventure Mordenkainen. Sebbene Kuntz non possedesse i diritti creativi su Robilar e non lavorasse pi\u00e0\u00f9 alla TSR, sugger\u00ec non ufficialmente una trama alternativa per cui mentre Robilar stava visitando un altro piano, un suo clone o gemello malvagio era responsabile dell'attacco.\n\"From the Ashes\".\nNel 1992 la TSR pubblic\u00f2 la nuova ambientazione di Greyhawk, \"From the Ashes\", un set in scatola scritto principalmente da Carl Sargent che descriveva Flanaess dopo le \"Greyhawk Wars\". Conteneva una grande mappa esagonale a quattro colori dell'area intorno alla citt\u00e0 di Greyhawk, diverse \"quick adventure cards\" e due libri di 96 pagine.\nIl primo libro, \"Atlas of the Flanaess\", era un sostituto per l'originale \"World of Greyhawk\". Molte divinit\u00e0 umane delle edizioni precedenti non erano incluse, riducendo il loro numero a ventotto, e un nuovo semidio, Mayaheine, fu aggiunto. Furono aggiunte divinit\u00e0 per le altre razze, portando il loro numero a trentotto, ma senza che fossero descritte in dettaglio, come per quelle umane. Ogni regione ebbe una descrizione di duecento/trecento parole, sebbene alcuni dettagli presenti in precedenza, come i beni commerciali, la popolazione totale e il mix razziale non fossero inclusi. Diverse regioni, Ahlissa, Almor, Medegia e South Province, non esistevano pi\u00f9 dopo la guerra e vennero include in altre regioni. Una nuova regione, le Olman Islands, venne descritta. Questo ebbe l'effetto di ridurre le regioni a cinquanta. La grande mappa a colori di Flanaess, disegnata da Darlne Pekul, inclusa nell'edizione di Gygax fu ridotta a una piccola mappa in bianco e nero stampata all'interno della copertina dell\"Atlas\".\nIl secondo libro, il \"Campaign Book\", era progettato per supportare non rimpiazzare il set in scatola \"City of Greyhawk\". Include aggiornamenti sulla citt\u00e0 e il suo ambiente e fornisce dettagli su alcuni personaggi non giocanti e idee per possibili avventure.\nNell'ambientazione di Gygax il conflitto principale era stato tra il Grande Regno e le terre che stavano cercando di liberarsi dal sovrano malvagio. In quello di Sargent la storia del Grande Regno venne rimpiazzata dal conflitto tra la terra di Iuz e le regioni confinanti. Le terre meridionali al di fuori di Iuz erano minacciate dalla Fratellanza Scarlatta, mentre altre erano state invase da mostri o conquistate da agenti del male. Globalmente era un mondo pi\u00f9 oscuro dove i buoni erano sopraffatti dall'ondata del male.\nRick Swan approv\u00f2 questo approccio scrivendo \"Greyhawk Wars\" \"fece un altro passo nella giusta direzione dando una scossa alla situazione con una necessaria dose di conflitto epico... l'autore veterano Carl Sargent ha continuato il rinnovamento con l'ambizioso \"From the Ashes\". Combinando la tradizione eroica con elementi di dark fantsy, ha creato una campagna di Greyhawk che \u00e8 sia familiare, che inaspettatamente rinfrenscante.\nSargent prov\u00f2 a generare interesse in questa visione pi\u00f9 oscura di Flanaess con un articolo su \"Dragon\" di marzo 1939: \"...il potere del male \u00e8 diventato forte. La mano di Iux, l'Antico, si estende su tutta Flanaess centrale e la crudele Fratellanza Scarlatta estende il suo potere e la sua influenza lungo tutte le terre che confinano con il Mare Azzurro. L'ambientazione di \"World of Greyhawk\" \u00e8 diventata nuovamente un mondo veramente eccitante...\"\nIl set in scatola fu seguito dalla pubblicazione di nuovi manuali nel 1993, entrambi di Sargent. WGR4 \"The Marklands\" fornisce informazioni sui reami buoni di Furyondy, Highfolk e Nyrond, che si oppongono a Iuz, mentre WGR5 \"Iuz the Evil\" fornisce informazioni dettagliate sulle terre di Iuz ed ne enfatizza il ruolo nell'ordine mondiale.\nInoltre furono pubblicate diverse avventure:\nAnche Sargent us\u00f2 \"Dragon\" per promuovere il suo lavoro. Stava lavorando su un nuovo manuale, \"Ivid the Undying\", ed estratti di esso furono pubblicati sui numeri di aprile, giugno e agosto 1994.\nLa TSR abbandona Greyhawk.\nAlla fine del 1994 la TSR cancell\u00f2 la pubblicazione del nuovo libro di Sargent e termin\u00f2 tutti gli altri progetti su Greyhawk. Niente altro su Greyhawk fu pubblicato dalla TSR, eccetto per un articolo su \"Dragon\" di maggio 1995, in cui veniva annunciato che il manoscritto di \"Ivid the Undying\" era stato pubblicato come file in formato testo. Usando questo file diverse persone hanno ricostruito il libro come sarebbe dovuto apparire una volta pubblicato.\nAlla fine del 1996 la TSR era sull'orlo della bancarotta e venne acquistata, con tutte le sue propriet\u00e0, dalla Wizards of the Coast.\nWizards of the Coast (1998\u20132008).\nDopo l'acquisto della TSR, la Wizards of the Coast decise che le ambientazioni per \"Dungeons &amp; Dragons\" erano troppe e diverse di esse furono eliminate. Comunque il CEO della Wizards, Peter Adkison, era un fan sia di \"Dungeons &amp; Dragons\" sia di Greyhawk, e furono create due iniziative: un rinnovamento di Greyhawk e una terza edizione di \"D&amp;D\". Fu raccolta una squadra per rinnovare la moribonda ambientazione di Greyhawk mettendo insieme tutte le informazioni finora pubblicate. Una volta fatto questo fu deciso di aggiornare la trama di Carl Sargent usando delle avventure per aggiornare l'ambientazione.\nPrima Roger E. Moore scrisse \"Return of the Eight\" nel 1998. In quest'avventura ambientata nel 586 CY, lo stesso anno del set in scatola \"From the Ashes\", i personaggi incontra i sopravvissuti del Circolo degli Otto (diventato il Circolo dei Cinque, a causa della mancanza di Tenser, Otiluke and Rary). Se i personaggi hanno successo Tenser viene salvato dalla morte, anche se rifiuta di riunirsi al Circolo e questo viene ricostruito con tre nuovi maghi: Alhamazad the Wise, Theodain Eriason e Warnes Starcoat.\nSegu\u00ec la pubblicazione di \"Greyhawk Player's Guide\" di Anne Brown. Questo manuale di 64 pagine sposto la storia avanti di cinque anni al 591 CY ed \u00e8 principalmente la ristampa condensata di materiale che era gi\u00e0 stato pubblicato nei set in scatola di Gygax e Sargent. Il materiale nuovo includeva importanti personaggi non giocanti, una giocare di ruolo in Flanaess e alcuni nuovi luoghi. Le divinit\u00e0 dei non umani furono rimosse e sostituite da divinit\u00e0 umane e queste ultime furono espanse portandole a cinquantaquattro.\nUna volta preparato il terreno la WotC pubblic\u00f2 la nuova ambientazione nel manuale di 128 pagine \"The Adventure Begins\"diRoger E. Moore. Prendendo le mossa dalla \"Greyhawk Player's Guide\", questo era ambientato nel 591 CY. A differenza del pi\u00f9 oscuro \"From the Ashes\" Moore ritorn\u00f2 verso un'ambientazione pi\u00f9 simile a quella di Gygax.\nLa trilogia di moduli \"Lost Tombs\", \"The Star Cair\" e \"Crypt of Lyzandred the Mad\", di Sean K. Reynolds e \"The Doomgrinder\" di Steve Miller, furono le prime a essere pubblicate per la nuova ambientazione.\n\"25th anniversary of D&amp;D\".\nNel 1999, per il 25\u00ba anniversario delle originali regole di \"Dungeons &amp; Dragons\" la WotC pubblic\u00f2 una serie di avventure \"Return to...\", che richiamavano i pi\u00f9 noti moduli di Greyhawk di vent'anni prima, per attirare i vecchi giocatori nostalgici:\nInsieme alle avventure la WotC produsse anche una serie di romanzi nella serie \"Greyhawk Classics\": \"Against the Giants\", \"White Plume Mountain\", \"Descent into the Depths of the Earth\", \"Expedition to the Barrier Peaks\", \"The Temple of Elemental Evil\", \"Queen of the Demonweb Pits\", \"Keep on the Borderlands\",\ne \"The Tomb of Horrors\".\nNel tentativo di attrarre nuovi giocatori ad altre ambientazioni di \"D&amp;D\" la WotC pubblic\u00f2 \"Die, Vecna, Die!\", un'avventura in tre parti di Bruce R. Cordell e Steve Miller, che collegava Greyhawk a \"Ravenloft\" e \"Planescape\". Pubblicata nel 2000, fu l'ultima avventura scritta per la seconda edizione di \"D&amp;D\".\nTerza edizione.\nLa terza edizione di \"Dungeons &amp; Dragons\" assume come campagna di default nel manuale il mondo di Greyhawk, comunque a parte i riferimenti nel testo del manuale non fu pubblicato molto materiale dedicato all'ambientazione.\n\"Living Greyhawk\".\nCon la pubblicazione della terza edizione di \"D&amp;D\" l'RPGA annunci\u00f2 una nuova massiccia campagna condivisa \"Living Greyhawk\", modellato sulla campagna della seconda edizione chiamata \"Living City\". Sebbene quest'ultima sia stata un successo relativo, l'RPGA voleva espandere il respiro della loro campagna.Invece una singola citt\u00e0 come ambientazione, la nuova includeva trenta differenti regioni di Greyhawk, ognuna legata a una particolare regione, stato o provincia del mondo reale. Ogni regione avrebbe prodotto le sue avventure e in aggiunta a queste l'RPGA avrebbe fornito avventure mondiali. Per fornire il livello di dettaglio occorrente per questo impegno la WotC pubblic\u00f2 il \"Living Greyhawk Gazetteer\", il pi\u00f9 approfondito esame del mondo di Greyhawk mai prodotto e il punto di partenza ufficiale della campagna.\n\"Living Greyhawk\" fu pubblicato contemporaneamente al \"Player's Handbook\" della terza edizione alla Gen Con 2000 con tre avventure: COR1-1 \"Dragon Scales at Morningtide\" di Sean K. Reynolds, COR1-2 \"The Reckoning\" di Sean Flaherty e John Richardson e COR1-3 \"River Of Blood\" di Erik Mona. WotC pubblic\u00f2 anche \"The Fright at Tristor\" di Keith Polster (2000), progettata come avventura introduttiva a Living Greyhawk.\nIl calendario di \"Living Greyhawk\" avanzava di un anno in tempo di gioco per ogni anno in tempo reale. La campagna inizi\u00f2 nel 591 CY (2001) e termin\u00f2 nel 598 CY (2008), a quel punto oltre un migliaio di avventure erano state prodotte per un pubblico di oltre diecimila giocatori. Gli amministratori della campagna incorporarono la maggior parte delle nuove regole nel mondo di Greyhawk, eliminando solo il materiale che pensavano avrebbe sbilanciato la campagna. Nel 2005 gli amministratori incorporarono ogni divinit\u00e0 mai menzionata nei materiale ufficiali di Greyhawk, triplicando il numero di divinit\u00e0 a circa duecento.\nNonostante il massiccio quantitativo di sviluppo del mondo e delle trame, il materiale di \"Living Greyhawk\" non venne considerato ufficiale, poich\u00e9 le avventure regionali erano scritte da volontari, questo materiale ricevette solo un rapido esame dagli amministratori della RPGA e non era rivisto da personale della WotC.\nAltre pubblicazioni.\nNonostante la popolarit\u00e0 della campagna \"Living Greyhawk\" la Wizards of the Coast non pubblic\u00f2 molto materiale dopo le edizioni del venticinquennale e il \"Living Greyhawk Gazetteer\":\nDal 2008.\nAlla Gen Con 2007 la WotC annunci\u00f2 che la quarta edizione di \"D&amp;D\" sarebbe stata pubblicata la primavera successiva e che Greyhawk non sarebb pi\u00f9 stata l'ambientazione di default. Per questa ragione \"Living Greyhawk\" venne interrotto e portato a conclusione all'Origins 2008.\nNel 2009, la WotC pubblic\u00f2 il \"The Village of Hommlet\" di Andy Collins, che aggiornava l'originale \"Village of Hommlet\" di Gygax alla quarta edizione di \"D&amp;D\". Non venne messo in vendita, ma inviato come ricompensa a chi si univa alla RPGA.\nNel \"Player's Handbook\" della quinta edizione di \"D&amp;D\" (2014) contiene diversi riferimenti al mondo di Greyhawk, nella descrizione delle razze e classi e una lista parziale delle divinit\u00e0 di Greyhawk\nNel maggio 2019 fu pubblicata \"Ghosts of Saltmarsh\" per la quinta edizione di \"D&amp;D\". Pur essendo ambientata nei Forgotten Realms, l'avventura raccoglie diverse avventure classiche situate nella zona di Saltmarsh originariamente in Greyhawk."}
{"id": "2388133", "revid": "287204", "url": "https://it.wikipedia.org/wiki?curid=2388133", "title": "Grazzano", "text": ""}
{"id": "2388134", "revid": "131358", "url": "https://it.wikipedia.org/wiki?curid=2388134", "title": "Lille OSC", "text": ""}
{"id": "2388138", "revid": "120659900", "url": "https://it.wikipedia.org/wiki?curid=2388138", "title": "Caldo", "text": ""}
{"id": "2388141", "revid": "1114711", "url": "https://it.wikipedia.org/wiki?curid=2388141", "title": "Kjell Carlstr\u00f6m", "text": "Professionista dal 2000 al 2011, vinse una tappa alla Parigi-Nizza 2008. Dopo il ritiro ha assunto il ruolo di direttore sportivo per team professionistici.\nCarriera.\nPassa professionista nel 2002 con la squadra di Ivano Fanini, la Amore &amp; Vita. Nel 2005 si trasferisce alla Liquigas. Numerose volte \u00e8 salito sul podio nel campionato nazionale, sia a cronometro che su strada; ha conquistato inoltre successi in competizioni come la Parigi-Nizza e piazzamenti anche al Tour de France. Prima del ritiro nel 2011 ha corso per due anni per il Team Sky.\nDal 2013 al 2016 \u00e8 stato direttore sportivo del team IAM Cycling; dal 2017 \u00e8 invece alla Israel Cycling Academy, ricoprendo dal 2019 il ruolo di general manager."}
{"id": "2388146", "revid": "2134764", "url": "https://it.wikipedia.org/wiki?curid=2388146", "title": "Fribourg Olympic", "text": "Il Fribourg Olympic \u00e8 una squadra svizzera di pallacanestro, con sede a Friburgo.\nIl Friburgo \u00e8 una delle squadre storiche del campionato svizzero grazie alle sue numerose vittorie nazionali."}
{"id": "2388148", "revid": "287204", "url": "https://it.wikipedia.org/wiki?curid=2388148", "title": "Nokia 3230", "text": "Il Nokia 3230 \u00e8 uno smartphone basato su sistema operativo Symbian, prodotto dall'azienda finlandese Nokia e annunciato il 2 novembre 2004."}
{"id": "2388151", "revid": "71433", "url": "https://it.wikipedia.org/wiki?curid=2388151", "title": "I love movies", "text": ""}
{"id": "2388152", "revid": "399", "url": "https://it.wikipedia.org/wiki?curid=2388152", "title": "Pompei (famiglia)", "text": "La famiglia Pompei di Verona inizi\u00f2 la sua ascesa nel tardo medioevo. Il capostipite della famiglia fu Pompeo Pompei, che visse a Verona quando la citt\u00e0 era governata da Antonio della Scala. Nel 1410 la famiglia Pompei entr\u00f2 a far parte del nobile Consiglio di Verona. Il nipote di Pompeo, Giovanni, ottenne dalla Repubblica di Venezia nel 1474 il privilegio di immunit\u00e0 e gli furono riconosciuti i suoi possedimenti presso Illasi. La famiglia Pompei si era infatti gi\u00e0 fatta notare nell'amministrazione veronese, tanto che un suo membro nel 1438 era stato nominato comandante delle difese della citt\u00e0 di Verona. Combattendo per conto di Venezia, nel 1509 Girolamo Pompei riusc\u00ec a catturare il marchese di Mantova Francesco II Gonzaga, che aveva tradito la Repubblica veneta passando dalla parte della Lega di Cambrai capeggiata da papa Giulio II. Per questo, Girolamo ottenne il titolo di conte di Illasi, da anni il feudo dei Pompei. Tra gli altri riconoscimenti ottenuto dai Pompei ci fu quello di divenire cittadini onorari di Milano, titolo loro conferito dall'imperatore Carlo V d'Asburgo.\nCon la caduta di Napoleone, l'Imperatore d'Austria Francesco I confer\u00ec ai Pompei il titolo di conti dell'Impero. La famiglia Pompei si estinse nel 1851, mantenendo i rami dei conti Sagramoso Perez-Pompei e dei marchesi Carlotti.\nPersonaggi di rilievo.\nAlessandro e Girolamo.\nTra i maggiori rappresentanti della famiglia Pompei ci fu Alessandro (1705-1772). Egli era figlio del conte Alessandro e della contessa vicentina Cecilia Porto. Dopo aver frequentato il collegio dei Nobili di Parma, torn\u00f2 a Verona e inizi\u00f2 a dipingere sotto la guida di Antonio Balestra, uno dei maggiori interpreti del Settecento pittorico veneto. Con il supporto del marchese Scipione Maffei, Alessandro Pompei inizi\u00f2 lo studio delle opere di Michele Sammicheli, confluito poi nel trattato \"Li cinque ordini dell'architettura civile di Michel Sanmicheli\", pubblicato nel 1735. Celebre architetto, diede vita a numerosi progetti, tra cui quelli di rifacimento di villa Giuliari a Settimo di Gallese, di palazzo Spolverini a Verona, della Dogana di San Fermo. Nel 1749, inoltre, gli fu chiesto di progettare il nuovo Teatro Filarmonico, che era stato distrutto da un incendio.\nAltro rappresentante illustre fu lo scrittore Girolamo Pompei."}
{"id": "2388154", "revid": "767487", "url": "https://it.wikipedia.org/wiki?curid=2388154", "title": "Santino Maestri", "text": "Carriera.\nHa giocato in Serie A con le maglie di , e Brescia, collezionando complessivamente 43 presenze e 4 reti. Ha esordito in Serie A a Bologna il 27 agosto 1961 nella partita Bologna-Palermo (1-0). Con la maglia del Brescia ha conquistato inoltre la promozione in A nella stagione 1964-1965. Ha chiuso la carriera nella squadra in cui aveva dato i primi calci al pallone, il Pavia."}
{"id": "2388157", "revid": "121836", "url": "https://it.wikipedia.org/wiki?curid=2388157", "title": "Famiglia Pompei", "text": ""}
{"id": "2388158", "revid": "226458", "url": "https://it.wikipedia.org/wiki?curid=2388158", "title": "Incrociato", "text": "L'incrociato \u00e8 una figura dello Style Slalom che si esegue con i pattini in linea. Rappresenta uno dei movimenti base e pu\u00f2 essere eseguito sia in avanti che indietro.\nSi affronta il cono con i pedi incrocati, facendo passare il cono sotto l'incrocio. Si prosegue passando il cono successivo a gambe aperte e si ripete\nPer eseguire la figura si incrociano entrambi i piedi davanti al primo cono, facendo passare prima l'uno e poi l'altro a seconda della preferenza. Passato il primo ostacolo i piedi si aprono nuovamente, superando in questo modo il secondo cono, quindi si ripete."}
{"id": "2388159", "revid": "729019", "url": "https://it.wikipedia.org/wiki?curid=2388159", "title": "2nd Bomb Wing", "text": "Il 2nd Bomb Wing \u00e8 uno stormo da bombardamento dell'Air Force Global Strike Command, inquadrato nella Eighth Air Force. Il suo quartier generale \u00e8 situato presso la Barksdale Air Force Base, in Louisiana.\nOrganizzazione.\nAttualmente, al maggio 2017, esso controlla\nStoria.\nOperazioni.\nLa storia del 2nd BW \u00e8 vecchia quasi quanto la stessa aviazione americana. Agli inizi della Prima Guerra Mondiale, l'unit\u00e0 fu creata dalle Forze di spedizione americane come primo sforzo bellico per il bombardamento aereo. Organizzato il 10 settembre 1918, come Gruppo da bombardamento diurno presso l'aeroporto francese di Amanty, il gruppo impieg\u00f2 i Breguet Bre 14 e gli Airco DH.4 nell'offensiva di St.Mihiel. Disattivato dopo la guerra, fu riorganizzato il 18 settembre 1919 ad Ellington Field, in Texas. Qui vi rest\u00f2 fino a luglio del 1922 quando fu rinominato 2nd Bombardment Group e successivamente si spost\u00f2 presso Langley Field, in Virginia. In questa base per pi\u00f9 di vent'anni, il 2nd Bomb Group cambi\u00f2 diverse volte nome e oper\u00f2 con diversi tipi di aerei finch\u00e9 non entr\u00f2 in azione un'altra volta. All'inizio della Seconda Guerra Mondiale, il gruppo fu assegnato a compiti di pattugliamento anti-sottomarino e nell'ottobre 1942 fu destinato al combattimento. L'unit\u00e0 cominci\u00f2 con nuovo personale presso Ephrata, stato di Washington ed entro nelle operazioni di guerra in Nord Africa nel marzo 1943. Successivamente divenne il 2nd Bombardment Group (Heavy), impiegando B-17 contro obiettivi dell'asse nel Mar Mediterraneo. Dal 28 aprile 1943 fino al 1 maggio 1945, l'unit\u00e0 effettu\u00f2 un totale di 412 missioni da combattimento, bombardando obiettivi in Africa, Germania, Italia, Austria, Ungheria, Romania, Yugoslavia, Grecia e Polonia.\nLa riduzione graduale delle forze armate americane successiva alla fine del conflitto, si riflett\u00e9 anche nelle attivit\u00e0 del Gruppo. Nel maggio 1949, lo stormo fu trasferito presso la Chatham Air Force Base, in Georgia. Lasci\u00f2 la Georgia il 1 Aprile 1963 e si trasfer\u00ec presso la Barksdale Air Force Base dove ottenne il controllo dei B-52 assegnati al 4238th Strategic Wing. Per adeguarsi al un ruolo di stormo composito con l'impiego sia di bombardieri che di aerei da rifornimento in volo, lo stormo fu rinominato 2nd Wing il 1 settembre 1991. Nel dicembre 1992 l'ultimo B-52G lasci\u00f2 la base e l'intera flotta di bombardieri fu sostituita con il pi\u00f9 moderno B-52H. Sempre in quel mese, lo stormo rientr\u00f2 in possesso di uno delle sue originali squadriglie da bombardamento della Prima Guerra Mondiale, il 20th Bomb Squadron. Il 1 ottobre 1993, con il definitivo trasferimento dei suoi aerei da rifornimento in volo KC-135 e KC-10 all'Air Mobility Command, lo stormo fu rinominato definitivamente 2nd Bomb Wing."}
{"id": "2388160", "revid": "121836", "url": "https://it.wikipedia.org/wiki?curid=2388160", "title": "Conte di Illasi", "text": ""}
{"id": "2388163", "revid": "38120", "url": "https://it.wikipedia.org/wiki?curid=2388163", "title": "Warhammer Fantasy Battles", "text": ""}
{"id": "2388168", "revid": "1573940", "url": "https://it.wikipedia.org/wiki?curid=2388168", "title": "Prenocephale", "text": "Prenocephale era un genere di dinosauri pachicefalosauri vissuti nel Cretaceo superiore (dal Campaniano fino al Maastrichtiano, 84,9-70,6 milioni di anni fa). Questo animale condivideva il suo habitat con l'altrettanto simile \"Homalocephale calathocercos\", che secondo alcuni paleontologi rappresenterebbe la forma giovanile di \"Prenocephale\". Tuttavia, a differenza dell\"Homalocephale\" che possedeva un cranio appiattito, il \"Prenocephale\" possedeva un cranio rotondo e spiovente. Ai lati della \"cupola\" il cranio presentava una serie di spine e tubercoli ossei, forse usati come ornamenti quando l'animale era in vita. Questo animale visse in quella che oggi \u00e8 l'attuale Mongolia. Fossili di specie simili sono stati ritrovati anche in Colorado e nel Nuovo Messico, all'interno della formazione Kirtland.\nDescrizione.\nCome altri generi di pachicefalosauri, anche il \"Prenocephale\" \u00e8 conosciuto solo per un cranio completo e poche ossa del corpo. Per questo motivo, di solito le ricostruzioni di questo animale sono molto simile a quelle di animali affini, come Pachycephalosaurus: il corpo, infatti, era corto e robusto con collo taurino, braccia corte e zampe posteriori lunghe e muscolose adatte alla corsa.\nIl capo di questo dinosauro era sormontato da una cupola bulbosa, la cui base era circondata da una serie di spine e tubercoli ossei. \u00c8 probabile che le femmine avessero crani pi\u00f9 piccoli, dalle ossa pi\u00f9 sottili, proprio come accade oggi nelle femmine del bighorn, che hanno corna meno sviluppate di quelle dei maschi. Come gli altri pachicefalosauri, anche il \"Prenocephale\" aveva grandi occhi e un fine olfatto.\nDieta.\nCome per la maggior parte dei pachycephalosauri, gli scienziati non sono ancora riusciti a stabilire con certezza cosa mangiassero questi animali. Tuttavia la presenza di denti all'interno della premascella, riscontrati anche nell'affine \"Stegoceras validum\", potrebbero indicare una dieta pi\u00f9 variegata. Alcuni scienziati pensano che questi animali potessero avere una dieta onnivora, mangiando sia piante sia insetti. Tuttavia, la maggior parte degli esperti concordano sul fatto che \"Prenocephale\" (e quindi anche gli altri pachycephalosauri) si cibavano principalmente di foglie e frutti.\nClassificazione.\nIl \"Prenocephale\" faceva parte del clade dei Pachycephalosauria, una grande clade di dinosauri erbivori/onnivori, vissuti nel tardo Cretaceo.\nDi seguito \u00e8 riportato un cladogramma ideato da Evans et al., 2013."}
{"id": "2388172", "revid": "486946", "url": "https://it.wikipedia.org/wiki?curid=2388172", "title": "Herbert Aaron Hauptman", "text": ""}
{"id": "2388182", "revid": "226458", "url": "https://it.wikipedia.org/wiki?curid=2388182", "title": "Federazione di rugby a 15 della Giamaica", "text": "La Federazione di rugby a 15 della Giamaica (in inglese \"Jamaica Rugby Football Union\") \u00e8 l'organo che governa il Rugby a 15 in Giamaica.\nAffiliata a World Rugby, \u00e8 inclusa fra le nazionali di terzo livello senza esperienze di Coppa del Mondo."}
{"id": "2388186", "revid": "729019", "url": "https://it.wikipedia.org/wiki?curid=2388186", "title": "St Stephen's Green", "text": "St Stephen's Green (in irlandese: \"Faiche Stiabhna\") \u00e8 un parco pubblico all'interno della citt\u00e0 di Dublino, situato in una delle zone pi\u00f9 centrali, vicino all'omonimo centro commerciale, nei pressi di Grafton Street.\nDescrizione.\nIl parco ha forma rettangolare ed \u00e8 circondato da 4 strade che un tempo formavano le principali arterie del centro cittadino e che si chiamano rispettivamente: St Stephen's Green North, St Stephen's Green South, St Stephen's Green East e St Stephen's Green West.\nSul lato Nord \u00e8 possibile ammirare un laghetto con papere e altri animali acquatici. Vi \u00e8, inoltre, una piccola cascata artificiale sormontata dall'O'Connell Bridge.\nIl lato Sud \u00e8 spesso frequentato durante la pausa pranzo da studenti e lavoratori, nonch\u00e9 da numerosi turisti che approfittano delle giornate pi\u00f9 miti per godersi un po' di verde.\nMonumenti e memoriali.\nAll'interno di Stephen's Green \u00e8 possibile trovare:"}
{"id": "2388188", "revid": "24207891", "url": "https://it.wikipedia.org/wiki?curid=2388188", "title": "Boeing X-20", "text": ""}
{"id": "2388190", "revid": "254059", "url": "https://it.wikipedia.org/wiki?curid=2388190", "title": "Marchese di Mantova", "text": ""}
{"id": "2388200", "revid": "599", "url": "https://it.wikipedia.org/wiki?curid=2388200", "title": "Louise L. Hay", "text": ""}
{"id": "2388201", "revid": "158913", "url": "https://it.wikipedia.org/wiki?curid=2388201", "title": "Liquid Ocelot", "text": ""}
{"id": "2388202", "revid": "226458", "url": "https://it.wikipedia.org/wiki?curid=2388202", "title": "Federazione di rugby a 15 della Guyana", "text": "La Federazione di rugby a 15 della Guyana (in inglese \"Guyana Rugby Football Union\") \u00e8 l'organo che governa il Rugby a 15 in Guyana.\nAffiliata a World Rugby \u00e8 inclusa fra le nazionali di terzo livello senza esperienze di Coppa del Mondo."}
{"id": "2388203", "revid": "123695918", "url": "https://it.wikipedia.org/wiki?curid=2388203", "title": "Iacopo Badoer", "text": "Biografia.\nMembro di una nobile famiglia veneziana, Iacopo Badoer trascorse tutta la vita nella propria citt\u00e0 natale. Poco si conosce della sua biografia e nessuna informazione precisa sul suo conto \u00e8 nota. In ambito letterario godette di una buona fama: era membro dell\"'Accademia degli Incogniti\", considerato erroneamente da alcuni autori (come il Mazzuchelli) amico dello storico e teologo Paolo Sarpi perch\u00e9 confuso con un altro suo omonimo contemporaneo parigino di origine veneziana (Giacomo Badoer o Badou\u00e8re deceduto attorno al 1620).\nBadoer inoltre scrisse un ampio quantitativo di poesie in italiano e in vernacolare veneziano e tenne lunghe conversazioni poetiche con il librettista Giovanni Francesco Busenello. \nPer quanto riguarda l'ambito librettistico, la sua reputazione \u00e8 principalmente dovuta ai due libretti che egli scrisse per il celebre compositore Claudio Monteverdi, \"Il ritorno d'Ulisse in patria\" (1640, nel quale appare la nota forma proverbiale \"Un bel tacer mai scritto fu\") e \"Le nozze d'Enea in Lavinia\" (1641). Come egli stesso riport\u00f2 nel prologo del suo successivo libretto \"L'Ulisse errante\" (1644, musicato da Francesco Sacrati) egli non componeva libretti per lavoro, bens\u00ec solamente per soddisfare il proprio diletto (come era comune usanza tra i nobili veneziani)."}
{"id": "2388205", "revid": "291201", "url": "https://it.wikipedia.org/wiki?curid=2388205", "title": "Re Supremi dei Noldor", "text": ""}
{"id": "2388207", "revid": "122469767", "url": "https://it.wikipedia.org/wiki?curid=2388207", "title": "Pseudechis australis", "text": "Il serpente bruno reale (\"Pseudechis australis\") \u00e8 un serpente velenoso. Chiamato dagli australiani \"King Brown\" per via della colorazione e delle dimensioni, \u00e8 il serpente velenoso pi\u00f9 diffuso in Australia.\nBiologia.\nDi dimensioni che variano tra gli 1.5 e i 3 metri circa, \u00e8 un serpente piuttosto grande dal corpo cilindrico di colore solitamente marrone uniforme ( da qui l'aggettivo in lingua inglese \"brown\" ) sul dorso, che va gradatamente schiarendosi sul ventre. La colorazione di questa specie pu\u00f2 variare in base alla distribuzione geografica, e pu\u00f2 raggiungere tonalit\u00e0 vicine al grigio, al nero e al rosso.\n\u00c8 attivo sia durante le ore notturne quanto in quelle diurne . Nei mesi estivi cerca riparo in grotte o fessure tra le rocce durante le ore pi\u00f9 calde della giornata, per cacciare le sue prede al crepuscolo.\nIl King Brown \u00e8 un agile e polivalente predatore che si nutre di sauri, anfibi, roditori e occasionalmente di uccelli; inoltre \u00e8 ben adattato a predare altri serpenti, inclusi quelli velenosi.\nDistribuzione e pericolosit\u00e0.\nLa sua distribuzione \u00e8 molto ampia, dall'estremo sud della Nuova Guinea a tutta l'Australia (esclusa la costa meridionale) e si pu\u00f2 dire altrettanto della sua diffusione: sono molteplici gli habitat in cui lo si pu\u00f2 trovare, dalle foreste al deserto, spesso addirittura in prossimit\u00e0 dei grandi centri abitati. Questa sua grande adattabilit\u00e0 ad ambienti diversi, la sua ampia diffusione unita ad un potente veleno (LD50 di 1.94\u00a0mg/kg), lo rendono uno tra i serpenti pi\u00f9 pericolosi dell'Australia, probabilmente secondo solo al taipan. \nDi norma non ha un temperamento aggressivo, ma, se minacciato o impossibilitato alla fuga, rivela un temperamento assai battagliero: appiattendo il collo a forma di nastro, emette forti sibili e solleva il corpo fino a un terzo della sua lunghezza, preparandosi a colpire l'aggressore.\nNonostante abbia un veleno dal minore tasso di velenosit\u00e0 rispetto al taipan, \u00e8 tuttavia in grado di inocularne quantit\u00e0 elevatissime con un solo morso (fino a 4 - 5 volte di pi\u00f9 rispetto alla media); in aggiunta, spesso morde pi\u00f9 volte o tende a \"masticare\" l'obbiettivo. Tutti motivi in pi\u00f9 per trattare questo serpente con estrema cautela.\nRiproduzione.\nLa stagione degli amori e l'accoppiamento occorrono solitamente nella tarda primavera. Depone in media dalle 11 alle 16 uova, ma secondo occasione pu\u00f2 essere anche ovoviviparo, partorendo da 16 a 22 neonati."}
{"id": "2388208", "revid": "287204", "url": "https://it.wikipedia.org/wiki?curid=2388208", "title": "Sedam", "text": " \nSedam (o Seram) \u00e8 una citt\u00e0 dell'India di 31.529 abitanti, situata nel distretto di Gulbarga, nello stato federato del Karnataka. In base al numero di abitanti la citt\u00e0 rientra nella classe III (da 20.000 a 49.999 persone).\nGeografia fisica.\nLa citt\u00e0 \u00e8 situata a 17\u00b0 10' 60 N e 77\u00b0 16' 60 E e ha un'altitudine di 407 .\nSociet\u00e0.\nEvoluzione demografica.\nAl censimento del 2001 la popolazione di Sedam assommava a 31.529 persone, delle quali 16.127 maschi e 15.402 femmine. I bambini di et\u00e0 inferiore o uguale ai sei anni assommavano a 5.054, dei quali 2.589 maschi e 2.465 femmine. Infine, coloro che erano in grado di saper almeno leggere e scrivere erano 18.248, dei quali 10.632 maschi e 7.616 femmine."}
{"id": "2388211", "revid": "110157", "url": "https://it.wikipedia.org/wiki?curid=2388211", "title": "Federazione di rugby a 15 delle Isole Cayman", "text": "La Federazione di rugby a 15 delle Isole Cayman (in inglese \"Cayman Islands Rugby Football Union\") \u00e8 l'organo che governa il rugby a 15 nelle Isole Cayman.\nAffiliata a World Rugby, \u00e8 inclusa fra le nazionali di terzo livello senza esperienze di Coppa del Mondo."}
{"id": "2388213", "revid": "74801", "url": "https://it.wikipedia.org/wiki?curid=2388213", "title": "Shahabad", "text": "Shahabad (o Shahabad Deccan) \u00e8 una citt\u00e0 dell'India di abitanti, situata nel distretto di Gulbarga, nello stato federato del Karnataka. In base al numero di abitanti la citt\u00e0 rientra nella classe II (da a persone).\nGeografia fisica.\nLa citt\u00e0 \u00e8 situata a 17\u00b0 7' 60 N e 76\u00b0 55' 60 E e ha un'altitudine di \nSociet\u00e0.\nEvoluzione demografica.\nAl censimento del 2001 la popolazione di Shahabad assommava a persone, delle quali maschi e femmine. I bambini di et\u00e0 inferiore o uguale ai sei anni assommavano a , dei quali maschi e femmine. Infine, coloro che erano in grado di saper almeno leggere e scrivere erano , dei quali maschi e femmine."}
{"id": "2388215", "revid": "287204", "url": "https://it.wikipedia.org/wiki?curid=2388215", "title": "Nugent (disambigua)", "text": ""}
{"id": "2388220", "revid": "834", "url": "https://it.wikipedia.org/wiki?curid=2388220", "title": "Carne e ossa", "text": "Carne e ossa (\"Break No Bones\") \u00e8 una romanzo della scrittrice statunitense Kathy Reichs, composto nel 2006 ed avente come protagonista l'antropologa forense Temperance Brennan.\nTrama.\nLa dottoressa Brennan si trova insieme ad un gruppo di studenti in un antico cimitero indiano del South Carolina. Mentre sono alle prese con reperti archeologici, si imbattono in uno scheletro recente, che, dopo analisi di laboratorio, risulter\u00e0 riportare dei segni indefiniti e scalfitture lungo la colonna vertebrale. Successivamente viene ritrovato appeso ad un albero un corpo senza testa e bruciato dall'esposizione al sole, con segni simili ed alla stessa altezza delle vertebre della prima vittima. Contemporaneamente alle analisi scientifiche, Tempe dovr\u00e0 sostituire una sua amica coroner, gravemente malata, ed affrontare l'arrivo inaspettato dell'ex marito, Pete, avvocato alla ricerca di notizie riguardo ad una ragazza scomparsa nella zona, che le insinuer\u00e0 dubbi sulla loro relazione passata. Il secondo corpo ritrovato, si scopre essere quello di un detective privato che stava indagando sulla ragazza di cui si sta occupando Pete. Subentra Ryan nelle indagini, con il duplice ruolo di tenente e di fidanzato geloso, ed avviene un terzo ritrovamento: il cadavere di una donna riemerge da una palude. Dopo le analisi sull'ultimo corpo, Tempe inizia a mettere insieme i vari tasselli che ricostruiscono la verit\u00e0 ed a mano a mano che vi si avvicina, la sua vita viene messa in pericolo, anche se la peggio, per\u00f2, l'avr\u00e0 il suo ex marito che riceve un colpo di pistola indirizzato a lei. I risultati delle sue ricerche conducono ad una chiesa e ad un ospedale ad essa affiliato, dove viene gestito un traffico di organi da parte del direttore, il dottor Marshall, che viene arrestato. Quest'ultimo, dopo aver ucciso persone che vivevano ai margini della societ\u00e0 o persone che venivano a conoscenza dei suoi traffici loschi, spediva il materiale corporeo in Messico dove un suo amico e collega li impiantava a gente malata.\nNarrazione.\nIl romanzo \u00e8 narrato in prima persona dalla protagonista e vi \u00e8 un intreccio tra descrizioni scientifiche delle procedure utilizzate, la narrazione degli eventi, dei contesti e dei personaggi ed infine le sensazioni e le emozioni delladottoressa."}
{"id": "2388224", "revid": "287204", "url": "https://it.wikipedia.org/wiki?curid=2388224", "title": "Shahpur (Karnataka)", "text": " \nShahpur (o Shahapur) \u00e8 una citt\u00e0 dell'India di 29.556 abitanti, situata nel distretto di Yadgir, nello stato federato del Karnataka. In base al numero di abitanti la citt\u00e0 rientra nella classe III (da 20.000 a 49.999 persone).\nFino al 30 dicembre 2009 la citt\u00e0 \u00e8 appartenuta al distretto di Gulbarga.\nGeografia fisica.\nLa citt\u00e0 \u00e8 situata a 15\u00b0 50' 60 N e 74\u00b0 31' 0 E e ha un'altitudine di 730 .\nSociet\u00e0.\nEvoluzione demografica.\nAl censimento del 2001 la popolazione di Shahpur assommava a 29.556 persone, delle quali 15.353 maschi e 14.203 femmine. I bambini di et\u00e0 inferiore o uguale ai sei anni assommavano a 4.652, dei quali 2.454 maschi e 2.198 femmine. Infine, coloro che erano in grado di saper almeno leggere e scrivere erano 15.423, dei quali 9.354 maschi e 6.069 femmine."}
{"id": "2388226", "revid": "729019", "url": "https://it.wikipedia.org/wiki?curid=2388226", "title": "Davis-Monthan Air Force Base", "text": "La Davis-Monthan Air Force Base \u00e8 una base militare dell'United States Air Force, gestita dall'Air Combat Command e situata vicino alla citt\u00e0 di Tucson, in Arizona\nInformazioni Generali.\nLa struttura odierna \u00e8 stata attivata nel 1927, e prende il nome dal Tenente Samuel H. Davis Jr., ucciso il 28 dicembre 1921 e il Tenente Oscar\nMonthan, ucciso il 27 marzo 1924.\nUnit\u00e0.\nAttualmente l'unit\u00e0 ospitante \u00e8 il 355th Fighter Wing.\nSono presenti i seguenti reparti:"}
{"id": "2388227", "revid": "287204", "url": "https://it.wikipedia.org/wiki?curid=2388227", "title": "Shiggaon", "text": " \nShiggaon (o Shigaon) \u00e8 una suddivisione dell'India, classificata come \"town panchayat\", di 24.318 abitanti, situata nel distretto di Haveri, nello stato federato del Karnataka. In base al numero di abitanti la citt\u00e0 rientra nella classe III (da 20.000 a 49.999 persone).\nGeografia fisica.\nLa citt\u00e0 \u00e8 situata a 15\u00b0 0' 0 N e 75\u00b0 13' 60 E e ha un'altitudine di 600 .\nSociet\u00e0.\nEvoluzione demografica.\nAl censimento del 2001 la popolazione di Shiggaon assommava a 24.318 persone, delle quali 12.505 maschi e 11.813 femmine. I bambini di et\u00e0 inferiore o uguale ai sei anni assommavano a 3.469, dei quali 1.788 maschi e 1.681 femmine. Infine, coloro che erano in grado di saper almeno leggere e scrivere erano 14.407, dei quali 8.141 maschi e 6.266 femmine."}
{"id": "2388230", "revid": "287204", "url": "https://it.wikipedia.org/wiki?curid=2388230", "title": "Kjell Carlstrom", "text": ""}
{"id": "2388231", "revid": "62004", "url": "https://it.wikipedia.org/wiki?curid=2388231", "title": "Kjell Carlstroem", "text": ""}
{"id": "2388232", "revid": "1305772", "url": "https://it.wikipedia.org/wiki?curid=2388232", "title": "Rolandino", "text": ""}
{"id": "2388237", "revid": "729019", "url": "https://it.wikipedia.org/wiki?curid=2388237", "title": "Comes Illyrici", "text": "Il Comes Illyrici era il comandante di truppe di comitatensi della diocesi dell'Illirico, e facenti parte dell'armata imperiale del \"Numerus intra Illyricum\". Suoi diretti superiori erano al tempo della \"Notitia dignitatum\" (nel 400 circa), sia il \"magister peditum praesentalis\" per le unit\u00e0 di fanteria, sia il \"magister equitum praesentalis\" per quelle di cavalleria.\nElenco unit\u00e0.\nEra a capo di 22 unit\u00e0 totali, come risulta dalla \"Notitia dignitatum\":\nAl \"Comes Illyrici\" erano inoltre sottoposte tutte le unit\u00e0 di limitanei facenti capo ai seguenti ufficiali di confine: il \"Dux Pannoniae secundae\", il \"Dux Valeriae ripensis\" e il \"Dux Pannoniae primae et Norici ripensis\"."}
{"id": "2388239", "revid": "767487", "url": "https://it.wikipedia.org/wiki?curid=2388239", "title": "Fusione parziale", "text": "Quando le rocce fondono, lo fanno gradualmente, attraversando uno stato di fusione parziale. La maggioranza delle rocce sono costituite da vari minerali con diversi punti di fusione, e perci\u00f2 i suoi diagrammi di cambio di stato da solido a liquido sono generalmente complessi. Alle pressioni che esistono nella crosta o nel mantello superiore della Terra, soltanto una piccola frazione di fusione parziale pu\u00f2 essere sufficiente affinch\u00e9 questo fluido sia \"spremuto\" e separato dalla matrice migrando (a causa della sua minore densit\u00e0) verso la superficie.\nQuando una roccia fonde, il liquido cos\u00ec formato viene definito magma primario, sebbene non abbia sperimentato nessuna differenziazione e non rappresenta la composizione originaria del magma. In natura \u00e8 raro trovare magmi primari, essendo un esempio i leucosomi di migmatiti. Quando diventa impossibile trovare la composizione primitiva o primaria del magma, \u00e8 spesso utile cercare di identificare il magma parentale.\nImplicazioni geochimiche nella fusione parziale.\nIl grado di fusione parziale \u00e8 critico per determinare che tipo di magma viene prodotto. Il grado di fusione parziale richiesto per formare una determinata fusione pu\u00f2 essere stimato misurando l'arricchimento relativo di elementi incompatibili di fronte ad elementi compatibili. Tra gli elementi incompatibili sono comunemente inclusi il potassio, bario, cesio e rubidio. I tipi di roccia prodotti a piccoli gradi di fusione parziale nella crosta sono tipicamente alcalini (Ca, Na) e potassici.\nI fattori principali che controllano la fusione parziale delle rocce sono: \nDi questi fattori, alcuni domineranno sopra gli altri secondo l'ambiente tettonico nel quale si genera il magma. Nelle zone di subduzione come i Caraibi o il Giappone, il fattore critico \u00e8 il contenuto di acqua nel mantello. Nelle dorsali oceaniche come la Transatlantica o nell\"'East Pacific Rise\", il fattore critico \u00e8 la diminuzione della pressione nell'asse di estensione. Nelle zone di collisione continentale come le Alpi, lo \u00e8 l'incremento della pressione e della temperatura alla base della crosta. In alcuni monti marini come Hawaii o Islanda, il fattore principale \u00e8 l'incremento della temperatura generata da anomalie termiche (piume di mantello o punti caldi) provenienti dalla base del mantello inferiore."}
{"id": "2388240", "revid": "339392", "url": "https://it.wikipedia.org/wiki?curid=2388240", "title": "Marcella de Marchis", "text": ""}
{"id": "2388248", "revid": "1926649", "url": "https://it.wikipedia.org/wiki?curid=2388248", "title": "Calcio Catania 2004-2005", "text": "Questa pagina raccoglie i dati riguardanti il Calcio Catania nelle competizioni ufficiali della stagione calcistica 2004-2005."}
{"id": "2388252", "revid": "226458", "url": "https://it.wikipedia.org/wiki?curid=2388252", "title": "Federazione di rugby a 15 delle Isole Vergini britanniche", "text": "La Federazione di rugby a 15 della Isole Vergini britanniche (in inglese \"British Virgin Islands Rugby Football Union\" o \"BVI Rugby Football Union\") \u00e8 l'organo che governa il rugby a 15 nelle Isole Vergini britanniche.\nAffiliata a World Rugby, \u00e8 inclusa fra le nazionali di terzo livello senza esperienze di Coppa del mondo."}
{"id": "2388253", "revid": "287204", "url": "https://it.wikipedia.org/wiki?curid=2388253", "title": "Sour Girl", "text": " \nSour Girl \u00e8 un singolo del gruppo musicale statunitense Stone Temple Pilots, il secondo estratto dal quarto album in studio \"No. 4\" e pubblicato il 16 aprile 2000.\nLa canzone.\nIl testo del brano \u00e8 stato composto dal frontman Scott Weiland ispirandosi al suo primo matrimonio con Janina Castaneda, la quale era infelice quando era con lui e spensierata e allegra senza di lui.\nWeiland e Castenada finirono per divorziare nel 2000, lo stesso anno in cui Weiland si spos\u00f2 di nuovo con la modella Mary Forsberg. Nell'apparizione dei \"VHM Storytellers\" Weiland ritenne \"Sour Girl\" uno dei migliori brani mai composti dal gruppo.\nVideo musicale.\nMentre Weiland compose la maggior parte delle canzoni di \"No. 4\" in prigione per questioni legate alla droga, divenne durante il tempo fan del telefilm \"Buffy l'ammazzavampiri\". Weiland inizi\u00f2 inoltre ad innamorarsi della protagonista del telefilm che interpretava Buffy, Sarah Michelle Gellar. Quando fu l'ora di realizzare il video di \"Sour Girl\", Weiland chiese la partecipazione della Gellar nel video. Il video di \"Sour Girl\" si svolge in uno sfondo utopistico ed enigmatico. Inizia con un'atmosfera cupa in cui Scott Weiland inizia a cantare mentre muove ritmicamente le sue braccia e il suo corpo; vede Sarah Michelle Gellar apparire inizialmente nelle vesti di una ragazza \"gothic\", che interpreta il suo angelo custode. Appaiono nel video anche i membri della band, i fratelli DeLeo ed Eric Kretz, mentre interagiscono con due coniglietti, molto simili ai Teletubbies, uno dall'espressione arrabbiata, quasi cattiva e l'altro con un'espressione felice. Pi\u00f9 tardi, la Gellar, in vesti normali, interpreta l'amante di Weiland e l'atmosfera, da cupa, diviene irradiata dal sole. Il video prosegue con Scott Weiland e Sarah Michelle Gellar scambiarsi effusioni e ballare abbracciati. Il video fu diretto da David Slade."}
{"id": "2388254", "revid": "287204", "url": "https://it.wikipedia.org/wiki?curid=2388254", "title": "Shikaripur", "text": " \nShikarpur (o Shikaripur, Shikaripura) \u00e8 una citt\u00e0 dell'India di 31.508 abitanti, situata nel distretto di Shimoga, nello stato federato del Karnataka. In base al numero di abitanti la citt\u00e0 rientra nella classe III (da 20.000 a 49.999 persone).\nGeografia fisica.\nLa citt\u00e0 \u00e8 situata a 14\u00b0 16' 0 N e 75\u00b0 20' 60 E e ha un'altitudine di 602 .\nSociet\u00e0.\nEvoluzione demografica.\nAl censimento del 2001 la popolazione di Shikarpur assommava a 31.508 persone, delle quali 16.000 maschi e 15.508 femmine. I bambini di et\u00e0 inferiore o uguale ai sei anni assommavano a 3.883, dei quali 1.970 maschi e 1.913 femmine. Infine, coloro che erano in grado di saper almeno leggere e scrivere erano 22.511, dei quali 12.075 maschi e 10.436 femmine."}
{"id": "2388260", "revid": "486946", "url": "https://it.wikipedia.org/wiki?curid=2388260", "title": "Piuma di mantello", "text": ""}
{"id": "2388262", "revid": "287204", "url": "https://it.wikipedia.org/wiki?curid=2388262", "title": "Shirhatti", "text": " \nShirhatti (o Shirahatti) \u00e8 una suddivisione dell'India, classificata come \"town panchayat\", di 16.208 abitanti, situata nel distretto di Gadag, nello stato federato del Karnataka. In base al numero di abitanti la citt\u00e0 rientra nella classe IV (da 10.000 a 19.999 persone).\nGeografia fisica.\nLa citt\u00e0 \u00e8 situata a 15\u00b0 13' 60 N e 75\u00b0 34' 60 E e ha un'altitudine di 658 .\nSociet\u00e0.\nEvoluzione demografica.\nAl censimento del 2001 la popolazione di Shirhatti assommava a 16.208 persone, delle quali 8.277 maschi e 7.931 femmine. I bambini di et\u00e0 inferiore o uguale ai sei anni assommavano a 2.083, dei quali 1.049 maschi e 1.034 femmine. Infine, coloro che erano in grado di saper almeno leggere e scrivere erano 9.683, dei quali 5.680 maschi e 4.003 femmine."}
{"id": "2388265", "revid": "287204", "url": "https://it.wikipedia.org/wiki?curid=2388265", "title": "Shorapur", "text": " \nShorapur (o Suratur, Surapur, Shoratur) \u00e8 una citt\u00e0 dell'India di 43.591 abitanti, situata nel distretto di Gulbarga, nello stato federato del Karnataka. In base al numero di abitanti la citt\u00e0 rientra nella classe III (da 20.000 a 49.999 persone).\nGeografia fisica.\nLa citt\u00e0 \u00e8 situata a 16\u00b0 31' 0 N e 76\u00b0 45' 0 E e ha un'altitudine di 471 .\nSociet\u00e0.\nEvoluzione demografica.\nAl censimento del 2001 la popolazione di Shorapur assommava a 43.591 persone, delle quali 22.132 maschi e 21.459 femmine. I bambini di et\u00e0 inferiore o uguale ai sei anni assommavano a 6.950, dei quali 3.539 maschi e 3.411 femmine. Infine, coloro che erano in grado di saper almeno leggere e scrivere erano 24.112, dei quali 14.297 maschi e 9.815 femmine."}
{"id": "2388266", "revid": "297031", "url": "https://it.wikipedia.org/wiki?curid=2388266", "title": "O capitano! Mio capitano!", "text": "O capitano! Mio capitano! (\"O Captain! My Captain!\") \u00e8 una poesia scritta dal poeta statunitense Walt Whitman dopo la morte del presidente statunitense Abraham Lincoln, avvenuta il 15 aprile 1865. Ben ricevuta al momento della pubblicazione, fu la prima poesia di Whitman ad essere presente in un'antologia e la pi\u00f9 famosa della sua vita. Insieme a \"\"When Lilacs Last in the Dooryard Bloom'd\", \"Hush'd Be the Camps To-day\" e \"This Dust was Once the Man\"\" \u00e8 una delle quattro poesie scritte da Whitman sulla morte di Lincoln.\nDurante la guerra civile americana, Whitman si trasfer\u00ec a Washington, dove lavor\u00f2 per il governo e come volontario negli ospedali. Nonostante non avesse mai conosciuto Lincoln, sent\u00ec un legame verso di lui e fu commosso dal suo assassinio. \"O capitano! Mio capitano!\u201d fu pubblicata per la prima volta nel giornale \"The Saturday Press\" il 4 novembre del 1865 e successivamente nella collezione di poesie \"Sequel to Drum-Taps\". Fu poi compresa nel volume \"Foglie d'erba\" a partire dalla quarta edizione del 1867.\nA causa del suo flusso simile a quella di una canzone, della sua rima e della metafora \u201cbarca stato\u201d, la poesia non \u00e8 caratteristica dello stile di Whitman. Questi elementi hanno contribuito ad un\u2019iniziale accoglienza positiva e alla sua popolarit\u00e0, considerandola come una delle pi\u00f9 grandi poesie americane. Le critiche sono cambiate quando nel ventesimo secolo degli studiosi l\u2019hanno definita convenzionale e non originale. La poesia \u00e8 stata menzionata diverse volte nella cultura popolare. Essa \u00e8 una dei riferimenti principali su cui si basa il film diretto da Peter Weir \"L'attimo fuggente\", del 1989, diventandone un filo conduttore fondamentale.\nStoria.\nWalt Whitman consolid\u00f2 la sua carriera di poeta alla fine del 1850 e agli inizi del 1860 con la pubblicazione di \"Leaves of Grass\" (\"Foglie d\u2019erba\"). Whitman voleva scrivere un poema epico diverso e quindi elabor\u00f2 uno stile in versi liberi ispirato alle cadenze della Bibbia di re Giacomo. Il breve volume, inizialmente pubblicato nel 1855, fu considerato controverso da alcuni, che si opposero alle rappresentazioni di Whitman della sessualit\u00e0 e alle \u201csfumature omoerotiche\u201d della poesia. Il lavoro di Whitman ricevette notevole attenzione e fu elogiato dal docente e saggista trascendentalista americano Ralph Waldo Emerson.\nAll\u2019inizio della guerra civile americana, Whitman si spost\u00f2 da New York a Washington, dove lavor\u00f2 a pi\u00f9 riprese per il governo, prima nell\u2019ufficio del Paymaster dell\u2019esercito e poi nell\u2019Agenzia degli affari indiani. Lavor\u00f2 inoltre come infermiere negli ospedali dell'esercito. La poetica di Whitman \u00e8 influenzata dalla sua esperienza in guerra, maturando riflessioni sulla morte e la giovinezza, sulla brutalit\u00e0 della guerra e sul patriottismo. Il fratello di Whitman, George Washington Whitman, soldato della \"Union Army\", fu preso prigioniero in Virginia nel settembre del 1864 e pass\u00f2 5 mesi in prigione, nella \"Libby Prison\", vicino a Richmond. Il 24 febbraio 1865 gli fu concesso un permesso per tornare a casa per motivi di salute e Whitman viaggi\u00f2 fino a New York per incontrarlo. Mentre si trovava a Brooklyn, Whitman riusc\u00ec a far pubblicare la sua raccolta di poesia \u201c\"Drum-Taps\"\u201d sulla guerra civile. Nel giugno del 1865 il Segretario degli Interni James Harlan trov\u00f2 una copia di \"Leaves of Grass\" e, considerandola volgare, licenzi\u00f2 Whitman dal suo incarico all'Agenzia degli affari indiani.\nWhitman e Lincoln.\nAnche se non si conobbero mai direttamente, Whitman vide il presidente Abraham Lincoln diverse volte tra il 1861 e il 1865. La prima volta fu nel 1861, quando Lincoln, andando a Washington, si ferm\u00f2 a New York. Whitman not\u00f2 subito in Lincoln un \"aspetto sorprendente\" e una \"dignit\u00e0 senza pretese\" ed ebbe fiducia nel suo \"tatto soprannaturale\" e nel suo \"genio occidentale\". Ammirava il presidente, tanto che nell'ottobre del 1863 scrisse \"Amo personalmente il Presidente\". Whitman riteneva che lui e Lincoln fossero \"a galla nello stesso torrente\" e \"radicati nello stesso terreno\". Condividevano le stesse idee per quanto riguarda la schiavit\u00f9 e l'Unione; similitudini sono state trovate nel loro modo di scrivere. Whitman pi\u00f9 tardi dichiar\u00f2 che \"Lincoln \u00e8 vicino a me pi\u00f9 di chiunque altro\".\nC'\u00e8 un racconto di Lincoln che legge nel suo ufficio la raccolta di poesia \"Leaves of Grass\" e un altro del presidente che dice: \"Beh, sembra un uomo!\" dopo aver visto Whitman a Washington, ma probabilmente sono storie inventate. La morte di Lincoln il 15 aprile del 1865 commosse molto Whitman, tanto da fargli scrivere diversi poemi come omaggio al Presidente deceduto. \"O capitano! Mio capitano!\", \"When Lilacs Last in the Dooryard Bloom'd\", \"Hush'd Be the Camps To-Day\" e infine \"This Dust Was Once the Man\" sono tutti lavori scritti riguardo alla morte di Lincoln. Il nome del presidente per\u00f2 non \u00e8 mai specificato e la sua morte \u00e8 trasformata in una specie di martirio.\nStoria della pubblicazione.\nLa critica letteraria Helen Vendler sostiene che Whitman abbia scritto questa poesia prima di \"When Lilacs Last in the Dooryard Bloom'd\", considerandola come una risposta a \"Hush'd Be the Camps To-Day\". Una prima bozza del lavoro fu scritta in versi liberi. \"O capitano!\" fu pubblicata per la prima volta nel The Saturday Press il 4 novembre del 1865. Nello stesso periodo fu inclusa nel libro di poesie di Whitman \"Sequel to Drum-Taps\" e quindi la pubblicazione nel giornale \u00e8 stata considerata come un'anticipazione del libro. Anche se \"Sequel to Drum-Taps\" fu pubblicato nell'ottobre del 1865, le copie furono distribuite solo a partire da dicembre dello stesso anno. La prima edizione, secondo Whitman, aveva troppa punteggiatura e decise quindi di correggerla per la seconda pubblicazione. Fu inclusa anche nell'edizione del 1867 di \"Foglie d'erba\". Whitman ritocc\u00f3 la poesia diverse volte nelle sua vita, tra le quali nel 1871, quando fu inclusa nella collezione \"Passage to India\". La sua ultima pubblicazione fu nell'edizione del 1881 di \"Foglie d'erba\".\nHorace Traubel, amico di Whitman, scrisse nel suo libro \"With Walt Whitman in Camden\" che Whitman una volta lesse un articolo in un giornale che sosteneva che \"se Walt Whitman avesse scritto pi\u00f9 opere come O capitano! al posto di riempire un cestino di rifiuti e chiamarlo Libro, allora il mondo sarebbe migliore e Whitman avrebbe una scusa per vivere\", a cui rispose l'11 settembre 1888 dicendo: \"Dannazione O capitano! [...], quasi mi dispiace di aver scritto la poesia\", ammettendo per\u00f2 che \"aveva delle ragioni emotive immediate per esserlo\". Tra il 1870 e il 1880 Whitman fece diverse conferenze sulla morte di Lincoln. Nonostante la sua fama gli permettesse di poter leggere qualsiasi poesia, era solito iniziare o finire una conferenza recitando \"O capitano!\". Alla fine degli anni ottanta dell'Ottocento Whitman guadagn\u00f2 molto denaro vendendo copie autografate di \"O capitano!\"; tra coloro che ne comprarono una copia vi furono John Hay, Charles Aldrich e Silas Weir Mitchell.\nStile.\nIl poema utilizza uno schema ritmico aabbcded ed \u00e8 pensato per la recitazione. \u00c8 scritto in nove quartine suddivise in tre strofe, ognuna di queste ha un ritornello che cambia leggermente da strofa a strofa seguendo un ritmo di ballata di tetrametro/trimetro. Nel 2004 lo storico Daniel Mark Episten ha affermato che considera la struttura del poema \"insolitamente meccanica, stereotipata\", la descrive come una ballata convenzionale, paragonabile alla scrittura di Samuel Taylor Coleridge in \"The Rime of the Ancient Mariner\" e gran parte del lavoro di Alfred Tennyson, in particolare \"In Memoriam A.H.H\".\nNel 1999 il critico letterario Jerome Loving ha sostenuto che la scrittura dava a \"O capitano!\" una qualit\u00e0 di \"cantilena\", ricordando alcuni gruppi folk come gli Hutchison Family Singers e Cheney Family Singers. Ted Genoways argomenta che per quanto riguarda la lunghezza delle linee, la poesia possiede dei tratti caratteristici attribuibili a Whitman, studioso la cui particolarit\u00e0 era creare poesie che raramente facevano rima, in uno stile che si eleva al disopra di se stesso e si differenzia dalle altre tipologie di poesia.\nNel suo libro \"American Giant: Walt Whitman and His Times\" afferma che \"Nel ritmo semplice della ballata batte il cuore del folk\".\nL\u2019utilizzo di elementi caratteristici della poesia popolare ha permesso a Whitman di costruire una poesia che sarebbe stata compresa a pieno dal pubblico.\nAmanda Gailey sosteneva che Whitman ha adottato uno stile convenzionale per attirare un pubblico pi\u00f9 grande, affermando anche che lo scrittore ha creato una poesia per \"guarire la nazione\" in un'opera soddisfacente dal punto di vista ideologico ed estetico. Il professore di letteratura William Pannapakcer ha delineato questa poesia come un \"calcolato successo critico e commerciale\".\nRicezione.\nLa poesia fu la pi\u00f9 celebre di Whitman e l\u2019unica ad essere stata antologizzata prima della sua morte. La ricezione del poema di Whitman fu molto positiva: nel 1866 un recensore del \"The Boston Commonwealth\" afferm\u00f2 che era considerato il canto funebre pi\u00f9 commovente mai scritto e che \"Drum Taps\" \u201cfar\u00e0 molto per rimuovere i vari pregiudizi contro Mr. Whitman in molte menti\u201d. L\u2019autore William Dean Howells si convinse che Whitman aveva portato \u201cun flusso di purezza impeccabile\u201d e che sarebbe diventato un suo grande estimatore. Una delle prime critiche all\u2019opera fu scritta da Edward Mitchell che nel 1881 argoment\u00f2 come considerava \"rozze\" le rime del poema. \"O Capitano!\" \u00e8 considerato inconsueto perch\u00e9 si allontana drasticamente dallo stile tipico dell\u2019autore, cambiandolo quasi del tutto.\nNel 1892 Atlantic scrisse che \u201cMio Capitano\u201d \u00e8 considerato da tutti come il grande contributo alla letteratura mondiale, mentre George Rice Carpenter (studioso e biografo di Whitman) afferm\u00f2 che il poema era forse la migliore opera poetica della Guerra Civile, esaltando la bellezza delle sue immagini. Epstein evidenzi\u00f2 l\u2019opera di Whitman come una delle dieci poesie in lingua inglese con maggior successo del ventesimo secolo. Nel suo libro \"Canons by Consensus\", Joseph Csicsila giunse ad una conclusione simile, evidenziando la poesia come una delle due o tre pi\u00f9 elogiate delle poesie di Whitman durante gli anni venti e trenta; egli disse anche che la struttura in versi del poema e la sincerit\u00e0 dal punto di vista emotivo catturasse gli occhi dei \u201ccritici pi\u00f9 conservatori\u201d.\nHenry Rankin scrisse che \u201cO capitano!\u201d divenne \u201cil lamento funebre della nazione - del mondo \u2013 del nostro primo Americano\u201c. Il \"The Literary Digest\" nel 1919 consider\u00f2 l\u2019opera come quella con pi\u00f9 probabilit\u00e0 di restare famosa nel tempo. Il libro \"American Life in Literature\" del 1936 la descrisse come il miglior poema americano in assoluto e secondo le idee di James O\u2019Donnell Bennett, il poema rappresenta una perfetta \"trenodia\" o poesia di lutto.\nCon l\u2019inizio degli anni venti, Whitman venne sempre pi\u00f9 rispettato dalle critiche; negli anni divent\u00f2 uno dei pi\u00f9 importanti scrittori Americani. Le antologie di poesia cominciarono a includere poesie considerate pi\u00f9 \u201cautentiche\u201d rispetto a quelle create da Whitman, la conseguenza fu la perdita di popolarit\u00e0 che sub\u00ec \"O capitano!\". Analizzando delle antologie di poesie, Joseph Csicsila ha scoperto che sebbene \"O capitano!\" fosse stata la poesia pi\u00f9 frequentemente pubblicata, dopo la fine della seconda guerra mondiale era \u201cquasi del tutto scomparsa\u201d dalle poesie di antologia americane e \u201cpraticamente scomparsa\u201d dopo il 1966. William Barton ha scritto in \"Abraham Lincoln and Walt Whitman\" pubblicato nel 1965, che il poema era \u201cil meno simile a Whitman e a qualsiasi cosa Whitman abbia mai scritto\u201d. Tuttavia viene considerata la sua pi\u00f9 celebre opera letteraria.\nLe opinioni critiche del poema cominciarono a cambiare nel mezzo del ventesimo secolo. Nel 1980, il biografo di Whitman Justin Kaplan chiam\u00f2 il poema \u201ccompletamente convenzionale\u201d. Il critico della letteratura F.O. Matthiessen critic\u00f2 il poema, scrivendo nel 1941 che la sua popolarit\u00e0 iniziale era un \u201campio e ironico commento\u201d su come la poesia pi\u00f9 autentica di Whitman non potesse raggiungere un vasto pubblico. Michael C. Cohen, un professore di lettere, afferm\u00f2 che la scrittura di Matthiessen esemplifica l\u2019opinione del ventesimo secolo sulla poesia. Nel libro \"A Reader\u2019s Guide to Walt Whitman\" scritto nel 1997, lo studioso Gay Wilson Allen concluse che i simboli del poema erano \u201cbanali\u201d, il ritmo \u201cartificiale\u201d e le rime \u201cirregolari\u201d.\nLe prospettive negative del poema di Whitman continuarono anche nel ventunesimo secolo. Nel 2000, Helen Vender scrisse che Whitman \u201cera determinato a registrare la risposta individuale come anche il desiderio collettivo espresso in Hushed be the camps, ha assunto la voce del singolo marinaio rappresentativo che ha messo a tacere la propria voce idiosincratica\u201d. La critica letteraria, afferm\u00f2 che due caratteristiche stilistiche (il suo metro e l\u2019uso del ritornello) designano \"O capitano!\" come una poesia deliberatamente democratica e populista.\nQuattro anni dopo Einstein scrisse che faceva fatica a credere che lo stesso scrittore scrisse sia \u201cLilacs\u201d e \u201cO Capitano! Mio Capitano!\u201d. Il poeta Robert Pinsky afferm\u00f2 al \"New York Times News Service\" nel 2009 che considerava la poesia \u201cnon molto buona \u201c. Un anno pi\u00f9 tardi un altro poeta concluse che il poema era un \u201cpezzo veramente orribile di quasi banale banalit\u00e0\u201d e realizz\u00f2 delle critiche irrisorie. Nel frattempo, l\u2019enciclopedia della \"Oxford Encyclopedia of American Literature\" del 2004 afferm\u00f2 che le critiche sul ritmo del poema sono ingiuste.\nTemi.\nL\u2019accademico Stefan Schoeberlein scrisse che, con l\u2019eccezione di Vendler, il valore sentimentale del poema \u00e8 stato per lo pi\u00f9 \u201cignorato nelle accademie di lingua inglese\u201d. Vendler afferma che il poema utilizza elementi di giornalismo di guerra, come le \u201cgocce sanguinanti di rosso\u201d e \u201ccadute fredde e morte\u201d.\nLa poesia ha immagini relative al mare dappertutto. Genoways considera il miglior \u201cgiro di frase\u201d nella poesia la linea 12, dove Whitman descrive una \u201cmassa ondeggiante\u201d, evocativa sia di un funerale sia di un servizio religioso.\nMetafora della \"nave di stato\".\nLa poesia descrive gli Stati Uniti come una nave, una metafora che Whitman aveva utilizzato nel \u201cDeath in the School-Room\u201d. Questa metafora della nave \u00e8 stata usata spesso da molti autori. Lo stesso Whitman scrisse una lettera il 19 marzo 1863, paragonando il capo di Stato al capitano di una nave. Whitman probabilmente aveva anche letto articoli di giornale che reportavano come Lincoln sognava una nave a vele spiegate prima del suo assassinio. L\u2019immagine era un sogno ricorrente di Lincoln durante i momenti finali della sua vita.\n\u201cMy Captain\u201d inizia descrivendo Lincoln come il capitano della nazione. Alla fine della prima strofa, Lincoln diventata il \u201ccapo padre\u201d d\u2019America quando la sua morte \u00e8 rivelata (\u201ccaduto freddo e morto\u201d). Vendler scrive che la poesia \u00e8 raccontata dal punto di vista di una giovane recluta dell\u2019Unione, un ragazzo marinaio che considera Lincoln come un \u201ccapo padre\u201d. La guerra civile americana \u00e8 quasi finita e \u201cil premio che cercavamo \u00e8 quasi vinto / il porto \u00e8 quasi vicino\u201d con la folla che aspetta l\u2019arrivo della nave. Tuttavia, Lincoln viene sparato e muore. Vendler nota che nelle prime due strofe il narratore sta parlando al capitano senza vita, rivolgendosi come \u201ctu\u201d. Nella terza strofa, la modalit\u00e0 narrativa e il riferimento a Lincoln cambiano in terza persona (\u201cMy captain does not answer\u201d). Winwar descrive la \u201cVoce eccitata della gente, inizialmente incredula, poi tragicamente convinta che il loro capitano giace caduto\u201d. Anche se la poesia piange Lincoln, c\u2019\u00e8 un senso di trionfo che la nave dello stato ha completato il suo viaggio. Whitman riassume il dolore per la morte di Lincoln in un individuo, il narratore del poema\u201d.\nCohen argomenta che la metafora serve per \u201cmascherare la violenza della guerra civile\u201d e proiettare \u201cquel l'occultamento sulle folle esultanti\u201d; concluse che la poesia \u201cha estratto la guerra civile in affetto sociale e sentimento collettivo, convertendo la violenza pubblica in un ricordo di perdita evidenziando la storia sotto forma di una ballata\u201d.\nImmagini religiose.\nNella seconda e nella terza strofa, secondo Schoeberlein, Whitman invoca immagini religiose, rendendo Lincoln una \u201cfigura messianica\u201d. Schoeberlein paragona le immagini alla deposizione di Cristo, in particolare alla \"Compianto sul Cristo morto\" del Correggio del 1525. L\u2019oratore della poesia mette il suo \u201cbraccio sotto la testa\u201c, nello stesso modo in cui \u201cMaria cull\u00f2 Ges\u00f9\" dopo la sua crocifissione.\nNella cultura popolare.\nLa poesia \u00e8 stata frequentemente evocata dopo la morte di un capo di Stato. Dopo la morte di Franklin D. Roosevelt nel 1945, l\u2019attore Charles Laughton lesse\"O Capitano! Mio capitano!\" durante una trasmissione radio. Quando John F. Kennedy fu assassinato nel novembre del 1963, \"O Capitano! Mio capitano!\" fu trasmesso in molte stazioni radio, estendendo la metafora della \"nave di stato\" a Kennedy. Dopo l\u2019assassinio del primo ministro israeliano Yitzhak Rabin nel 1995, la poesia fu tradotta in ebraico e messa in musica da Naomi Shemer.\nLa poesia appare nel film americano del 1989 \"L'attimo fuggente\". John Keating (interpretato da Robin Williams), un insegnante inglese della Welton Academy boarding school, introdusse ai suoi studenti il poema nella prima lezione e venne in seguito licenziato dalla scuola stessa. Quando Keating ritorna a ritirare le sue cose, gli studenti stanno in piedi sui loro banchi rivolgendosi a lui come \u201cO Capitano! Mio Capitano!\u201d. L\u2019uso di \"O capitano!\" nel film fu considerato \u201cironico\u201d da Cohen perch\u00e9 gli studenti stanno prendendo posizione contro il \u201cconformismo repressivo\u201d, usando una poesia scritta per essere convenzionale. Dopo il suicidio di Robin Williams nel 2014, l\u2019hashtag #ocaptainmycaptain inizi\u00f2 a diventare una tendenza e i fan hanno reso omaggio a Williams riaffermando \"O Capitano! Mio capitano!\". Luke Buckmaster, un critico cinematografico, scrisse sul The Guardian che \u201calcune persone, forse la maggior parte, associano i versi di Whitman ad un film pi\u00f9 che a una poesia\"."}
{"id": "2388268", "revid": "599013", "url": "https://it.wikipedia.org/wiki?curid=2388268", "title": "Holy Smoke", "text": ""}
{"id": "2388269", "revid": "110157", "url": "https://it.wikipedia.org/wiki?curid=2388269", "title": "Vita scolastica", "text": "Il De vita scholastica, conosciuto anche come De discipulorum preceptorumque moribus, o Scolastica moralis, \u00e8 un componimento di 936 distici elegiaci con l'inserzione di otto \"miracula pro exemplo\" in prosa, scritto da Bonvesin de la Riva. Il testo ebbe una grande fortuna durante il Rinascimento, e si contano, fra il 1479 e il 1555, pi\u00f9 di venti edizioni a stampa: la prima a Milano, l'ultima a Brescia.\nCritica.\nSe dal punto di vista critico il \"De magnalibus urbis Mediolani\" fu pi\u00f9 fortunato (edizione critica del Novati, 1898; volgarizzamento di E. Verga, Milano, 1921), la \"Vita scholastica\" \u00e8 di notevole interesse \"per la conoscenza del tempo in cui fu redatta, dell'ambiente che descrive, degli usi di cui d\u00e0 testimonianza [\u2026] ed espressione, sia pur elementare e talora ingenua, di un amore verso la scuola non fatto di retorica e di luoghi comuni, ma piuttosto di cara consuetudine di vita\".\nStilisticamente, \u00e8 \"molto vivace nei realistici quadri\", procede per schemi di sentenze contrapposte, e utilizza il distico come \"unit\u00e0 di misura del periodo\", facilitando la lettura e, nel contempo, agevolando la memorizzazione.\nArgomenti.\nIl primo libro comprende i vv. 1-766; il secondo, invece, \u00e8 di soli 200 vv. o meno, dal v. 767 al v. 930.\nL'argomento affrontato sono le \"Quinque claves\" per ottenere la \"sapientia\", e i modi per giungere a possederle: \"Timor Domini\", \"Honor magistri\", \"Assiduitas legendi\", \"Frequens interrogatio\", \"Memoria retinendi\".\nCompaiono sovente le descrizioni degli scolari, rimproverati severamente, ma non astiosamente, affinch\u00e9 non siano, per esempio, \"rixos[i]\", \"contendent[es]\", \"invid[i]\"; oppure ammoniti di \"reverere parentes\"; o ancora sono elencati i modi \"honorandi magistrum\", consigli sia morali, sia pratici: \"imbre scholas madidus non intres, vel nive tectus / ut potes excutias excutienda prius. / Ex te si sputum vel si qua superflua pellis, / qualiter eicias aut ubi cerne prius\"."}
{"id": "2388270", "revid": "242653", "url": "https://it.wikipedia.org/wiki?curid=2388270", "title": "Chelsea-Arsenal", "text": ""}
{"id": "2388271", "revid": "204391", "url": "https://it.wikipedia.org/wiki?curid=2388271", "title": "Nitroprussiato", "text": ""}
{"id": "2388274", "revid": "287204", "url": "https://it.wikipedia.org/wiki?curid=2388274", "title": "Shrirangapattana", "text": " \nShrirangapattana (o Srirangapatna, Srirangapatnam, e anglicizzato in Seringapatam) \u00e8 una citt\u00e0 dell'India di 23.448 abitanti, situata nel distretto di Mandya, nello stato federato del Karnataka. In base al numero di abitanti la citt\u00e0 rientra nella classe III (da 20.000 a 49.999 persone).\nStoria.\nNel 1799 la citt\u00e0 venne attaccata dalle truppe britanniche. La presa delle mura venne guidata dal generale George Harris, che segu\u00ec le due squadre di disperati comandate dal sergente Grahm. Il sultano Fateh Ali Tipu mor\u00ec combattendo durante la presa della citt\u00e0. Il suo cadavere venne depredato probabilmente da un soldato del 12\u00b0. La seconda ondata inglese venne comandata dal futuro Duca di Wellington, che con le sue truppe circond\u00f2 il palazzo del sultano per evitare eventuali razzie inglesi.\nGeografia fisica.\nLa citt\u00e0 \u00e8 situata a 12\u00b0 24' 49 N e 76\u00b0 42' 15 E e ha un'altitudine di 678 .\nSociet\u00e0.\nEvoluzione demografica.\nAl censimento del 2001 la popolazione di Shrirangapattana assommava a 23.448 persone, delle quali 11.944 maschi e 11.504 femmine. I bambini di et\u00e0 inferiore o uguale ai sei anni assommavano a 2.298, dei quali 1.193 maschi e 1.105 femmine. Infine, coloro che erano in grado di saper almeno leggere e scrivere erano 16.033, dei quali 8.793 maschi e 7.240 femmine."}
{"id": "2388275", "revid": "2231231", "url": "https://it.wikipedia.org/wiki?curid=2388275", "title": "Autostrada A21 racc", "text": "L'autostrada A21 racc, gi\u00e0 \"raccordo autostradale Ospitaletto-Montichiari\", localmente e originariamente indicata anche come \"Corda Molle\", \u00e8 un'opera infrastrutturale autostradale parzialmente aperta (la rimanente tratta \u00e8 in costruzione) che utilizza parzialmente il tracciato riqualificato della strada provinciale 19 Concesio-Fenili Belasi di cui si presenta come naturale prolungamento. L'arteria si sviluppa per trenta chilometri, di cui diciassette di nuova costruzione.\nDotata di due corsie per senso di marcia pi\u00f9 corsia di emergenza, non \u00e8 soggetta a pedaggio e la sua realizzazione \u00e8 costata 144 milioni di euro al netto degli espropri.\nData la struttura a raggiera del sistema stradale provinciale bresciano, con lunghe strade provinciali o statali convergenti verso il capoluogo, il raccordo funge da Tangenziale Esterna, quindi da circonvallazione per l'area dell'hinterland cittadino.\nUna volta completata, l'infrastruttura collegher\u00e0 il casello di Ospitaletto sull'autostrada A4 con l'aeroporto di Brescia-Montichiari. Intercetter\u00e0 il traffico non destinato all'area urbana di Brescia proveniente dalle seguenti strade:\nDescrizione del tracciato.\nL\u2019autostrada inizia vicino all\u2019A35 BreBeMi Come continuazione della SP19. Qui inizia la tratta, e al km 14,9 c'\u00e8 l'intersezione con la Tangenziale Ovest di Brescia. \nAl km 19,5 incontra l\u2019A21 dove c\u2019\u00e8 la barriera dell\u2019uscita di Brescia Sud, che pu\u00f2 collegare questa intersezione con quella di Brescia Centro (Tra l\u2019A21 e l\u2019A4). \nL\u2019autostrada finisce al km 28,4 in quanto si collega con la Gardesana occidentale (che \u00e8 la continuazione della A21 racc) e il centro commerciale \u201cFascia d\u2019oro\u201d, oltre che l\u2019aeroporto di Montichiari e Montichiari Fiera.\nSono in costruzione i primi dodici chilometri, che garantiscono l\u2019intersezione diretta dell\u2019A35 e dell\u2019A4, Collegando cos\u00ec l\u2019A4 e l\u2019A35 con l\u2019aeroporto di Montichiari.\nStoria.\nIl raccordo autostradale trae la propria origine dai progetti della strada provinciale 19 Concesio-Capriano del Colle (loc. Fenili Belasi) che furono stesi dalla Provincia di Brescia negli anni sessanta per migliorare i collegamenti stradali fra i comuni del retroterra del capoluogo. Il progetto fu poi realizzato in maniera incompleta tra gli anni settanta ed il 1992, con l'idea di proseguire verso Montichiari in modo da raccordare il casello A4 di Ospitaletto con la statale Goitese.\nAl fine di completare il progetto e di permettere alla autostrada direttissima Brescia - Milano (BreBeMi) di avere uno sbocco autostradale, verso la fine degli anni novanta si decise di tramutare il tratto Ospitaletto-Montichiari in un raccordo autostradale. Alla Societ\u00e0 CentroPadane, concessionaria dell'autostrada A21, fu affidato il compito di adeguare il tratto Ospitaletto - Fenili Belasi, gi\u00e0 completato, allo standard minimo autostradale e di procedere alla costruzione del tratto mancante tra Fenili Belasi e l'aeroporto di Brescia-Montichiari.\nAl raccordo fu subito assegnata la denominazione di \"corda molle\" per via della sagoma semicircolare che il tracciato assume guardandolo dall'alto (come una corda fissata ai due capi, ma allentata).\nDopo numerosi studi e varianti di progetto, i lavori per la costruzione della parte mancante del raccordo, i cosiddetti lotti III e IV, sono iniziati nel gennaio del 2009, mentre quelli per l'adeguamento della Ospitaletto - Fenili Belasi sono stati avviati alla fine dello stesso anno.\nAl termine dei lavori la gestione dell'infrastruttura passer\u00e0 alla societ\u00e0 Autovia Padana (Gruppo SIAS).\nIl 3 febbraio 2012 sono stati aperti al traffico i primi diciassette chilometri del raccordo autostradale, tra Azzano Mella e Montichiari/Castenedolo. Attualmente, la corda molle prende avvio, nel territorio di Azzano Mella (appena a ridosso della localit\u00e0 Fenili Belasi di Capriano del Colle) come naturale prosecuzione della SP19 (senza barriera, ma solo con la cartellonistica verde che avverte dell'inizio del tratto autostradale); similmente, termina in localit\u00e0 Fascia d'Oro (Castenedolo), innestandosi sulla Tangenziale Est di Brescia (senza barriera ma con cartellonistica verde di fine tratto autostradale).\nDall'estate del 2014 la A21 racc funge anche da collegamento tra l'autostrada A35 (BreBeMi) e la A21 al casello di Brescia Sud e la A4 al casello di Brescia Est.\nIn seguito al termine della concessione di Centropadane nel 2012, sei anni dopo l'autostrada passa in gestione a Autovie Padane, che a inizio 2020 ha iniziato i lavori di realizzazione dei mancanti insieme ad altre opere complementari interessanti la viabilit\u00e0 locale, con consegna prevista entro il 2023."}
{"id": "2388276", "revid": "287204", "url": "https://it.wikipedia.org/wiki?curid=2388276", "title": "Sidlaghatta", "text": " \nSidlaghatta \u00e8 una citt\u00e0 dell'India di 41.105 abitanti, situata nel distretto di Kolar, nello stato federato del Karnataka. In base al numero di abitanti la citt\u00e0 rientra nella classe III (da 20.000 a 49.999 persone).\nGeografia fisica.\nLa citt\u00e0 \u00e8 situata a 13\u00b0 23' 17 N e 77\u00b0 51' 46 E e ha un'altitudine di 877 .\nSociet\u00e0.\nEvoluzione demografica.\nAl censimento del 2001 la popolazione di Sidlaghatta assommava a 41.105 persone, delle quali 21.185 maschi e 19.920 femmine. I bambini di et\u00e0 inferiore o uguale ai sei anni assommavano a 5.746, dei quali 2.981 maschi e 2.765 femmine. Infine, coloro che erano in grado di saper almeno leggere e scrivere erano 25.407, dei quali 14.284 maschi e 11.123 femmine."}
{"id": "2388278", "revid": "757396", "url": "https://it.wikipedia.org/wiki?curid=2388278", "title": "Basketbolen klub Levski Sofia", "text": "Il B.K. Levski Sofia, \u00e8 una societ\u00e0 cestistica, parte della polisportiva omonima, avente sede a Sofia, in Bulgaria, fondata nel 1923.\nLa societ\u00e0 \u00e8 attiva sia nel settore femminile che nel settore maschile.\nLa squadra maschile gioca nel campionato bulgaro. Disputa le partite interne nella Universiada Hall, che ha una capacit\u00e0 di 4.500 spettatori."}
{"id": "2388285", "revid": "24209664", "url": "https://it.wikipedia.org/wiki?curid=2388285", "title": "Klyuchevskaya Sopka", "text": ""}
{"id": "2388288", "revid": "729019", "url": "https://it.wikipedia.org/wiki?curid=2388288", "title": "Tangenziale Ovest di Brescia", "text": "La tangenziale Ovest di Brescia, amministrativamente \"SP BS 11\" fa parte del sistema di tangenziali di Brescia. Si presenta come una superstrada a carreggiata doppia, con due corsie per ogni senso di marcia e limite di velocit\u00e0 fissato a . All'estremo settentrionale giunge in localit\u00e0 Ponte Crotte allacciandosi alla strada urbana di via Oberdan, mentre in direzione sud prosegue nella SP IX Quinzanese."}
{"id": "2388289", "revid": "1442080", "url": "https://it.wikipedia.org/wiki?curid=2388289", "title": "Francesco Ferrari", "text": ""}
{"id": "2388294", "revid": "4711", "url": "https://it.wikipedia.org/wiki?curid=2388294", "title": "BC Levski Sofia", "text": ""}
{"id": "2388296", "revid": "287204", "url": "https://it.wikipedia.org/wiki?curid=2388296", "title": "M\u0101rid", "text": "Il m\u0101rid () \u00e8 una tipologia di jinn del credo arabo preislamico pagano dapprima e di quello islamico successivamente.\n\u00c8 associato alle acque aperte del mare e dell'oceano. I \"m\u0101rid\u016bn\" sono menzionati nel Corano, pi\u00f9 precisamente nella S\u016bra chiamata \"al-\u1e62\u0101ffat\", nel cui versetto n. 7 si implora protezione da \"ogni \"shay\u1e6d\u0101n m\u0101rid\"\".\nMitologia.\nIl \"m\u0101rid\" \u00e8 spesso descritto come il pi\u00f9 potente tipo di \"jinn\", e anche il pi\u00f9 arrogante, ribelle e orgoglioso. Ha anche la capacit\u00e0 di esaudire i desideri dei mortali, ma difficilmente lo fa senza combattere. Secondo altre fonti, c'\u00e8 bisogno anche dell'imprigionamento e di rituali. Nella spiritualit\u00e0 moderna, sedicenti praticanti dell'Occulto descrivono i Marid in modo pi\u00f9 neutrale, come esseri nobili e fieri, ostili non tanto agli umani quanto alla loro irresponsabilit\u00e0 ecologica e morale.\nNella cultura di massa.\nI \"m\u0101rid\u016bn\" sono presenti nel gioco di ruolo \"Dungeons &amp; Dragons\", dove sono una sottospecie malvagia dei geni e rappresentano l'elemento dell'acqua, assieme agli \u02bfIfr\u012bt, ai jinn, ai dao e ai gianni (che rappresentano rispettivamente il fuoco, l'aria, la terra e l'unione dei quattro elementi)."}
{"id": "2388298", "revid": "267975", "url": "https://it.wikipedia.org/wiki?curid=2388298", "title": "Cattedrale di Santa Sofia (Vologda)", "text": "La cattedrale di Santa Sofia \u00e8 una cattedrale di rito ortodosso che si trova a Vologda. Fu fatta costruire da Ivan il Terribile tra il 1568 e il 1570 sulle rive del fiume Vologda\nStoria.\nLa cattedrale fu costruita a partire dal 1568, quando Ivan il Terribile fece di Vologda la sua capitale. Ivan supervision\u00f2 personalmente la costruzione e, per motivi sconosciuti, ordin\u00f2 l'orientamento insolito della cattedrale: il suo altare e l'abside non si affacciano a est come \u00e8 comune nelle chiese ortodosse, ma a nord est. Nel 1571, Ivan il Terribile lasci\u00f2 Vologda per tornare a Mosca, dando ordine di demolire la cattedrale, ordine successivamente ritirato. La cattedrale completata rimase priva di decorazioni e non consacrata. La cattedrale \u00e8 stata completata durante il regno di F\u00ebdor Ivanovi\u010d, figlio di Ivan il Terribile, e fu consacrata nel 1587.\nGli affreschi all'interno della cattedrale sono stati effettuati tra il 1685 e il 1687 da un gruppo di pittori di Jaroslavl' sotto la direzione di Dmitrij Plechanov. Il campanile della cattedrale \u00e8 stato innalzato tra il 1654 ed il 1659, \u00e8 in pietra e raggiunge i 78 metri di altezza. La cupola del campanile \u00e8 in stile neogotico e risale al 1869."}
{"id": "2388301", "revid": "287204", "url": "https://it.wikipedia.org/wiki?curid=2388301", "title": "Sulya", "text": " \nSulya (o Sullia) \u00e8 una suddivisione dell'India, classificata come \"town panchayat\", di 18.026 abitanti, situata nel distretto del Kannada Meridionale, nello stato federato del Karnataka. In base al numero di abitanti la citt\u00e0 rientra nella classe IV (da 10.000 a 19.999 persone).\nGeografia fisica.\nLa citt\u00e0 \u00e8 situata a 12\u00b0 34' 0 N e 75\u00b0 22' 60 E e ha un'altitudine di 107 .\nSociet\u00e0.\nEvoluzione demografica.\nAl censimento del 2001 la popolazione di Sulya assommava a 18.026 persone, delle quali 9.380 maschi e 8.646 femmine. I bambini di et\u00e0 inferiore o uguale ai sei anni assommavano a 2.036, dei quali 1.058 maschi e 978 femmine. Infine, coloro che erano in grado di saper almeno leggere e scrivere erano 14.183, dei quali 7.751 maschi e 6.432 femmine."}
{"id": "2388304", "revid": "599", "url": "https://it.wikipedia.org/wiki?curid=2388304", "title": "Martin Edward Hellman", "text": ""}
{"id": "2388305", "revid": "287204", "url": "https://it.wikipedia.org/wiki?curid=2388305", "title": "Srinivaspur", "text": " \nSrinivaspur \u00e8 una suddivisione dell'India, classificata come \"town panchayat\", di 22.926 abitanti, situata nel distretto di Kolar, nello stato federato del Karnataka. In base al numero di abitanti la citt\u00e0 rientra nella classe III (da 20.000 a 49.999 persone).\nGeografia fisica.\nLa citt\u00e0 \u00e8 situata a 13\u00b0 19' 60 N e 78\u00b0 13' 0 E e ha un'altitudine di 819 .\nSociet\u00e0.\nEvoluzione demografica.\nAl censimento del 2001 la popolazione di Srinivaspur assommava a 22.926 persone, delle quali 11.793 maschi e 11.133 femmine. I bambini di et\u00e0 inferiore o uguale ai sei anni assommavano a 3.337, dei quali 1.685 maschi e 1.652 femmine. Infine, coloro che erano in grado di saper almeno leggere e scrivere erano 14.572, dei quali 8.073 maschi e 6.499 femmine."}
{"id": "2388310", "revid": "287204", "url": "https://it.wikipedia.org/wiki?curid=2388310", "title": "Sorab", "text": " \nSorab \u00e8 una suddivisione dell'India, classificata come \"town panchayat\", di 7.424 abitanti, situata nel distretto di Shimoga, nello stato federato del Karnataka. In base al numero di abitanti la citt\u00e0 rientra nella classe V (da 5.000 a 9.999 persone).\nGeografia fisica.\nLa citt\u00e0 \u00e8 situata a 14\u00b0 22' 60 N e 75\u00b0 5' 60 E e ha un'altitudine di 579 .\nSociet\u00e0.\nEvoluzione demografica.\nAl censimento del 2001 la popolazione di Sorab assommava a 7.424 persone, delle quali 3.812 maschi e 3.612 femmine. I bambini di et\u00e0 inferiore o uguale ai sei anni assommavano a 820, dei quali 413 maschi e 407 femmine. Infine, coloro che erano in grado di saper almeno leggere e scrivere erano 5.923, dei quali 3.203 maschi e 2.720 femmine."}
{"id": "2388315", "revid": "4252", "url": "https://it.wikipedia.org/wiki?curid=2388315", "title": "Rito ortodosso", "text": ""}
{"id": "2388320", "revid": "46291", "url": "https://it.wikipedia.org/wiki?curid=2388320", "title": "Galium litorale", "text": "Il caglio litorale (\"Galium litorale\" ) \u00e8 una pianta della famiglia delle Rubiacee, endemica della Sicilia.\nDistribuzione e habitat.\n\u00c8 un endemismo puntiforme della Sicilia occidentale, presente in alcune localit\u00e0 tra Marsala e Mazara del Vallo.\nCresce nelle cosiddette \"sciare\", terreni misti costituiti da terre rosse e pietrisco calcareo, a ridosso del mare, ad una altitudine compresa tra 0 e 100 m s.l.m. Tipicamente si sviluppa al riparo dei cespi di \"Chamaerops humilis\", che le garantiscono protezione dagli erbivori.\nDescrizione.\n\u00c8 una specie erbacea emicriptofita scaposa, alta da 20 a 60\u00a0cm. Presenta foglie oblungo-lanceolate, lunghe 10\u201318\u00a0mm, con margine appuntito. \nI fiori, di colore bianco, di piccole dimensioni (3\u20134\u00a0mm), sono riuniti in infiorescenze laterali, rette da brevi peduncoli. \nIl frutto, nerastro, ha un diametro di 2\u20133\u00a0mm.\nConservazione.\nLa Lista rossa della Flora italiana, per la ristrettezza del suo areale e la scarsa numerosit\u00e0 della popolazione censita (&lt; 1000 esemplari), considera questa specie come \"vulnerabile\".\n\"G. litorale\" \u00e8 considerata \"specie di interesse comunitario\" ed \u00e8 inserita nella appendice II della Direttiva Habitat (Direttiva 92/43/CEE)."}
{"id": "2388323", "revid": "439868", "url": "https://it.wikipedia.org/wiki?curid=2388323", "title": "Aurelio Chessa", "text": " \nBiografia.\nFornaio in Egitto, poi ferroviere, dall'immediato secondo dopoguerra si occupa del reperimento e dell'archiviazione del materiale inerente alla vicenda anarchica, di cui abbraccia l'ideologia. Quando muore Giovanna Caleffi, moglie di Camillo Berneri (che oltretutto allev\u00f2 anche i figli di Antonio Cieri), riceve dalla figlia di Berneri, Giliana, l'enorme documentazione raccolta dalla famiglia, della quale inizia il riordino e la divulgazione una quindicina d'anni pi\u00f9 tardi. Si sposta in continuazione per seguire le tracce lasciate dai documenti e trovarne di nuovi, risiedendo a: Pistoia, Iglesias, Genova, Canosa e Cecina. Quando muore il lavoro \u00e8 portato avanti dalla figlia Fiamma. \nDal punto di vista politico Chessa contribuisce alla redazione e pubblicazione dei giornali \"Volont\u00e0\" e \"L'Internazionale\" che fan capo alle formazioni denominate Gruppi di iniziativa anarchica nate dalla scissione della Federazione anarchica italiana (FAI) nel congresso del 1965, formazioni in forte contrasto con altre precedenti quali i Gruppi Anarchici di Azione Proletaria di Lorenzo Parodi (gruppo considerato una fra le matrici di Lotta Comunista). Sempre a Genova \u00e8 fra i fondatori dei \"Gruppi Anarchici Riuniti\" con sede in Via degli Embriaci, strada situata in una zona dove tradizionalmente risiedono associazioni della sinistra comunista e libertaria. Le sue ricerche sul fuoriuscitismo, sull'Antifascismo sulla guerra civile spagnola, sul movimento operaio, sono cospicue. Fra queste ricordiamo: \"Camillo Berneri: un anarchico italiano (1897-1937)\", \"Documenti e periodici dell'Archivio Famiglia Berneri\",\n\"Futuristi e anarchici quali rapporti?\", \"Gli eroi guerreschi come grandi criminali\", \"Guerra di classe in Spagna\", \"Il peccato originale, Mussolini grande attore, Mussolini normalizzatore e il delirio razzista\", \"Novelle di Berneri\", studi sulle vicende di Sante Pollastri, Leda Rafanelli, Cl\u00e9ment Duval. "}
{"id": "2388324", "revid": "336009", "url": "https://it.wikipedia.org/wiki?curid=2388324", "title": "Suzuki Maruti", "text": ""}
{"id": "2388325", "revid": "121735528", "url": "https://it.wikipedia.org/wiki?curid=2388325", "title": "Pierre Bezuchov", "text": "P\u00ebtr Kirillovi\u010d Bezuchov, quasi sempre indicato come Pierre (in russo: \u041f\u044c\u0435\u0440 \u0411\u0435\u0437\u0443\u0445\u043e\u0432, \u041f\u0451\u0442\u0440 \u041a\u0438\u0440\u0438\u043b\u043b\u043e\u0432\u0438\u0447 \u0411\u0435\u0437\u0443\u0445\u043e\u0432) \u00e8 uno dei protagonisti nel romanzo \"Guerra e pace\" di Lev Tolstoj.\nRuolo nella storia.\nAll'inizio della vicenda Pierre, figlio illegittimo del conte Kirill Vladimirovi\u010d Bezuchov che sta morendo a causa di un ictus, \u00e8 recentemente tornato in Russia per cercare una professione dopo aver terminato gli studi in Francia. Viene presentato come un personaggio goffo e fuori luogo nell'alta societ\u00e0 russa che ha cominciato a frequentare. Pierre, sebbene intelligente, non \u00e8 dominato dalla ragione, e ci\u00f2 lo porta a finire in un gruppo di giovani sregolati.\nQuindi si sposa con H\u00e9l\u00e8ne, la bella e immorale figlia del principe Kuragin. Poco dopo il matrimonio i rapporti tra i due si guastano e iniziano a frequentare la societ\u00e0 prevalentemente per conto proprio. Le voci di presunti amanti sono molteplici. Preso dalla gelosia ne affronta uno a duello; si tratta di Dolochov, un militare. Nonostante Pierre non abbia mai impugnato una pistola riesce a vincere il duello ferendo l'avversario a un fianco. La paura di averlo colpito a morte e, in seguito, i rimorsi per le sofferenze causate lo logoreranno. Colla moglie si accorda per la separazione, lasciandole circa met\u00e0 del patrimonio. Mentre \u00e8 sommerso dai dubbi e da varie riflessioni sulla vita, si imbatte nei massoni, diventandone un confratello. Cos\u00ec, pieno di buone intenzioni, Pierre cerca di liberare i suoi contadini e servi della gleba, ma viene imbrogliato dai suoi amministratori e non ottiene alcun risultato per migliorare le loro condizioni, e ci\u00f2 accade pure per i suoi fondi agrari. Di ritorno da un viaggio in un suo possedimento in Ucraina si ferma a casa di Andrej Bolkonskij, recentemente rimasto vedovo, con un figlio piccolo e reduce dalla disfatta di Austerlitz.\nDopo un periodo di grande impegno materiale, organizzativo ed economico nella massoneria segue la disillusione, dovuta principalmente dall'atteggiamento dei confratelli che vengono meno agli ideali massonici. Ricomincia a fare vita dissoluta, crapulando e frequentando donne.\nA causa di una visione ideale ed idealista della guerra desidera assistere ad una battaglia, l'occasione si presenta con lo scontro di Borodino, sfruttando la sua posizione si fa introdurre tra gli ufficiali durante i preparativi della battaglia. Qui incontra di nuovo Andrej che \u00e8 irritato dalla sua presenza, \u00e8 l'ultima volta che lo vede. Assiste agli scontri da una distanza particolarmente ravvicinata, posizionandosi dietro agli addetti di una batteria di cannoni russa. Se inizialmente non si rende conto della situazione, anche a causa della disinvoltura e apparente tranquillit\u00e0 dei soldati occupati a guerreggiare, alla fine degli scontri, vedendo morti e feriti, avr\u00e0 finalmente contezza della realt\u00e0 bellica.\nDurante i giorni dell'abbandono di Mosca, Pierre rimane indeciso sul da farsi (anche a causa del comportamento di Rostop\u010din) e infine rimane in citt\u00e0 nella casa per\u00f2 di un suo conoscente sfollato. Quivi progetta di assassinare Napoleone e si procura una pistola. Non riesce nell'intento poich\u00e9 una volta uscito in strada viene arrestato per aver difeso una donna che veniva derubata dai francesi. Durante la prigionia fa conoscenza col soldato Karataev, un contadino coscritto; il carattere pacifico e l'eloquio di questi suscitano in Pierre una particolare ammirazione. A dispetto delle privazioni e del freddo, quel periodo sar\u00e0 per Pierre uno dei pi\u00f9 felici della sua vita. Quando i francesi partono in ritirata da Mosca \u00e8 costretto a seguirli, durante la marcia Karataev si ammala e viene fucilato perch\u00e9 non pu\u00f2 rimanere al passo colla colonna in ritirata. Durante un accampamento verr\u00e0 liberato da un gruppo partigiano guidato da Denisov, nello scontro trova la morte Petja Rostov.\nUna volta scacciato il nemico, Pierre si ritrova vedovo (Elena muore di angina) e rincontra Nata\u0161a libera da ogni impegno a causa della morte di Andrej Bolkonskij. Nell'epilogo del libro Pierre e Nata\u0161a sono sposati e hanno tre figli.\nAnalisi del personaggio.\nPierre \u00e8 uno dei personaggi pi\u00f9 interessanti e il pi\u00f9 complesso del romanzo, e soprattutto incarna un tema profondo e universale, ovvero l'eterna ricerca, il trovare una risposta alle domande che affliggono l'uomo, e il conflitto tra la realt\u00e0 esterna, storica, e la continua tendenza dell'individuo al perfezionamento spirituale."}
{"id": "2388327", "revid": "287204", "url": "https://it.wikipedia.org/wiki?curid=2388327", "title": "Zachar Jefymenko", "text": "Nel 1999 vinse a Oropesa del Mar il campionato del mondo U14 e nel 2002 ottenne, all'et\u00e0 di 17 anni, il titolo di Grande maestro.\nNel 2006 ha vinto il campionato dell'Ucraina.\nNel 2010 ha vinto l'oro di squadra e l'argento individuale in quarta scacchiera alle olimpiadi di Chanty-Mansijsk.\nAltri risultati:\nHa raggiunto il massimo rating in marzo 2011, con 2708 punti Elo."}
{"id": "2388331", "revid": "106456", "url": "https://it.wikipedia.org/wiki?curid=2388331", "title": "Waltraut Cooper", "text": "\u00c8 nota per essere una delle esponenti di punta della Light art. Vive e lavora a Vienna.\nHa studiato matematica, fisica applicata e arte a Vienna e in varie citt\u00e0 europee tra le quali Parigi, Lisbona e Francoforte.\nNel 1976 ha conseguito il Premio Theodor K\u00f6rner.\nHa partecipato alla Biennale di Venezia nel 1986 e nel 1995 presentando alcune installazioni luminose. Ha esposto inoltre le sue opere in Austria, Francia, Germania, Italia, Paesi Bassi, Canada e negli Stati Uniti, presso gallerie private e musei pubblici.\nCentrali nella sua opera sono il tema della luce, dell'architettura e dei mass-media: \u00e8 conosciute per le sue sculture cromatiche e per le installazioni luminose che hanno ornato alcuni edifici monumentali modificandone la percezione visiva, con effetti suggestivi.\nOggetto di un suo intervento luminoso sono stati, tra altri celebri monumenti, il Palazzo del Parlamento di Vienna, nel 2004, ed il Colosseo a Roma."}
{"id": "2388333", "revid": "1775883", "url": "https://it.wikipedia.org/wiki?curid=2388333", "title": "The Riddle (singolo Nik Kershaw)", "text": "The Riddle \u00e8 un singolo del cantautore britannico Nik Kershaw, pubblicato il 5 novembre 1984 come primo estratto dall'album omonimo.\nIl brano \u00e8 stato scritto dallo stesso interprete.\nClassifiche.\n(*) Rimane nella classifica dei singoli pi\u00f9 venduti in Italia tra la fine del 1984 e del 1985, raggiungendo la decima posizione della hit parade settimanale e risultando fra i primi 100 del 1985.\nAltre versioni.\nVersione di Gigi D'Agostino.\nNel dicembre 1999 il DJ italiano Gigi D'Agostino, ha realizzato una cover del brano e l'ha inserita nell'album \"L'amour toujours\".\n(*) Rimane nella classifica dei singoli pi\u00f9 venduti in Italia tra la fine del 1999 e del 2000, raggiungendo la ventunesima posizione della hit parade settimanale e risultando fra i primi 51 del 1999.\nVersione di Prezioso feat. Marvin.\nNel 2009 \u00e8 stata realizzata un'altra cover della canzone dal gruppo musicale dance italiano Prezioso feat. Marvin.\nLa canzone \u00e8 stata pubblicata come EP sotto l'etichetta Bang Record capitanata da DJ Ross, e ha avuto un buon successo radiofonico e un piazzamento al primo posto di molte chart europee tra le quali quella francese.\nVersione di Jack Holiday e Mike Candys.\nIl 19 novembre 2012 \u00e8 stata realizzata una terza cover della canzone dal duo Jack Holiday &amp; Mike Candys modificando il titolo in \"The Riddle Anthem\"."}
{"id": "2388336", "revid": "1149807", "url": "https://it.wikipedia.org/wiki?curid=2388336", "title": "Role Models", "text": "Role Models \u00e8 un film del 2008 diretto da David Wain, con Paul Rudd e Seann William Scott.\nIl film \u00e8 stato distribuito in Italia dalla Universal Pictures il 22 maggio 2009.\nTrama.\nWheeler e Danny sono due rappresentanti di una bevanda energetica chiamata Minotaur e svolgono il proprio lavoro in maniera svogliata cercando di vendere la bibita nelle scuole. Wheeler vive alla giornata senza la bench\u00e9 minima intenzione di maturare; Danny, invece, non \u00e8 affatto soddisfatto della sua carriera lavorativa e mostra sempre poca voglia di vivere, incline alla seriet\u00e0. Per questo, dopo aver cercato di stimolarlo per un lungo periodo, Danny viene lasciato dalla sua fidanzata (che egli era intenzionato a sposare) e, preso dal momento, al termine dell'ennesimo comizio tenuto in una scolaresca per lavoro, si scontra rabbioso contro due addetti alla rimozione dell'eccentrica vettura a forma di minotauro.\nLa coppia viene cos\u00ec costretta a scegliere se passare un mese in carcere, perdendo del tutto il lavoro, oppure se scontare 150 ore presso un centro per bambini disagiati. Scelta la seconda opzione, a Wheeler viene assegnato Ronnie, un bambino manesco e volgare, propenso alle maniere da bullo, mentre a Danny un adolescente di nome Augie, con difficolt\u00e0 nel relazionarsi con gli altri con in mente una sola cosa: un gioco di ruolo medievale vivente. Il rapporto coi rispettivi bambini comincia malissimo, ma i due scoprono di avere molto in comune coi ragazzi affidatigli e faranno un percorso che li far\u00e0 maturare e cambiare."}
{"id": "2388340", "revid": "116627026", "url": "https://it.wikipedia.org/wiki?curid=2388340", "title": "Brizio di Tours", "text": "Biografia.\nLe vicende della sua vita ci sono perlopi\u00f9 note da una biografia redatta da Gregorio di Tours.\nFu educato da san Martino nel monastero di Marmoutier, dove prese i voti, ma aveva un carattere ribelle e polemico. Pretendendo di avere schiavi e cavalli, era tacitamente biasimato dai monaci e dallo stesso Martino. Per vendicarsi, tent\u00f2 pi\u00f9 volte di cogliere in fallo l'irreprensibile maestro, ma invano, sicch\u00e9 fin\u00ec per deriderlo pubblicamente. Dal canto suo, nonostante le pressioni dei monaci, Martino sopportava e perdonava ogni malefatta dell'allievo. Celebre \u00e8 rimasta la frase di san Martino in risposta ai monaci che chiedevano il suo intervento:\nSe Cristo ha sopportato Giuda, non debbo io sopportare Brizio? \u00bb\nAd ogni modo, nel 397 Brizio succedette a Martino sulla cattedra di Tours, non senza l'avversit\u00e0 degli altri prelati, reggendo la diocesi per trentatr\u00e9 anni; Ma alcuni nemici, invidiosi della sua fama, per screditarlo, accusarono Brizio di empiet\u00e0. Assoldarono una donna di facili costumi e la indussero ad accusare il vescovo. Brizio, sicuro della propria onest\u00e0, volle che il figlio nato dalla donna che lo aveva calunniato, dichiarasse in pubblico chi era il proprio genitore. E per miracolo il bambino, che aveva solo tre mesi di vita, parl\u00f2 e dichiar\u00f2 esplicitamente che Brizio non era suo padre. Nonostante i presenti insistessero perch\u00e9 il bambino rivelasse il nome del proprio genitore, Brizio non volle accusare altri, ma solo tutelare il proprio onore. E siccome i suoi nemici asserivano che aveva fatto parlare il bambino per diabolica magia, Brizio riemp\u00ec la mitria di brace accesa e la port\u00f2, senza la minima ustione, fino al sepolcro di san Martino. Ma nonostante gli eventi miracolosi, i suoi oppositori continuarono a diffamarlo, sicch\u00e9 dovette ritirarsi a Roma, sperando nella riabilitazione da parte del pontefice Sisto III e la ottenne sette anni dopo, potendo quindi ritornare a Tours accolto dalla folla acclamante (437).\nMor\u00ec nel 444 e fu sepolto il 13 novembre nella chiesa di San Martino da Brizio stesso edificata. Il suo culto era fiorente a Tours gi\u00e0 pochi anni dopo la morte. In tale data \u00e8 ricordato nel Martirologio romano e geronimiano.\nIl saccheggio delle Reliquie.\nLeggendo la traduzione di una lettera di un presule francese si deduce che:\nLa tomba di san Brizio ch'era nella chiesa di San Martino fu distrutta con la distruzione della chiesa stessa nel 1799; nelle cronache dei vari saccheggi avvenuti a Tours da parte dei Normanni, nella seconda met\u00e0 dell'800, tra le immense devastazioni, non si fa menzione di un'esumazione del corpo di san Brizio. Si crede invece che le ossa di san Brizio furono esumate nel 913, collocate in una cassa d'argento, e riconosciute una seconda volta nel 1185. Nel 1413 la cassa di san Brizio fu deposta in un magnifico reliquiario assieme a quelle dei santi Perpetuo, Eustochio, Eufronio e Gregorio di Tours. Le cinque casse d'argento formano come una corte attorno alla cassa di san Martino su un impiantito ornato d'oro e di pietre preziose sotto una cupola dorata, sorretta da otto colonne di rame cesellato, illuminata da venti lampade d'argento. Tutto questo venne per\u00f2 distrutto dagli Ugonotti il 15 maggio 1562. Vi \u00e8 per\u00f2 un processo verbale sul saccheggio di San Martino compiuto dagli Ugonotti: nessuna reliquia sfuggi al saccheggio; esse furono bruciate. Qualche frammento n'era stato preso, per devozione, prima del saccheggio e venne conservato nella cattedrale di Tours; da li, qualche secolo dopo, venne traslato nella cittadina di Calimera in quanto Brizio ne era il santo protettore. Nella parrocchia di Calimera si hanno due reliquie di san Brizio: la prima, pi\u00f9 antica, che reca la scritta \"Ex ossibus S.Britii episc.Turonensis\", e non si sa da dove sia venuta; la seconda reliquia, quella attuale, \u00e8 un osso del cranio. Questa era conservata nel convento delle carmelitane scalze, in Francia. Nel 1880 circa, l'arciprete di Calmiera, Luigi Gabrieli, grazie al suo concittadino D'Onofrio, missionario di San Vincenzo in Francia, riusc\u00ec ad ottenere uno scambio di reliquie: l'ossicino del cranio di san Brizio fu portato alla matrice di Calimera e alcune ossa dei SS. Martiri di Otranto vennero traslate nella sede episcopale di Tours.\nCulto in Italia.\nCalimera di Lecce.\nSan Brizio \u00e8 patrono di Calimera, in provincia di Lecce gi\u00e0 dal 1600. Qui la festivit\u00e0 in onore del santo ricorre il 13 novembre con la solenne processione per le vie del paese ed \u00e8 anche detta \"San Brizio de li turdi\" perch\u00e9 coincide con l'arrivo dei tordi (uccelli migratori). La festa principale, per\u00f2, con luminarie, concerti bandistici e fuochi pirotecnici, ricorre nei giorni 28 e 29 del mese di luglio nella quale viene ricordata la traslazione della reliquia, un piccolo frammento del cranio salvato dal rogo delle spoglie mortali del Santo provocato dagli Ugonotti, avvenuta nel luglio del 1594 e che, ancora oggi, \u00e8 custodita preziosamente nella chiesa parrocchiale.\nLa tradizione vuole che fu Brizio stesso a richiedere il patronato sulla cittadina. Apparve in sogno, infatti, a Cordulo, un soldato calimerese trovatosi a Tours tra il XIV e il XV secolo e desideroso di tornare in patria. Nel sogno il santo vescovo gli indic\u00f2 la strada per il mare dove gli promise che avrebbe trovato una barca che lo avrebbe riportato nel paese nat\u00eco. La mattina l'uomo fece come indicato dal santo e, giunto sulla riva, trov\u00f2 la barca promessa. Saliti sulla barca, Cordulo e il barcaiolo -Brizio stesso- giunsero sulle coste salentine in breve tempo. Arrivati all'ingresso settentrionale di Calimera, nel luogo in cui oggi sorge una colonna commemorativa, il santo chiese al soldato di edificargli una cappella dichiarando di voler prendere il paese sotto la sua protezione. Cos\u00ec fu fatto e nel luogo del commiato tra Brizio e Cordulo venne eretto un piccolo tempio ricostruito ed ingrandito una prima volta nel 1771 e una seconda nel secolo scorso, assumendo in quest'ultima occasione anche il ruolo di sacrario militare.\nA sostegno della storicit\u00e0 della figura di Cordulo c'\u00e8 un inventario dell'anno 1410 in cui compaiono: l'ortale di Angelo Cordulli; iuxta le olive de Iohanne Cordulli; la chesura de lo Corduli. La presenza della famiglia Cordulo \u00e8 attestata anche a Galatina.\n La protezione del santo vescovo su Calimera si manifest\u00f2 in diverse occasioni. Avrebbe salvato il paese da un terremoto durante il XVIII secolo e nel 1848 avrebbe impedito ad un devastante uragano di danneggiare l'abitato.\nAntichissimo \u00e8 l'inno, un tempo in latino, Ave Brizio:\n\"Ave Brizio, Tutor nostro\"\nave pastor inclito!\nTe financo, o meraviglia!\ndicon casto i pargoli\ne le fiamme anch'esse puro\ncandido dimostrano;\npresso Cristo, per noi rei,\ndegnati di intercedere\ne nell'ora della morte\ntu soccorri i miseri.\nTu ci hai eletti e tu ci ottieni;\ni celesti gaudi\". Amen\"\nNel resto d'Italia.\nSan Brizio \u00e8, inoltre, patrono di Saone, frazione del comune di Tione, in provincia di Trento. Il culto sembra risalire al tempo in cui le armate di Carlo Magno (forse al seguito dello stesso imperatore) transitarono nella zona; a supporto di questa tesi, molte chiese dei dintorni sono dedicate al predecessore di Brizio, San Martino (come nel caso della vicina Zuclo). Il giorno di San Brizio ricade nel periodo della raccolta delle verze, pietanza tipica della festivit\u00e0 (da cui il detto \"San Brizio delle verze\").\n\u00c8 anche patrono di Olginasio di Besozzo.\nIn Umbria San Brizio \u00e8 patrono della frazione del comune di Spoleto chiamata San Brizio a cui al santo \u00e8 dedicata la parrocchiale. San Brizio \u00e8 anche il nome della frazione del comune di Marmirolo, dove il santo \u00e8 anche l\u00ec il protettore.\nA San Brizio \u00e8 dedicata una cappella all'interno del Duomo di Orvieto, ritenuta un caposaldo della pittura rinascimentale italiana: la decorazione pittorica, avviata nel 1447 dal Beato Angelico insieme a Benozzo Gozzoli, fu conclusa tra il 1499 e il 1502 circa, da Luca Signorelli con grandiose scene apocalittiche, pervase da un senso di soverchiante terrore di matrice savonaroliana.\nAnche a Domodossola, la chiesa parrocchiale della frazione Vagna \u00e8 dedicata a San Brizio, patrono della localit\u00e0.\n\u00c8 inoltre patrono del comune di Cossogno (VB), dove gli \u00e8 intitolata anche la chiesa parrocchiale.\nNella frazione di Papigno (comune di Terni) la Chiesa parrocchiale \u00e8 intitolata a Santa Maria Annunziata e San Brizio che \u00e8 anche il copatrono del Paese.\nAspetti pagani.\nSecondo lo studioso Jacques Brosse, dalla vita di San Brizio emergono numerosi aspetti che si ricollegano alla cultura pagana, in particolare a quella celtica. Ad esempio, il cosiddetto \"Albero di san Martino\", un grande olmo che sorgeva presso Chinon e citato nel \"Gargantua e Pantagruel\" di Rabelais, si sarebbe originato dopo che Brizio ebbe piantato nel terreno il proprio bordone e quello di Martino, facendoli radicare. Il fatto che si vestisse sempre di bianco fa poi pensare che il vescovo fosse un druido. Il suo nome, inoltre, avrebbe la stessa radice di Brigid, la dea celtica del fuoco, e questa affinit\u00e0 gli permise di uscire indenne dall'ordalia a cui fu sottoposto per provare la sua innocenza nel caso della monaca incinta. Infine, l'opposizione a Martino sarebbe sorta per il legame che Brizio ancora aveva alle tradizioni pagane."}
{"id": "2388341", "revid": "297745", "url": "https://it.wikipedia.org/wiki?curid=2388341", "title": "San Brizio", "text": ""}
{"id": "2388342", "revid": "28592", "url": "https://it.wikipedia.org/wiki?curid=2388342", "title": "Canali navigabili", "text": ""}
{"id": "2388343", "revid": "2033069", "url": "https://it.wikipedia.org/wiki?curid=2388343", "title": "Harper's Island", "text": "Harper's Island \u00e8 una serie televisiva creata da Ari Schlossberg per la stagione televisiva 2008-2009 dell'emittente statunitense CBS.\nTrama.\nNel 2002, il serial killer John Wakefield uccise sei abitanti di Harper's Island, tra cui la madre di Abby Mills, la figlia dello Sceriffo. Il padre allontan\u00f2 bruscamente dall'isola Abby, che si trasfer\u00ec a Los Angeles per lavorare come scrittrice.\nSette anni dopo, Abby riceve l'invito di partecipazione al matrimonio del suo migliore amico, Henry Dunn, con Trish Wellington. Decide quindi di tornare a casa affrontando di nuovo il padre e il luogo della morte della madre. Gli invitati vengono portati sull'isola con un battello.\nInizialmente il gruppo raccoglie oltre 20 membri, ma dal momento della partenza iniziano ad avvenire varie morti e gli invitati alla celebrazione vengono eliminati \"uno dopo l'altro\", come non manca di ricordare la voce minacciosa ed angosciante al termine dei titoli di testa.\nIl misterioso killer sembra realmente voler ripercorrere le gesta di John Wakefield e mentre gli omicidi si susseguono consolidate amicizie e rapporti interpersonali vengono messi alla prova, antichi dissidi e vecchi segreti vengono alla luce.\nProduzione.\nLa serie \u00e8 stata girata vicino a Vancouver.\nGli attori e le attrici non sapevano della morte dei loro personaggi fino al giorno in cui la sceneggiatura dell'episodio veniva loro data. Il solo attore ad essere sicuro della durata del suo contratto era Richard Burgi che interpretava il personaggio di Thomas Wellington.\nIn aggiunta ad un sito web dedicato allo show, la CBS ha creato una chat online su Fancast Forum dove ogni settimana la \"vittima di turno\" della serie rispondeva a domande e commenti dei telespettatori che cercavano di risolvere il mistero dell'isola. Inoltre venivano mostrati i dietro le quinte della serie."}
{"id": "2388344", "revid": "1186766", "url": "https://it.wikipedia.org/wiki?curid=2388344", "title": "Chiyo (Naruto)", "text": ""}
{"id": "2388345", "revid": "1775883", "url": "https://it.wikipedia.org/wiki?curid=2388345", "title": "La passion", "text": "La passion \u00e8 un brano di musica elettronica di Gigi D'Agostino del 1999, pubblicato nell'album \"L'amour toujours\".\nIl brano \u00e8 una cover riarrangiata di \"Rectangle,\" brano strumentale del 1979 del musicista francese Denis Quillard, all'epoca facente parte del duo Elli et Jacno, esponente della New Wave francese e autore fra l'altro anche di \"Amoreux Solitaires\" di Lio, notevole successo in Europa nel 1981\".\" Il vocalizzo \u00e8 del cantante e produttore musicale Carlo Montagner.\nTracce.\nDella canzone esistono svariate versioni e remix, tra cui quella contenuta nell'album, la \"Cielo Mix\", la versione del video \"(medley with rectangle radio version)\", un arrangiamento live del 2005 in \"Some Experiments\" e una in chiave lento violento del 2008 contenuta nell'album \"Suono libero\" sottotitolata \"Angeli in festa\".\nCD-SINGOLO\n12\" Vinyl\nCD-SINGOLO Francia\n12\" Vinyl US\nE.P. CD\nE.P. Vinyl\nIn pi\u00f9 da segnalare le due versioni contenute in Tecno fes volume 2, rispettivamente di 6:46 e 6:00, la versione live del 2005 in \"Some Experiments\" 4:54 e \"Angeli in festa\" del 2008 di 4:42."}
{"id": "2388346", "revid": "1305772", "url": "https://it.wikipedia.org/wiki?curid=2388346", "title": "Antwan Thompson", "text": "Biografia.\nNella sua carriera ha prodotto brani musicali per importanti artisti internazionali quali 50 Cent, Mike Jones, Talib Kweli, Lil' Mo, Donnie Klang e Fabri Fibra. Prende il soprannome Amadeus dal celebre compositore austriaco Wolfgang Amadeus Mozart.\nHa lavorato anche in Italia, producendo tre pezzi per l'album \"Bugiardo\" di Fabri Fibra: \"Tu cos\u00ec bella non ce l'hai\", \"Andiamo a Sanremo\" e \"Cento modi per morire\". Nel 2008 entra a far parte del team di produttori \"The Hitmen\", della casa discografica Bad Boy Entertainment.\nNel 2010 produce tre brani per l'album \"Controcultura\" di Fabri Fibra: \"\u2260\", \"Non potete capire\" e \"Troppo famoso\", nel 2013 produce la title track del settimo album del rapper, \"Guerra e pace.\"\nNel 2015 la collaborazione fra il produttore e il rapper italiano continua portando alla realizzazione di due canzoni dell'album \"Squallor\", \"Troie In Porsche\" e Sento Le Sirene, mentre nel 2017 Amadeus produce la canzone \"Equilibrio\" contenuta nell'album Fenomeno.\nDiscografia.\nProduzioni\n2017\n2016\n2015\n2014\n2013\n2012\n2011\n2010\n2009\n2008\n2007\n2006\n2005\n2004\n2003"}
{"id": "2388347", "revid": "767487", "url": "https://it.wikipedia.org/wiki?curid=2388347", "title": "Jurov\u00e1", "text": "Jurov\u00e1 (in ungherese \"Dercsika\") \u00e8 un comune della Slovacchia facente parte del distretto di Dunajsk\u00e1 Streda, nella regione di Trnava."}
{"id": "2388348", "revid": "287204", "url": "https://it.wikipedia.org/wiki?curid=2388348", "title": "Jurova", "text": ""}
{"id": "2388349", "revid": "51323", "url": "https://it.wikipedia.org/wiki?curid=2388349", "title": "Dercsika", "text": ""}
{"id": "2388350", "revid": "298055", "url": "https://it.wikipedia.org/wiki?curid=2388350", "title": "Nalene Jessup", "text": ""}
{"id": "2388354", "revid": "287204", "url": "https://it.wikipedia.org/wiki?curid=2388354", "title": "Tangenziale sud di Brescia", "text": ""}
{"id": "2388356", "revid": "287204", "url": "https://it.wikipedia.org/wiki?curid=2388356", "title": "Geneva Devils", "text": "I Geneva Devils sono stati una squadra svizzera di pallacanestro, con sede a Ginevra.\nSono nati nel 2000 dalla fusione tra il Gen\u00e8ve-Versoix Basket e il BC Ch\u00eane. Nel 2010 MGS Grand-Saconnex e i Devils si sciolgono per creare i Lions de Gen\u00e8ve.\nGiocatori.\nRoster 2008-09.\nHead Coach: Eric Gross"}
{"id": "2388360", "revid": "767487", "url": "https://it.wikipedia.org/wiki?curid=2388360", "title": "Summer of Energy", "text": "Summer of Energy \u00e8 una canzone del DJ italiano Gigi D'Agostino con il duo Datura.\nLa canzone \u00e8 il primo estratto dall'album del 2004 \"L'amour toujours II\". Le cantanti sono Amparo Fidalgo, quella ufficiale del duo, ed Annalisa.\nIl tema principale del brano riprende il secondo tempo dell'Inverno di Antonio Vivaldi. Nell'album \u00e8 presente una versione chiamata \"Viaggio Mix\"."}
{"id": "2388363", "revid": "133248", "url": "https://it.wikipedia.org/wiki?curid=2388363", "title": "Nummio Faustiniano", "text": ""}
{"id": "2388368", "revid": "599013", "url": "https://it.wikipedia.org/wiki?curid=2388368", "title": "Piccole ancelle dell'Immacolata Concezione", "text": "Le Piccole Ancelle dell'Immacolata Concezione (in polacco \"Siostry S\u0142u\u017cebniczki Naj\u015bwi\u0119tszej Maryi Niepokalanie Pocz\u0119tej\") sono un istituto religioso femminile di diritto pontificio.\nStoria.\nL'istituto deriva dalla congregazione delle Ancelle dell'Immacolata Concezione della Beata Vergine Maria, fondata il 3 maggio 1850 a Gosty\u0144 dal benefattore polacco Edmund Bojanowski (1814-1871).\nLe suore di Bojanowski nel 1861 aprirono filiali in Galizia, possedimento asburgico, ma nel 1866 il governo austro-ungarico costrinse le religiose a rompere le relazioni con la casa-madre di Jaszkowo e le Ancelle dell'Immacolata Concezione diedero inizio a un ramo autonomo della congregazione, con sede a Stara Wie\u015b.\nLe suore di Stara Wie\u015b ebbero una grande diffusione a partire dalla prima guerra mondiale, quando vennero impiegate come infermiere negli ospedali da campo e l'assistenza ai rifugiati; nel 1926, per il servizio alle comunit\u00e0 di emigrati polacchi, si stabilirono in America e nel 1928 aprirono missioni in Africa.\nLa congregazione di Stara Wie\u015b ricevette il pontificio decreto di lode il 22 febbraio 1904; le sue costituzioni furono approvate definitivamente dalla Santa Sede il 21 maggio 1940.\nAttivit\u00e0 e diffusione.\nLe Piccole Ancelle dell'Immacolata si dedicano all'istruzione e all'educazione cristiana della giovent\u00f9 e all'assistenza agli ammalati, specialmente ai poveri.\nOltre che in Polonia, sono presenti in altri paesi europei (Germania, Italia, Moldavia, Russia, Ucraina), in Africa (Malawi, Sudafrica, Tanzania, Zambia) e nelle Filippine e negli Stati Uniti d'America: la sede generalizia \u00e8 a Stara Wie\u015b.\nAlla fine del 2008 la congregazione contava 1.315 religiose in 236 case."}
{"id": "2388370", "revid": "119457394", "url": "https://it.wikipedia.org/wiki?curid=2388370", "title": "Gianni Beschin", "text": "Biografia.\nAppartenente alla sezione AIA di Legnago, comincia ad arbitrare nel 1973.\nDi professione gioielliere, nel 1987 viene promosso nella Commissione Arbitri Nazionale (CAN), e dopo poco pi\u00f9 di un anno, nel novembre 1988, arriva il debutto in Serie A in occasione della gara Atalanta-. L'anno successivo \u00e8 decorato con il Premio \"Giorgio Bernardi\", destinato al miglior giovane arbitro debuttante in Serie A.\nIl buon rendimento sui campi gli consente di essere nominato nel gennaio 1992, su proposta del designatore Paolo Casarin, come nuovo arbitro internazionale (assieme ai colleghi Piero Ceccarini e Loris Stafoggia). Proprio nel 1992 viene insignito anche del premio \"Giovanni Mauro\", massimo riconoscimento alla carriera arbitrale.\nIl suo volto diventa noto al grande pubblico nel 1993, grazie all'apparizione come testimonial nello spot promozionale di Tele+, l'emittente privata che trasmetteva le partite di calcio a pagamento.\nPoi alcune sfortunate prestazioni lo avviano a un lento declino ed alla conseguente perdita della qualifica di arbitro internazionale nel 1996.\nDurante l'ultimo campionato disputato sui campi, nella stagione 1996/97, subisce due sospensioni di un mese ciascuna, decise dal designatore Paolo Casarin per motivi comportamentali: prima di un'amichevole estiva a Desenzano del Garda si fa accompagnare allo stadio dalla sua compagna che fa entrare anche nel ritiro degli arbitri; la sera prima della gara di campionato - cena al ristorante con la propria compagna, contravvenendo alle rigide disposizioni AIA.\nDopo 96 partite dirette in Serie A, nel maggio 1997 presenta le dimissioni. Tra le \"classiche\" del campionato italiano dirette, si ricordano 2 Juventus-Inter, 1 derby di Roma, 1 Milan-Juventus, 3 Juventus-Roma, 1 Inter-Roma e un derby della Lanterna.\nSuccessivamente \u00e8 stato Direttore Generale del Cosenza Calcio dal 1998 al 2001 e della nel 2002.\nNel giugno 2009 \u00e8 stato candidato alle elezioni amministrative a Cosenza nella lista dell'Italia dei Valori.\nMuore il 12 febbraio 2021 a 67 anni a causa di un malore improvviso nella sua casa di Corigliano-Rossano, dove si era stabilito da anni."}
{"id": "2388371", "revid": "1480390", "url": "https://it.wikipedia.org/wiki?curid=2388371", "title": "Universit\u00e0 di Citt\u00e0 del Capo", "text": "L\u2019Universit\u00e0 di Citt\u00e0 del Capo (\"University of Cape Town\" in inglese, \"Universiteit van Kaapstad\" in afrikaans) \u00e8 un'universit\u00e0 pubblica di Citt\u00e0 del Capo in Sudafrica. Fondata nel 1829 col nome di \"South African College\", \u00e8 la pi\u00f9 antica universit\u00e0 del Sudafrica.\nStoria.\nL'Universit\u00e0 si \u00e8 formata a partire dal Collegio Sudafricano, che venne inaugurato il 1\u00ba ottobre 1829, a seguito di una sovvenzione per la promozione delle scuole britanniche, nell'allora Colonia del Capo, stanziata dal governatore Lord Henry Charles Somerset. Nel 1874 si decise di separare gli studenti pi\u00f9 giovani da quelli pi\u00f9 anziani dando quindi luogo da una parte a un istituto dedicato alla formazione primaria e secondaria chiamato \"South African College Schools\" e dall'altra all'Universita di Citt\u00e0 del Capo.\nGli anni fra il 1880 e il 1900 furono anni di grande sviluppo grazie ai finanziamenti pubblici e privati ricevuti. Vennero realizzati i laboratori dedicati alle scienze e furono attivati i dipartimenti di mineralogia e geologia per soddisfare le necessit\u00e0 di personale qualificato nelle emergenti industrie estrattive di diamanti e oro. Risale allo stesso periodo l'ammissione delle donne, che fu inizialmente su base provvisoria e divenne definitiva nel 1887. Inoltre fra il 1902 ed il 1918 c'\u00e8 stata l'istituzione della Scuola di Medicina, l'introduzione di corsi di ingegneria e di un Dipartimento per la Formazione.\nNel 1928 l'universit\u00e0 spost\u00f2 la maggior parte dei suoi edifici sulle pendici del Picco del Diavolo, nella tenuta di Groote Schuur lasciata in eredit\u00e0 alla nazione da Cecil Rhodes.\nL'universit\u00e0 ammise il suo primo piccolo gruppo di studenti neri nel 1920. Successivamente il numero di studenti neri rimase relativamente basso fino al 1980-1990, quando l'universit\u00e0, interpretando i segnali di cambiamento nel paese, si \u00e8 impegnata in un processo di trasformazione interno.\nDal 1990, il numero di studenti neri ammessi all'universit\u00e0 \u00e8 aumentato del 35%. Entro il 2004, quasi la met\u00e0 dei 20.000 studenti dell'UCT era di pelle nera e di questi poco meno della met\u00e0 era di sesso femminile.\nSede.\nL'universit\u00e0 \u00e8 distribuita su sei campus:\nOrganizzazione.\nL'organizzazione dell'Universit\u00e0 \u00e8 definita dal 2002 dallo statuto dell'Universit\u00e0 di Citt\u00e0 del Capo in conformit\u00e0 con il \"Higher Education Act\" del 1997. Prima del 2002, era definita da altre leggi che conferivano sostanzialmente la stessa struttura.\nIl capo formale dell'Universit\u00e0 \u00e8 il Rettore (detto Chancellor), ma questa carica \u00e8 di tipo onorifico senza un potere esecutivo. Il ruolo primario del Chancellor \u00e8 quello di conferire i titoli a nome dell'Universit\u00e0, e di rappresentare l'Universit\u00e0 nel mondo. L'attuale Chancellor \u00e8 Gra\u00e7a Machel, eletta per un periodo di 10 anni nel settembre 1999 e rieletta nel maggio 2010.\nIl capo esecutivo \u00e8 il Vice-Chancellor (o VC). Il VC ha la responsabilit\u00e0 generale per la politica e l'amministrazione dell'Universit\u00e0. L'attuale VC \u00e8 il dottor Max Price, che ha sostituito il professor Njabulo Ndebele il 1 \u00b0 luglio 2008.\nL'Universit\u00e0 \u00e8 divisa in sei facolt\u00e0, ciascuna guidato da un Preside. Le facolt\u00e0 ed i relativi presidi sono:"}
{"id": "2388375", "revid": "767487", "url": "https://it.wikipedia.org/wiki?curid=2388375", "title": "Gigi's Goodnight", "text": "Gigi's Goodnight \u00e8 un singolo di Gigi D'Agostino con Angelo Pandolfi, estratto nel 2004 da \"L'amour toujours II\". La canzone \u00e8 diversa dalla versione contenuta nell'album. Infatti, quest'ultima \u00e8 pi\u00f9 lenta, una ballata, e contiene due voci, una maschile ed una femminile (Diana J), ed \u00e8 sottotitolata \"Gigi D'Agostino's Way\".\nLa versione pi\u00f9 nota, \"Buonanotte mix\", \u00e8 pi\u00f9 ritmica ed elettronica, sicuramente pi\u00f9 adatta alla discoteca. La voce femminile \u00e8 stata rimpiazzata da un campionamento di \"Eins, Zwei, Polizei\", famoso brano del 1994 del gruppo eurodance Mo-Do.\nLa canzone \u00e8 stata scritta da Claudio Zennaro, Angelo Pandolfi, Davide Marani, Fulvio Zafret, Gigi D'Agostino, Mario Pinosa e Sergio Portaluri.\n\"Ballatella\" invece \u00e8 stata scritta da Angelo Pandolfi, Gigi D'Agostino e Ruben Paganelli.\nTracce.\nCD singolo\nVinyl\nVersione in L'amour toujours II"}
{"id": "2388383", "revid": "262861", "url": "https://it.wikipedia.org/wiki?curid=2388383", "title": "Nokia 3620", "text": ""}
{"id": "2388384", "revid": "298229", "url": "https://it.wikipedia.org/wiki?curid=2388384", "title": "One Night Stand (WWE)", "text": "One Night Stand \u00e8 stato un evento in pay-per-view di wrestling organizzato annualmente dalla World Wrestling Entertainment tra il 2005 e il 2008.\nLa prima edizione dell'evento risale al 2005 come tributo alla vecchia Extreme Championship Wrestling; nel 2009 \u00e8 stato rimosso dal calendario e sostituito da \"Extreme Rules\".\nStoria.\nLa prima edizione di \"One Night Stand\" si svolse il 12 giugno 2005 e venne realizzata come tributo alla vecchia Extreme Championship Wrestling, il cui marchio era stato acquisito dalla World Wrestling Entertainment nel 2003; a partecipare a questa edizione furono esclusivamente i wrestler che militarono in ECW durante gli anni novanta, alcuni dei quali non erano nemmeno sotto contratto con la WWE.\nNel 2006, con la nascita del \"roster\" ECW, \"One Night Stand\" divenne a tutti gli effetti un pay-per-view della WWE."}
{"id": "2388386", "revid": "262861", "url": "https://it.wikipedia.org/wiki?curid=2388386", "title": "Nokia 3660", "text": ""}
{"id": "2388387", "revid": "767487", "url": "https://it.wikipedia.org/wiki?curid=2388387", "title": "Legittima offesa - While She Was Out", "text": "Legittima offesa - While She Was Out (\"While She Was Out\") \u00e8 un film del 2008 diretto da Susan Montford.\nIl film, con protagonisti Kim Basinger e Lukas Haas, \u00e8 stato sceneggiato dalla stessa regista Montford, e basato su un breve racconto di Edward Bryant.\nTrama.\nDella Myers \u00e8 una casalinga benestante che abita in un condominio privato, insieme ai suoi due figli gemelli ed al cinico e violento marito Kenneth. Della spende la maggior parte delle proprie energie ed attenzioni per i due bambini, senza curarsi troppo delle apparenze e indisponendo per tale ragione Kenneth. Durante la vigilia di Natale, ella si reca a tarda sera al centro commerciale per comprare della carta da regalo, ma non riesce a trovare parcheggio. Indispettita dal fatto che una vecchia automobile \u00e8 parcheggiata su due posti auto, la donna lascia un messaggio sul parabrezza dell'auto con scritto \"stronzo egoista\".\nQuando Della esce dal negozio, i proprietari dell'auto a cui aveva lasciato il messaggio, minacciano pesantemente la donna, che si riesce a mettere in salvo solo grazie all'intervento della guardia addetta alla sicurezza del negozio, che per\u00f2 viene freddata da un colpo alla testa. Terrorizzata, Della fugge con la propria auto, inseguita dai quattro criminali, ma rimasta in panne \u00e8 costretta a rifugiarsi nel bosco, dove per lei inizier\u00e0 una vera e propria lotta per la sopravvivenza con i quattro ostinati e spietati criminali."}
{"id": "2388396", "revid": "709565", "url": "https://it.wikipedia.org/wiki?curid=2388396", "title": "Episodi di Harper's Island", "text": "La prima stagione della serie televisiva Harper's Island \u00e8 stata trasmessa in prima visione in Stati Uniti e Canada dal 9 aprile 2009 al 9 luglio 2009. Per gli Stati Uniti la rete televisiva \u00e8 stata la CBS mentre per il Canada Global. I primi tre episodi sono stati trasmessi in contemporanea negli Stati Uniti e in Canada. A partire dal quarto episodio, la prima visione canadese ha preceduto di due giorni quella statunitense.\nIn Italia la serie \u00e8 stata trasmessa dal 6 settembre al 18 ottobre 2009 ogni domenica sera alle 21:45, dopo \"NCIS\" su Rai 2 e a partire da marted\u00ec 27 ottobre 2009 alle ore 22:35, dopo \"Criminal Minds\".\nI titoli originali sono tutte parole onomatopeiche, riferite ai rumori collegati all'omicidio pi\u00f9 importante avvenuto nell'episodio.\n\"Whap\".\nTrama.\nUn gruppo di amici e familiari si reca in un'isola, Harper's Island, poco lontano dalla costa di Seattle per il matrimonio di Trish Wellington, secondogenita del milionario Thomas, con Henry Dunn, un ragazzo del luogo orfano dei genitori cresciuto con lo zio Marty.\nL'isola per\u00f2, oltre ad essere bella e pittoresca, \u00e8 stata teatro di una brutale serie di omicidi compiuti dal serial killer John Wakefield sette anni prima. Abby Mills, la migliore amica dello sposo, ritorna sull'isola per la prima volta dopo sette anni, essendosi trasferita a Los Angeles dopo l'omicidio della madre avvenuto proprio ad opera di Wakefield.\nLa barca che porter\u00e0 tutta la brigata all'isola, dove il Candlewick Inn \u00e8 riservato soltanto a loro, \u00e8 pronta a partire dal molo di Seattle. Solo il cugino Ben manca all'appello, ma trattandosi di un tipo originale nessuno se ne preoccupa. Nessuno per\u00f2 sa che il suo corpo \u00e8 legato sotto la chiglia della barca e che proprio le eliche in movimento lo decapiteranno.\nAbby ritrova Jimmy, il ragazzo che abbandon\u00f2 lasciando l'isola, e passa di nuovo davanti all'albero a cui Wakefield appese le proprie vittime.\nQuando i preparativi per il matrimonio cominciano, si conoscono alcuni degli invitati: i fidanzati Cal e Chloe; Shea, sorella di Trish con il marito Richard e la figlia Madison, l'unica bambina del gruppo; l'inquietante J.D., fratello di Henry; Thomas Wellington e la seconda moglie Katherine, molto pi\u00f9 giovane di lui.\nAbby riceve una telefonata anonima durante la quale si sente soltanto, in sottofondo, l'Ave Maria di Schubert. Durante la serata si reca al pub Cannery per recuperare J.D., ma questi viene coinvolto in una rissa da Shane, un bullo del luogo: a sedare la rissa interviene lo sceriffo, padre di Abby.\nCal e Chloe fanno un bagno notturno e l'anello di fidanzamento che il ragazzo teneva nella tasca dei pantaloni si perde nelle acque.\nLe amicizie vengono messe alla prova e rivelati alcuni segreti: Trish riceve una chiamata da Hunter Jennings, un ragazzo con cui aveva avuto una sbandata al college, e poi un messaggio in cui le chiede di vederla. Trish lo incontra e accetta di rivederlo l'indomani, e si confida con la sorella. Ben presto per\u00f2 si scoprir\u00e0 che Hunter ha ricevuto del denaro da Thomas Wellington per far saltare il matrimonio di Trish con Henry, che l'uomo giudica inadatto a sua figlia. Lo zio Marty, scoperta la cosa, affronta Wellington intimandogli di abbandonare il suo piano ma, mentre ritorna verso l'albergo cade in una trappola e viene squartato da un misterioso assassino.\nVITTIME: Ben Wellington, Marty Dunn.\nWhap: Il rumore dell'arma che taglia in due lo zio Marty.\n\"Crackle\".\nTrama.\nLa festa ha finalmente inizio. Dopo aver rivisto suo padre, col quale aveva tagliato ogni rapporto, Abby incontra Kelly Seaver, una sua amica d'infanzia la cui madre era anch'essa tra le vittime di Wakefield. Le due ragazze parlano a lungo di quanto era accaduto ed Abby acconsente a realizzare il sogno di Kelly: potr\u00e0 trasferirsi da lei a Los Angeles, lasciando l'isola e i suoi terribili ricordi.\nIl reverendo Fain, che ha ripulito la chiesa per il prossimo matrimonio, passeggia nel bosco e finisce in una trappola, venendo ucciso.\nTornano a galla dei vecchi rancori fra J.D., il fratello di Henry, e Shane Pierce, un burbero amico di Jimmy. Henry scopre che Hunter Jennings, l'ex-fidanzato di Trish, \u00e8 sull'isola. Durante una caccia al tesoro organizzata per gli ospiti, Cal cade in una trappola e finisce appeso a testa in gi\u00f9. Quella sera, durante un barbecue sulla spiaggia, Sully si ricorda \"improvvisamente\" (in realt\u00e0 fingeva di non ricordarlo, allo scopo di sedurre Chloe) di aver lasciato Cal appeso.\nKelly, fuori di s\u00e9 dalla gioia all'idea di trasferirsi a Los Angeles da Abby, trascorre un pomeriggio di sesso sfrenato con J.D. La sera, quando un'amica va a casa sua per convincerla ad andare alla festa, la trova impiccata ad una trave del soffitto.\nLucy Daramour viene fatta cadere in una buca in cui l'assassino versa della benzina e appicca il fuoco.\nVITTIME: Reverendo Fain, Kelly Seaver, Lucy Daramour.\nCrackle: Il fruscio delle foglie che coprono la buca nella quale cade Lucy.\n\"Ka-Blam\".\nTrama.\nHenry si reca al motel in cui alloggia Hunter, ma preferisce non affrontarlo. L\u00ec scopre una serie di spese di viaggio sostenute da Thomas Wellington per Hunter e capisce che questi \u00e8 sull'isola proprio su richiesta del milionario. Attende la ragazza in una stanza al posto di Hunter ma Trish non lo raggiunge.\nPer vendicarsi dello scherzo della sera prima, Cal e tende una trappola a Sully con l'aiuto di Chloe: quest'ultima lo invita ad un massaggio rilassante e quando Sully \u00e8 cosparso di miele aromatico, entra Cal che lo ricopre di piume, mettendolo in ridicolo con tutti gli altri. E alla sera, al pub, gli ripete le stesse parole con cui Sully si era scusato per averlo lasciato appeso all'albero: \"Scusami, amico. Sono stato un irresponsabile... ti devo una birra\".\nSi scopre inoltre che Katherine Wellington ha una relazione con Richard, il marito di Shea.\nAbby e Shane non sono convinti che Kelly si sia suicidata, ma lo sceriffo Mills fa di tutto per farli desistere. Shane investe e sequestra J.D., credendo che abbia ucciso lui la ragazza.\nHunter incontra Thomas Wellington e gli chiede dollari per andarsene definitivamente, altrimenti riveler\u00e0 alla ragazza che \u00e8 stato il padre a contattarlo per far fallire le nozze. Henry intanto, prima del discorso su Thomas Wellington, dice a quest'ultimo che sa tutto su Hunter, che non dir\u00e0 niente a Trish e che la sposer\u00e0, con o senza la sua approvazione. Successivamente Hunter riceve l'assegno pattuito e si allontana a bordo di una barca su cui scopre esserci la borsa (che nel primo episodio si \u00e8 visto appartenere a zio Marty) contenente dollari in contanti e una pistola. Giunto al largo, il motore si blocca: aprendo il pannello per farlo ripartire, Hunter aziona un congegno che gli esplode addosso una fucilata. Nel finale, lo sceriffo Mills riceve una chiamata dal dottore, informandogli che Kelly, dopo essere stata impiccata, negli occhi aveva dell'inchiostro. Nell'appartamento di Kelly, lo sceriffo trova un articolo di giornale su John Wakefield, una sua foto con gli occhi intrisi di rosso, e una scritta a inchiostro che dice: \"Hai trovato lei, ora trova me\".\nVITTIME: Hunter Jennings\nKa-Blam: Lo sparo che colpisce Hunter Jennings in pieno volto.\n\"Bang\".\nTrama.\nFervono i preparativi per l'addio al nubilato di Trish: Shea ingaggia Karena Fox, una sensitiva dell'isola, perch\u00e9 intrattenga le invitate con la lettura delle carte ed altre predizioni del futuro. Nel frattempo, Henry deve affrontare due gravi problemi: Trish ha scoperto la relazione fra Katherine e Richard, mentre i suoi amici hanno ritrovato il cadavere di Hunter in alto mare, assieme ad un'enorme somma di denaro. I ragazzi decidono infine di sbarazzarsi dei soldi, ma Malcolm, che ne avrebbe bisogno per lanciare la sua birra sul mercato, cerca di farli desistere; il sorteggio decide che sar\u00e0 Booth a nascondere il denaro fino a dopo il matrimonio.\nDurante la festa di Trish, Karena le rivela che presto verr\u00e0 salvata da qualcuno che ha tradito la sua fiducia; la premonizione si avvera poco dopo, quando Richard la salva all'ultimo momento dall'annegamento nella piscina dell'hotel: qualcuno ha azionato il meccanismo di copertura mentre Trish era in acqua. Malcolm pedina Booth per scoprire dove ha intenzione di nascondere i soldi. Quando i due si incontrano, a Booth parte accidentalmente un colpo di pistola che lo ferisce ad una gamba: nonostante i tentativi di Malcolm, il ragazzo muore dissanguato e Malcolm lo seppellisce nel bosco allontanandosi col denaro.\nVITTIME: Joel Booth (morte accidentale)\nBang: Lo sparo accidentale che causa la morte di Booth.\n\"Thwack\".\nTrama.\nHenry si rende conto che i preparativi del matrimonio stanno stancando troppo Trish e le consiglia di prendersi la mattinata libera per distrarsi e rilassarsi. La ragazza decide allora di fare un giro in bicicletta con il padre, per riuscire a stare un po' insieme a lui. Lungo la strada per\u00f2 vengono travolti da un tronco d'albero e rotolano lungo il pendio. Fortunatamente loro non riportano ferite gravi, ma il cellulare si rompe e le biciclette vengono abbandonate nel bosco perch\u00e9 non utilizzabili. Mentre rientrano lentamente verso casa avvistano in lontananza un uomo con un cane lupo. Sperando possa aiutarli cercano di spiegargli la situazione, gridando per farsi sentire. In risposta, l'uomo aizza contro di loro il cane senza emettere una parola e i due sono costretti a nascondersi in un cassone abbandonato. Dopo qualche tempo il signor Wellington esce a controllare la situazione e viene aggredito dal cane lupo, riuscendo per\u00f2 ad ucciderlo. Trish e il padre riescono a rientrare a casa ma la ragazza gli rivela il tradimento della matrigna. Il signor Wellington, dopo un primo attimo di smarrimento, la prega di mantenere il segreto fino al giorno del matrimonio, non vuole che questo le rovini le nozze.\nEntrato in chiesa per parlare con il sacerdote Henry, scopre la carogna di un procione sull'altare, quasi fosse un sacrificio. Preoccupato che Trish possa rientrare e trovare questa sorpresa, inizia immediatamente a ripulire e vede a terra, proprio accanto all'altare, un petardo. Sospetta quindi che lo scherzo sia opera del fratello, dal momento che la mattina lo ha visto lanciare petardi con Madison. In seguito, durante un diverbio, J.D. gli rivela che in chiesa c'\u00e8 un'ultima sorpresa ad attenderlo.\nDurante le prove del matrimonio viene notata l'assenza di Booth e gli amici, per non far preoccupare ulteriormente gli sposi, dicono che il ragazzo \u00e8 dovuto rientrare a casa perch\u00e9 la madre stava male. Nel frattempo, lo sceriffo rinviene in uno stagno i pezzi del cadavere del reverendo Fain e cerca di contattare Abby, che si \u00e8 unita agli altri per le prove, ma senza successo.\nDurante le prove, Thomas Wellington deve accendere la candela dell'unione e per questo Maggie chiede ad Abby di spegnere il lampadario: appena preme l'interruttore, dal lampadario scende una vanga da balena che piomba sulla testa di Wellington massacrandolo.\nVITTIME: Thomas Wellington\nThwack: Il rumore della vanga da balena che, cadendo dal lampadario, si conficca nel cranio di Thomas Wellington.\n\"Sploosh\".\nTrama.\nDopo la tragica morte del padre di Trish, i presenti vengono invitati a rientrare in albergo e l\u00ec interrogati dallo sceriffo uno alla volta. I principali sospettati sono Katherine e Richard: Trish, in un moto d'ira, rivela come la matrigna e il cognato abbiano una relazione e quindi sarebbero i primi a beneficiare della morte di Thomas Wellington. La sorella Shea rimane sconvolta da questa rivelazione e prende atto di come il suo matrimonio, che considerava perfetto, sia finito.\nRichard interrogato dallo sceriffo sostiene la sua innocenza. Katherine, cedendo alle pressioni di Trish mostra allo sceriffo una serie di vecchi giornali che ha trovato nella valigetta dell'amante: riportano tutti notizie relative agli omicidi di Wakefield. Richard per\u00f2 aveva affermato, durante l'interrogatorio, di sapere poco o nulla dell'assassino. Lo sceriffo interroga la piccola Madison per cercare di confermare o meno l'alibi di Richard, il quale sostiene di aver passato con la figlia l'intera mattina. La bambina conferma tutto, ma poco dopo rivela alla madre e alla zia di aver mentito allo sceriffo secondo le indicazioni del padre.\nIntanto Cal, che si erano allontanato con Chloe per fare un giro in barca, ritrova l'anello che era andato perduto quando Chloe aveva lasciato cadere in mare i suoi pantaloni: entrando in un bar lo vede al dito di un'altra donna. La barista gli spiega che i festeggiamenti a cui stanno assistendo sono appunto dovuti alla proposta di matrimonio che la donna ha appena ricevuto: il suo eterno fidanzato, mentre passeggiava con lei sulla spiaggia, l'ha trovato fra la sabbia e ritenendolo un segno del destino gliel'ha subito offerto chiedendola in sposa. Il ragazzo prova a farselo restituire, ma senza successo. Si vede quindi costretto a raccontare tutto a Chloe, che decidere di riprendersi ci\u00f2 che le spetta di diritto. Inscenando la parte della ragazza sedotta e abbandonata, si presenta davanti al futuro sposo e gli comunica che aspetta un figlio da lui. La futura sposa, ad una dichiarazione del genere, furiosa, si leva l'anello e lo lancia in mezzo alla stanza, dove Cal lo recupera. La sera Chloe attende fiduciosa la proposta, ma Cal le dice che ci vuole pensare ancora un po' e la convince ad aspettare dicendole che chiederla in sposa proprio oggi non sarebbe un bel gesto nei confronti di Trish, vista la recente perdita.\nHenry \u00e8 convinto che l'omicidio del signor Wellington sia opera del fratello J.D. e inizia a cercalor. Intanto J.D. convince Abby a seguirlo nel bosco dove ha scoperto un cadavere appeso ad un albero. Le dice che lei \u00e8 l'unica di cui si fidi e non voleva scoprire l'identit\u00e0 del cadavere da solo. Si tratta del corpo dello zio Marty, tagliato in due. A quel punto Abby decide di mostrare ad Henry e J.D. quello che ha trovato nella soffitta di casa sua: sono anni che il padre raccoglie articoli di giornale, foto e tutta la documentazione che trova riguardo ad una serie di omicidi avvenuti in paesi diversi, ma tutti simili a quelli di sette anni prima sull'isola. J.D. \u00e8 convinto che lo sceriffo non abbia davvero ucciso Wakefield e cerca di convincere Abby e Henry a riesumarne il cadavere. I ragazzi lo propongono allo sceriffo, che non ne vuole sapere e chiude J.D. nella dispensa, in attesa di arrestarlo. Proprio in seguito a questo gesto Abby e Henry decidono di seguire il consiglio di J.D. e si recano nel bosco. \u00c8 notte quando trovano la cassa e alla luce della lanterna dello sceriffo, che li ha raggiunti, scoperchiano la bara: dentro si trova effettivamente un corpo e finalmente la ragazza si convince che il padre le sta dicendo la verit\u00e0. Lo sceriffo spiega ai ragazzi che sono anni che raccoglie materiale su quello che lui ritiene un emulatore di Wakefield. Si viene a sapere che l'arma con il quale \u00e8 stato ucciso il signor Wellington \u00e8 una vanga da balena, probabilmente la stessa che risultava scomparsa quando gli amici hanno organizzato la caccia al tesoro.\nNel frattempo, viene ucciso Richard Allen: \u00e8 al telefono con il proprio avvocato quando una fiocina lo trafigge, trapassandogli il torace per poi trascinarlo via. J.D., liberato in precedenza da Madison, osserva la scena nascosto tra gli alberi e poi si allontana correndo verso una baracca nel bosco. L\u00ec bussa e viene accolto dall'uomo sfregiato in volto.\nVITTIME: Richard Allen\nSploosh: Il sibilo dell'arpione sparato contro Richard Allen.\n\"Thrack, Splat, Sizzle\".\nTrama.\nVisti i recenti omicidi il matrimonio non verr\u00e0 celebrato e gli invitati sono in attesa di una barca che li riporti sulla terraferma. Malcolm \u00e8 preoccupato perch\u00e9 non sa come portar via i soldi e alla fine sceglie di metterli in uno zainetto. Mentre sta per uscire dalla sua stanza arrivano Danny e Sully che, accusandolo di aver rubato la bambola gonfiabile, decidono di ispezionare il suo zainetto. Malcolm non riesce a impedirlo e alla scoperta dei soldi \u00e8 costretto a raccontar loro quanto \u00e8 successo. I due ragazzi comunicano a Malcolm che andranno a raccontare tutto allo sceriffo.\nLo sceriffo e Henry scoprono il cellulare dello zio Marty nella camera di J.D. e si convincono che il ragazzo sia l'assassino. A questo punto Henry si trova costretto a rivelare a Trish i suoi sospetti e la ragazza, ancor pi\u00f9 sconvolta, decide di annullare il matrimonio invece che di rimandarlo. Abby, preoccupata per il loro futuro, le racconta che per affrontare la morte della madre lei aveva scelto di andare a parlarle un'ultima volta prima che venisse sepolta. Trish decide di fare lo stesso con il padre.\nNell'episodio si viene a conoscenza di alcuni fatti avvenuti sette anni prima: Abby aveva programmato di andare in campeggio con Jimmy, ma poco dopo essere partiti scoppia un incendio al porto. Giunti sul posto trovano il padre di Abby insieme a Henry, impegnati ad assistere il vicesceriffo rimasto ferito durante l'incendio. I due ragazzi, sconvolti, chiedono spiegazioni, ma lo sceriffo manda a casa la figlia, ordinandole di chiudersi dentro insieme a sua madre Sarah. Abby si affretta ma una volta arrivata trova la casa vuota. Decide di cercare la madre ed \u00e8 cos\u00ec che la scopre appesa ad un albero, insieme agli altri cadaveri. Wakefield \u00e8 ancora nei paraggi e per poco non la scopre, nascosta tra i cespugli: \u00e8 l'arrivo di Jimmy a creare un diversivo e permetterle di scappare.\nLo sceriffo ed Henry riescono a catturare J.D., che continua a sostenere la sua innocenza. Abby intanto \u00e8 tornata nella sua vecchia casa e l\u00ec viene avvicinata dall'uomo sfregiato in volto, che si \u00e8 scoperto essere Cole Harkin, l'ex vicesceriffo rimasto coinvolto nell'incendio. L'uomo afferma che l'arrivo di Wakefield sull'isola non \u00e8 casuale, ma legato proprio allo sceriffo. La ragazza, confusa, affronta il padre e gli chiede spiegazioni. L'uomo le rivela che John Wakefield era l'ex fidanzato di sua madre Sarah e quando venne sull'isola per la prima volta a cercarla, lui ordin\u00f2 ai suoi uomini di dargli una lezione. Per questo motivo ritorn\u00f2 una seconda volta e diede inizio alla sua serie di omicidi.\nMalcolm decide di liberarsi dei soldi bruciandoli nell'inceneritore, ma viene raggiunto e ucciso dal killer. Nel frattempo, Madison riceve un biglietto che crede sia stato scritto da suo padre, e seguendone le istruzioni si reca in una stanza cadendo nella trappola.\nVITTIME: Malcolm Ross\nThrack, Splat, Sizzle: Il rumore dell'arma che colpisce Malcolm Ross, il sangue che schizza e il sibilo della mano di Malcolm che si ustiona a contatto con l'inceneritore.\n\"Gurgle\".\nTrama.\nGli abitanti di Harper's Island si preparano ad evacuare l'isola, ma la scomparsa di Madison costringe gli invitati a ritardare la loro partenza. Durante le ricerche, gli ospiti trovano i resti inceneriti di Malcolm nella fornace - Cal assicura per\u00f2 che il teschio trovato non pu\u00f2 essere quello di Madison - e il corpo di Richard legato ad un albero e trafitto dall'arpione. Subito dopo questo macabro ritrovamento, Abby riceve una telefonata da Madison: se qualcuno degli invitati lascer\u00e0 l'isola, la bambina morir\u00e0. Immediatamente dopo tutte le comunicazioni si bloccano, i telefoni restano muti, i cellulari senza campo.\nJ.D. viene rinchiuso in prigione di fianco alla cella di Shane, ma riesce ad evadere quando l'assassino penetra nella stazione di polizia e spara al poliziotto di guardia. Nel frattempo, lo sceriffo si mette sulle tracce di Cole Harkin, ma rimane ferito da una trappola nel bosco e viene tratto in salvo proprio dal suo vice, che sostiene di aver trovato il diario scritto da Wakefield mentre si trovava in prigione. Quando Abby e Jimmy riescono a raggiungerli, per\u00f2, la situazione precipita: Harkin viene ucciso e lo sceriffo rischia di rimanere coinvolto nell'incendio della sua baracca. I due ragazzi riescono a salvarlo in extremis, e Abby riesce a recuperare il diario.\nMentre gli ospiti del Candlewick cercano di far fronte al black-out dell'hotel riavviando il generatore, si scopre che Cal, Chloe, Sully e Beth hanno deciso di lasciare l'isola comunque. Giunti al porto, Cal decide di non voler partire mettendo a repentaglio la vita della bambina, e tutti gli altri cambiano idea; mentre rientrano, vedono J.D. che cerca di nascondersi. Il gruppo si divide nuovamente per mettersi sulle tracce del sospettato. Ma quando Abby riesce a trovarlo, \u00e8 troppo tardi. J.D., ferito mortalmente, riesce solo a dirle che gli omicidi stanno avvenendo proprio per colpa sua. Dopo che J.D muore, Abby viene trovata da Henry.\nVITTIME: Vicesceriffo Garrett, Cole Harkin, J.D. Dunn\nGurgle: Il lamento di J.D. Dunn prima di morire per sventramento.\n\"Seep\".\nTrama.\nHenry e Jimmy trasportano il corpo di J.D. all'ambulatorio, dove nel frattempo Cal si \u00e8 messo all'opera per curare la ferita dello sceriffo. Leggendo il diario di Wakefield, Abby scopre che sua madre aveva avuto un figlio dal serial killer, ma non riesce a trovare alcun indizio riguardo alla sua identit\u00e0.\nDopo aver lasciato Cal e Chloe a guardia dello sceriffo, gli ospiti ritornano al Candlewick, dove la situazione ha raggiunto un punto critico. Quando Shane rinfaccia ad Abby di essere la possibile figlia di Wakefield e il vero motivo nascosto dietro agli omicidi, scoppia una rissa fra lui e Henry, durante la quale Beth scompare. Nella sua stanza, Shea trova la carta dei tarocchi che Madison aveva sottratto a Karena Fox qualche giorno prima, e si convince di poter trovare delle risposte dalla medium. Gli ospiti si dividono per cercare nuovamente Madison e s'imbattono in una serie di cunicoli sotterranei dell'hotel di cui nemmeno Maggie era a conoscenza. In uno di questi cunicoli, Danny e Sully trovano il cadavere di Beth, fatta a pezzi dall'assassino. Abby, nel frattempo, separata da Henry e Jimmy a causa di una trappola, raggiunge una stanza sotterranea nella quale trova Madison, sana e salva.\nRimasto solo all'hotel, Shane mette Katherine in imbarazzo con delle domande inopportune riguardo al suo ruolo nella famiglia Wellington. Dopo che Katherine si \u00e8 ritirata in camera sua, Shane scopre che il suo pick-up \u00e8 scomparso. \u00c8 stata Trish a prenderlo per raggiungere Shea. Mentre le due donne si stanno dirigendo verso la casa di Karena, Shea vede una mano sbucare da un tombino in mezzo alla strada: \u00e8 la mano di Madison, che assieme ad Abby \u00e8 riuscita ad arrampicarsi lungo il condotto e a raggiungere la superficie. Le due vengono tratte in salvo e il gruppo fa ritorno al Candlewick.\nRimasti soli, Cal e Chloe si concedono un momento di intimit\u00e0, ma si addormentano subito dopo. Al loro risveglio, scoprono che lo sceriffo \u00e8 scomparso. Mentre il sole sta sorgendo, Henry e gli altri ragazzi fanno ritorno dai sotterranei e vedono arrivare le ragazze assieme a Madison. Maggie chiede a Madison chi sia il suo rapitore e dove l'avesse portata, ma la bambina, stranamente impaurita, non risponde. Shane raggiunge Katherine per darle la buona notizia, ma trova la donna morta sul divano. Mentre stanno rientrando nell'hotel, Madison rivela ad Abby che \u00e8 stato lo sceriffo a rapirla.\nVITTIME: Beth Barrington, Katherine Wellington\nSeep: Lo scorrere del sangue di Katherine Wellington sul divano.\n\"Snap\".\nTrama.\nShane mostra a Henry il cadavere di Katherine e gli dice di averlo trovato ancora caldo, segno che l'assassino non ha avuto il tempo di allontanarsi dall'hotel. Avendo ritrovato Madison, il gruppo decide di lasciare l'isola immediatamente con la barca di Jimmy. Nel frattempo, i due poliziotti chiamati dallo sceriffo raggiungono l'isola per prelevare J.D. ma, mentre stanno scendendo dall'elicottero, una persona in divisa da sceriffo spara ad entrambi.\nAbby e Henry si recano all'ambulatorio per avvisare Cal e Chloe della partenza, e scoprono che lo sceriffo \u00e8 scomparso. Abby crede che possa essersi nascosto in casa, e Trish e Henry si offrono di accompagnarla. Jimmy e Shane raggiungono il molo e si apprestano a far partire la barca. Mentre sta facendo rifornimento di carburante, Shane nota i cadaveri dei due poliziotti galleggiare nell'acqua, ma non fa in tempo ad avvertire Jimmy, che rimane coinvolto in un'esplosione che distrugge il molo. Subito dopo, il resto del gruppo (che stava per raggiungere la barca) viene preso di mira da una raffica di proiettili e decide di rintanarsi al Cannery, dove viene raggiunto da Maggie e da Nikki.\nShane racconta di aver trovato una bombola ad ossigeno vicino ai cadaveri, e Maggie spiega che anche sette anni prima Wakefield aveva distrutto il molo allo stesso modo. Intanto, Abby inizia ad avere dei dubbi su ci\u00f2 che le ha detto Madison, in quanto la bambina risponde in modo sempre pi\u00f9 confuso alle domande che le vengono fatte riguardo allo sceriffo. Inoltre, Shea si vede costretta a dire a Madison che suo padre \u00e8 stato ucciso. Poco dopo, Maggie decide di lasciare il pub credendo di essere al sicuro in quanto abitante dell'isola e non legata in modo particolare a nessuno degli altri ospiti. La scelta si rivela un grave errore: poco dopo, viene ritrovata impiccata fuori da una finestra del Cannery.\nCal propone di recuperare la barca che lui e Chloe avevano utilizzato per un giro a vela qualche giorno prima e Sully si offre di andare con lui. Il gruppo prepara delle bombe incendiarie per distrarre l'assassino e coprire la loro fuga verso l'altra parte dell'isola, dov'\u00e8 ormeggiata la barca. Il piano riesce, ma Cal viene ferito alla spalla da un proiettile, e Sully deve curarlo il prima possibile. Dopo la fuga dei due ragazzi, un'automobile della polizia si avvicina al Cannery e scarica un corpo davanti alla porta: \u00e8 Jimmy, sopravvissuto all'esplosione. Il ragazzo, privo di sensi, ha in mano la chiave della stanza di Abby al Candlewick, e tutti credono che si tratti di un messaggio dello sceriffo. La ragazza decide di recarsi all'hotel da sola, nella speranza di convincere suo padre a fermarsi.\nRimasta sola con Trish, Madison confessa di aver mentito: non era stato lo sceriffo a rapirla, bens\u00ec il suo \"nuovo amico\", ossia John Wakefield. L'assassino aveva obbligato Madison a mentire dicendole che, altrimenti, sua madre sarebbe scomparsa come suo padre. Quando Abby entra nella sua stanza, trova suo padre in piedi davanti alla finestra. L'uomo le confessa che Wakefield \u00e8 ancora vivo e che ha fatto un patto con lui: la sua vita in cambio di quella di Jimmy. Prima che Abby possa avvicinarsi, una trappola scatta e lo sceriffo viene trascinato con una corda attraverso la finestra. Abby scende nel cortile dell'hotel e trova il corpo senza vita di suo padre impiccato. Inorridita da quella visione, non si accorge che Wakefield \u00e8 arrivato alle sue spalle. Il killer le strappa il fucile di mano e le dice: \"Sei identica a tua madre.\"\nVITTIME: Agente Riggens, Agente Coulter, Maggie Krell, Sceriffo Charlie Mills\nSnap: Lo scatto della corda che aziona la trappola che uccide lo sceriffo Mills.\n\"Splash\".\nTrama.\nAbby si trova faccia a faccia con Wakefield, ma l'arrivo di Henry e Danny mette in fuga il serial killer prima che possa farle del male. Nel frattempo, Sully \u00e8 riuscito a medicare la ferita di Cal e i due hanno raggiunto il molo, solo per scoprire che la barca \u00e8 scomparsa. Nel frattempo, al Cannery, Nikki sta medicando Jimmy, che non ha ancora ripreso conoscenza. Improvvisamente, Wakefield irrompe nel locale. Nikki e Shane vengono uccisi nel tentativo di coprire la fuga dei presenti. Chloe, Trish, Shea e Madison riescono a fuggire, ma Jimmy viene lasciato indietro. Le ragazze riescono a nascondersi nella casa dello sceriffo e si barricano in soffitta. Madison inizia a frugare fra le cartelle dello sceriffo e racconta di non essere stata maltrattata dall'assassino mentre era con lui. Chloe cerca di spiegarle che gli psicopatici come Wakefield sono abili ad ingannare gli altri, ma viene interrotta da Shea, che non vuole che sua figlia abbia ancora a che fare con il serial killer. Proibisce dunque a Madison di rovistare fra il materiale su John Wakefield. Improvvisamente, dalla chiesa giungono i rintocchi della campana. Convinti che possa essere una richiesta d'aiuto, gli ospiti sparpagliati per l'isola decidono di raggiungere la chiesa. Solo Shea e Madison rimangono nello scantinato.\nUna volta entrati in chiesa, gli ospiti scoprono che non c'\u00e8 nessuno al suo interno. Chloe scopre il cadavere del Vicesceriffo Lillis e pochi istanti dopo scompare misteriosamente. Quando arrivano Sully e Cal, gli ospiti si accorgono della scomparsa della ragazza, mentre Jimmy, che sembra essersi appena ripreso dal trauma, si riunisce al gruppo. I sospetti convergono sul ragazzo, poich\u00e9 il killer l'ha lasciato miracolosamente inerme. Nonostante ci\u00f2, il gruppo \u00e8 costretto a dividersi nuovamente per cercare Chloe. La ragazza \u00e8 stata rinchiusa da Wakefield in un canale di scolo vicino ad un ponte sospeso. Alla domanda sul perch\u00e9 le stia facendo tutto questo, l'assassino le risponde che una volta una donna molto simile a lei gli fece rischiare la vita. Durante le ricerche, la tensione aumenta: Danny e Sully hanno una momentanea crisi d'ansia, Abby si mostra sempre pi\u00f9 risoluta nel voler uccidere Wakefield, anche a costo di mettere a repentaglio la sicurezza degli altri ospiti, e il comportamento di Jimmy si fa sempre pi\u00f9 sospetto. Rovistando fra altri documenti dello sceriffo, Madison scopre un dossier nel quale lo sceriffo collega Jimmy ad alcuni omicidi commessi a Seattle. Nel frattempo, Jimmy e Trish sono rimasti soli, chiusi in un'auto nel bosco. Mentre la ragazza sta dormendo, il ragazzo le sottrae il fucile.\nCal riesce finalmente a trovare Chloe e a liberarla. Dopo averla tratta in salvo, le chiede di sposarlo e lui accetta. Purtroppo, i due si trovano faccia a faccia con il killer, che li intrappola sul ponte. Cal affronta Wakefield per permettere a Chloe di mettersi in salvo, ma prima che la ragazza ci riesca, l'assassino lo uccide e getta il corpo nell'acqua sottostante. In bilico sulla recinzione, Chloe si ritrova faccia a faccia con il serial killer e preferisce togliersi la vita. Dopo aver sbeffeggiato Wakefield dicendogli \"Non mi avrai mai\", si lascia cadere nel fiume, raggiungendo il corpo di Cal. Henry e Abby arrivano troppo tardi e Wakefield se ne va. Intanto, Shea, secondo quanto le ha detto Madison, trova nei fascicoli su Wakefield un articolo su Jimmy con una sua foto.\nVITTIME: Nikki Bolton, Shane Pierce, Vicesceriffo Lillis, Cal Vandeusen, Chloe Carter (suicidio)\nSplash: La caduta di Cal Vandeusen e Chloe Carter nel fiume.\n\"Gasp\".\nTrama.\nGrazie ad una trappola tesa da Danny e Sully, Wakefield viene catturato e chiuso in cella alla stazione di polizia. Abby lo interroga per scoprire chi sia il suo eventuale complice e perch\u00e9 abbia ricominciato ad uccidere. Wakefield dice di aver sempre agito per vendetta nei confronti della madre di Abby, che aveva abbandonato il figlio avuto con lui. Nel frattempo, Jimmy raggiunge la stazione per chiedere al resto del gruppo, in quanto Trish \u00e8 caduta dalla scogliera mentre stavano controllando il mare in cerca di un'imbarcazione. Abby, Henry e Sully lo seguono ma, una volta raggiunta la scogliera, i due ragazzi minacciano di sparagli, convinti che Jimmy sia il complice dell'assassino e che abbia ucciso Trish. In realt\u00e0, la ragazza sta bene e si ricongiunge al gruppo poco dopo, confermando la versione di Jimmy. I cinque riescono a far funzionare una radiotrasmittente in un magazzino e si mettono in contatto con la guardia costiera, che comunica l'arrivo di un'imbarcazione entro quattro ore.\nIntanto, alla stazione, Madison spiega che il killer aveva sicuramente un complice, il quale le aveva portato da mangiare mentre Wakefield la teneva sequestrata. Shea e Danny si convincono che si tratti di Jimmy. Mentre stanno discutendo, Wakefield riesce a liberarsi grazie ad una chiave che gli era stata passata dal complice e aggredisce i tre presenti. Danny lo affronta, permettendo a Shea e a Madison di scappare, e viene ucciso.\nTrish e Henry stanno facendo i bagagli nel loro bungalow quando sentono dei rumori sospetti all'esterno. Henry esce per controllare, e pochi minuti dopo Wakefield sfonda la porta d'ingresso. Trish riesce a scappare nel bosco, dove trova Henry. Il ragazzo le spiega tranquillamente di essere lui il complice del killer e uccide Trish accoltellandola. Subito dopo arriva Wakefield, e dopo che lo vide, Henry lo chiama \"pap\u00e0\".\nVITTIME: Danny Brooks, Trish Wellington\nGasp: L'ultimo respiro di Trish Wellington dopo essere stata pugnalata.\n\"Sigh\".\nTrama.\nL'episodio inizia con un flashback sull'infanzia di Henry e Abby. Mentre i due bambini stanno giocando sulla spiaggia durante l'ultimo giorno delle vacanze estive, Henry dice a Abby di non voler tornare a casa e Abby gli sussurra qualcosa all'orecchio.\nShea e Madison raggiungono la baracca in cui si \u00e8 nascosto Sully e lo mettono al corrente sulla fuga di Wakefield. Il ragazzo riesce a recuperare una piccola imbarcazione e aiuta Shea e Madison a lasciare l'isola. Dopodich\u00e9 avvisa la guardia costiera della loro fuga proprio mentre Henry entra nella baracca chiedendogli di aiutarlo a cercare Trish. Si tratta in realt\u00e0 di una trappola: dopo averlo portato nel bosco, Henry confessa a Sully di essere il secondo assassino dell'isola, di essere il figlio di Wakefield, di essere stato lui, insieme al padre, a uccidere tutte le persone dell'isola, e successivamente lo uccide.\nCon uno sparo, Wakefield attrae l'attenzione di Abby e Jimmy, che si uniscono a Henry nella ricerca di Trish. I tre ritrovano il corpo sull'altare della chiesa e, pochi istanti dopo, Jimmy viene aggredito da Wakefield. Durante la colluttazione, un incendio divampa nella chiesa e Abby riesce a scappare, seguita da Henry. Nel bosco, la ragazza viene raggiunta da Henry e da Wakefield. Il ragazzo uccide il serial killer invece che Abby, ma la ragazza si rende conto che \u00e8 proprio Henry il complice. Prima che possa scappare, per\u00f2 Henry la colpisce e le fa perdere i sensi.\nNel frattempo, Shea e Madison sono state tratte in salvo dalla guardia costiera. Un agente spiega a Shea che, durante la perlustrazione dell'isola, fra le macerie della chiesa sono stati ritrovati vari corpi, fra cui Wakefield, Jimmy, Abby e Henry. \u00c8 dunque probabile che lei e sua figlia siano le uniche sopravvissute.\nIn realt\u00e0, Abby ed Henry sono ancora vivi: il ragazzo l'ha portata nella sua vecchia casa, e ora pianifica di passare il resto della sua vita con lei, completamente soli sull'isola, in quanto tutti li credono morti. Questo \u00e8 stato il motivo per cui ha deciso di organizzare il finto matrimonio con Trish nell'isola. A causa della fuga di Shea e Madison, tuttavia, la polizia sa che Wakefield aveva un complice, cos\u00ec Henry ha imprigionato Jimmy (dato che anche lui \u00e8 ancora vivo) col proposito di fargli firmare una confessione. Jimmy accetta, a patto di poter vedere Abby un'ultima volta. Quando si trovano faccia a faccia, la ragazza lo bacia e nel farlo gli passa un frammento metallico con cui prima aveva cercato di scassinare la porta della casa. Quindi riesce a colpire Henry e a fuggire. Il ragazzo la insegue fino alla scogliera e, all'ennesimo rifiuto da parte di Abby, le si avventa contro, ma viene fermato da Jimmy, che nel frattempo era riuscito a liberarsi. I due ragazzi cadono dalla scogliera: mentre Abby \u00e8 china su Jimmy, che ha perso i sensi, Henry le si avventa contro, ma la ragazza lo colpisce con l'arma che aveva gettato dalla scogliera poco prima. Dopo la morte di Henry, Abby e Jimmy vengono tratti in salvo.\nAl termine dell'episodio vengono mostrate alcune riprese fatte prima della partenza del battello: in ordine (dopo una breve introduzione da parte di Trish) Sully, Danny, Malcolm, Booth, Chloe, Cal e Abby fanno le loro congratulazioni ai futuri sposi. L'ultima ripresa riguarda Henry: il ragazzo dice di non vedere l'ora di sposarsi con la donna che ama, ma si mantiene sempre ambiguo, non pronunciando mai n\u00e9 il nome di Trish n\u00e9 quello di Abby.\nVITTIME: Christopher \"Sully\" Sullivan, John Wakefield, Henry Dunn\nSigh: L'ultimo respiro di Henry Dunn."}
{"id": "2388398", "revid": "287204", "url": "https://it.wikipedia.org/wiki?curid=2388398", "title": "Somvarpet", "text": " \nSomvarpet (o Somwarpet) \u00e8 una suddivisione dell'India, classificata come \"town panchayat\", di 7.218 abitanti, situata nel distretto di Kodagu, nello stato federato del Karnataka. In base al numero di abitanti la citt\u00e0 rientra nella classe V (da 5.000 a 9.999 persone).\nGeografia fisica.\nLa citt\u00e0 \u00e8 situata a 12\u00b0 35' 60 N e 75\u00b0 52' 0 E e ha un'altitudine di 1.026 .\nSociet\u00e0.\nEvoluzione demografica.\nAl censimento del 2001 la popolazione di Somvarpet assommava a 7.218 persone, delle quali 3.620 maschi e 3.598 femmine. I bambini di et\u00e0 inferiore o uguale ai sei anni assommavano a 831, dei quali 416 maschi e 415 femmine. Infine, coloro che erano in grado di saper almeno leggere e scrivere erano 5.408, dei quali 2.884 maschi e 2.524 femmine."}
{"id": "2388399", "revid": "1573940", "url": "https://it.wikipedia.org/wiki?curid=2388399", "title": "Palazzo Gaspare Basadonne", "text": "Il palazzo Gaspare Basadonne \u00e8 un edificio sito in via dei Giustiniani al civico 3 nel centro storico di Genova. L'edificio fu inserito nella lista dei palazzi iscritti ai Rolli di Genova.\nStoria e descrizione.\nDimenticato dalle guide cittadine pubblicate tra il XVIII e il XIX secolo, il palazzo appartiene all'antica famiglia di Gaspare Basadonne, incluso nel tessuto edilizio medievale che circonda l'area del mercato di San Giorgio. \nDiventato propriet\u00e0 di Bartolomeo Filippo Ferretto nel 1664, l'edificio viene ampliato e parzialmente ricostruito, occupando il suolo su cui insistevano due modeste unit\u00e0 immobiliari.\nQuesto radicale intervento di \"ricucitura\" ha dato alla costruzione un'identit\u00e0 compositiva tipica dell'architettura di palazzo, della quale, dopo innumerevoli trasformazioni, ben poco si coglie, se non la collocazione laterale della scala che si sviluppa su due rampe libere affacciate sul fianco.\nPassato al ramo del fratello Stefano Ferretto, la cui discendenza conserva il possesso fino alle soglie dell'Ottocento, l'edificio non mostra agli occhi dell'osservatore attento il fasto che un tempo lo aveva contraddistinto."}
{"id": "2388408", "revid": "287204", "url": "https://it.wikipedia.org/wiki?curid=2388408", "title": "Someshwar", "text": " \nSomeshwar (o Somaishwar) \u00e8 una suddivisione dell'India, classificata come \"census town\", di 20.098 abitanti, situata nel distretto del Kannada Meridionale, nello stato federato del Karnataka. In base al numero di abitanti la citt\u00e0 rientra nella classe III (da 20.000 a 49.999 persone).\nGeografia fisica.\nLa citt\u00e0 \u00e8 situata a 13\u00b0 30' 0 N e 75\u00b0 4' 0 E e ha un'altitudine di 337 .\nSociet\u00e0.\nEvoluzione demografica.\nAl censimento del 2001 la popolazione di Someshwar assommava a 20.098 persone, delle quali 9.963 maschi e 10.135 femmine. I bambini di et\u00e0 inferiore o uguale ai sei anni assommavano a 2.212, dei quali 1.137 maschi e 1.075 femmine. Infine, coloro che erano in grado di saper almeno leggere e scrivere erano 16.238, dei quali 8.468 maschi e 7.770 femmine."}
{"id": "2388410", "revid": "71433", "url": "https://it.wikipedia.org/wiki?curid=2388410", "title": "While She Was Out", "text": ""}
{"id": "2388411", "revid": "287204", "url": "https://it.wikipedia.org/wiki?curid=2388411", "title": "Siruguppa", "text": " \nSiruguppa \u00e8 una suddivisione dell'India, classificata come \"town panchayat\", di 42.862 abitanti, situata nel distretto di Bellary, nello stato federato del Karnataka. In base al numero di abitanti la citt\u00e0 rientra nella classe III (da 20.000 a 49.999 persone).\nGeografia fisica.\nLa citt\u00e0 \u00e8 situata a 15\u00b0 37' 60 N e 76\u00b0 54' 0 E e ha un'altitudine di 372 .\nSociet\u00e0.\nEvoluzione demografica.\nAl censimento del 2001 la popolazione di Siruguppa assommava a 42.862 persone, delle quali 21.664 maschi e 21.198 femmine. I bambini di et\u00e0 inferiore o uguale ai sei anni assommavano a 6.383, dei quali 3.361 maschi e 3.022 femmine. Infine, coloro che erano in grado di saper almeno leggere e scrivere erano 22.051, dei quali 13.022 maschi e 9.029 femmine."}
{"id": "2388412", "revid": "181699", "url": "https://it.wikipedia.org/wiki?curid=2388412", "title": "Sacrificio umano", "text": "Il sacrificio umano \u00e8 l'atto di uccidere uno o pi\u00f9 esseri umani, solitamente come offerta a una divinit\u00e0, come parte di un rito religioso. Il sacrificio umano \u00e8 stato praticato da diverse culture antiche lungo il corso della storia. Nelle culture antiche si parlava di sacrificio umano quando a una divinit\u00e0 venivano immolati degli uomini per propiziarsene i favori.\nLe vittime erano tipicamente uccise seguendo un predeterminato rituale, che avrebbe dovuto accontentare o placare gli dei, certi esseri spirituali o le anime dei defunti, ad esempio come offerta propiziatoria, oppure come sacrificio dei servitori di un re i quali venivano uccisi in modo da continuare a servire il loro padrone anche nella vita ultraterrena. Pratiche strettamente correlate si trovano in alcune societ\u00e0 tribali, come per il cannibalismo e coloro che vengono definiti come cacciatori di teste.\nCol sopraggiungere dell'et\u00e0 del ferro, assieme alle strutture connesse alle varie religioni (vedi periodo assiale), il sacrificio di esseri umani \u00e8 stato sempre meno comune in tutto il Vecchio Mondo, fino a esser considerato come un barbaro residuo dei tempi pre-moderni (vedi antichit\u00e0 classica). Nel Nuovo Mondo tuttavia il sacrificio di uomini ha continuato a esser diffuso a vari livelli fino al periodo della colonizzazione europea delle Americhe.\nI popoli che pi\u00f9 avevano sacrificato uomini per queste cause sono gli Aztechi, i Maya, ma anche i popoli della penisola arabica pre-islamica. Si hanno poi notizie di tali pratiche presso Cartagine e nelle colonie fenicie della Sardegna e della Sicilia e nell'antica Roma (fino all'epoca repubblicana). In genere la pratica era diffusa presso la maggior parte dei popoli antichi conosciuti.\nNei tempi moderni anche la pratica parallela del sacrificio animale \u00e8 praticamente scomparsa da tutte le principali religioni (o \u00e8 stato rifuso in termini di macellazione rituale) e il sacrificio umano \u00e8 divenuto estremamente raro. La maggior parte delle religioni condanna oggi la pratica, mentre le leggi odierne secolari lo trattano come un omicidio: all'interno di una societ\u00e0 che condanna il sacrificio umano, pu\u00f2 essere utilizzato anche il termine di assassinio rituale.\nEvoluzione e contesto.\nL'idea del sacrificio umano ha le sue radici nella pi\u00f9 profonda preistoria, uno dei fatti alla base dell'evoluzione del comportamento umano (vedi il grande balzo in avanti). Dalle sue occorrenze storiche sembra per lo pi\u00f9 associato con le culture nomadi del Neolitico, ai margini quindi delle grandi civilt\u00e0 emergenti di l\u00ec a poco.\nIl sacrificio di esseri umani \u00e8 stato praticato per una serie di occasioni diverse e in molte culture differenti; le varie motivazioni che gli stanno dietro son le stesse che motivano il sacrificio religioso in generale: il sacrificio, umano e no, \u00e8 destinato a portare fortuna e come maniera principe per pacificare eventuali divinit\u00e0 irate, per esempio nel contesto della dedicazione di un edificio come un tempio o un ponte. Una leggenda cinese a tal proposito narra che vi sono migliaia di persone sepolte sotto la Grande muraglia cinese.\nNel Giappone antico le leggende parlano di Hitobashira (letteralmente \"pilastro umano\") in cui fanciulle subivano la sepoltura da vivo alla base o in prossimit\u00e0 di alcune costruzioni per proteggerle contro disastri naturali o attacchi da parte di nemici; un tropo/motivo quasi identico appare anche nel poema epico albanese \"La costruzione di Scutari\", dove il sacrificio di una giovane madre che sta ancora allattando il proprio bambino non mancher\u00e0 di tenere al sicuro le mura e la citt\u00e0 stessa di Scutari (oggi nella punta a nord dell'Albania) dalle presenze malefiche di esseri soprannaturali (le \"Vila\", versione slava delle ninfe).\nPer la riconsacrazione della \"Grande Piramide\" (ovvero, il tempio maggiore) di Tenochtitl\u00e1n nel 1487, gli Aztechi riferiscono di aver fatto uccidere migliaia di prigionieri nel corso di pochi giorni; secondo lo storico-antropologo Ross Hassig autore di \"Aztec Warfare\" tra le 10 e le 80.000 persone sono state sacrificate in quella cerimonia.\nIl sacrificio umano pu\u00f2 anche avere l'intenzione di assicurarsi il favore degli dei prima di una guerra. Nella leggenda omerica la principessa Ifigenia doveva essere sacrificata dal padre Agamennone per favorirgli il successo nella guerra di Troia. Secondo la \"Bibbia\" Iefte promise di dedicare a Dio la prima creatura che lui avesse incontrato fuori dalla sua casa, se avesse vinto la battaglia contro gli Ammoniti; sar\u00e0 la sua unica figlia la prima a incontrarlo e a venirgli incontro con timpani e danze. Anche se vi \u00e8 qualche incertezza sul fatto che questo possa esser stato non un sacrificio umano ma una consacrazione, le fonti accademiche lo discutono nel contesto sacrificale tracciando i dovuti paralleli con il sacrificio (mancato) di Isacco da parte di Abramo.\nIn alcune nozioni di vita dopo la morte, il defunto pu\u00f2 beneficiare delle vittime uccise durante il suo funerale: i mongoli, gli sciti e i primi abitanti dell'antico Egitto (vedi Sacrifici umani nell'antico Egitto), oltre a vari capi e governanti della Mesoamerica (vedi Sacrifici umani nella cultura azteca), potevano condurre con s\u00e9 nell'aldil\u00e0 la maggior parte del proprio nucleo familiare, compresi servi e concubine, che venivano uccisi o sepolti vivi dentro la tomba del padrone di modo che potessero continuare a servirlo anche nella vita ultraterrena.\nNell'antica Roma sacrifici umani furono praticati fino alla battaglia di Canne compresa.\nNel 226 a.C. (o nel 228) Roma era sotto la minaccia dei Galli e, in ottemperanza con quanto stabilito dai Libri sibillini e per ingraziarsi le divinit\u00e0, due Galli e due Greci furono sepolti vivi nel Foro Boario (o forse nel Foro romano vero e proprio).\nIl medesimo sacrificio fu reiterato - come attestato da Tito Livio - prima della battaglia di Canne, nel 216 a.C., e ad essere sacrificati furono ancora due Celti e due Greci.\n\u00c8 da notare il sacrificio di 300 notabili della citt\u00e0 di Perugia compiuto da Ottaviano Augusto nel 41 a. C. dopo la conquista di questa citt\u00e0 nel corso del \"Bellum Perusinum\". (Svetonio \"Augusto\" 15 e Cassio Dione \"Storia Romana\" XXXXVIII, 14, 3 - 4)\nUn altro fine del sacrificio umano era la divinazione tramite le membra del corpo della vittima; secondo quanto ne riferisce Strabone i Celti e gli Etruschi accoltellavano la vittima con una spada e interpretavano il futuro dagli spasmi della sua morte.\nLa \"caccia alla testa\" \u00e8 la pratica di prendere la testa di un avversario ucciso e utilizzarla per scopi cerimoniali o magici, o per ragioni di prestigio; sono stati trovati cacciatori di teste in molte societ\u00e0 tribali pre-moderne."}
{"id": "2388414", "revid": "1573940", "url": "https://it.wikipedia.org/wiki?curid=2388414", "title": "Palazzo Giulio Sale", "text": "Il palazzo Giulio Sale, anche conosciuto come palazzo Brignole Sale, \u00e8 un edificio sito in piazza Embriaci al civico numero 5 nel centro storico di Genova. L'edificio fu inserito nella lista dei palazzi iscritti ai Rolli di Genova.\nStoria e descrizione.\nOriginariamente identificato come \"domus\" con torre (oggi Torre Embriaci) della famiglia Embriaci, il palazzo venne ceduto ai Cattaneo (1514) quando il ceppo originario, mitico erede delle imprese crociate, non aveva pi\u00f9 l'autorevolezza di Guglielmo Embriaco conquistatore di Gerusalemme.\nNel 1583 \u00e8 acquistato da Giulio Sale, marchese di Groppoli, che lo ristruttura due anni dopo, secondo i canoni contemporanei. Nel 1606 si rende necessario un intervento per formare un'ala su via Mascherona. Dopo il 1607 il palazzo passa al genero, Giovanni Francesco Brignole Sale (doge della Repubblica di Genova nel 1635 - 1637), che vi apporta le trasformazioni leggibili nella fisionomia attuale. \nOltre ad una quadratura esterna, di cui rimangono pochi segni, vi sarebbero ancora affreschi attribuiti a Giovanni Andrea Ansaldo \"Sansone e Dalila\", \"Sansone abbatte il Tempio\", \"Ester dinnanzi ad Assuero\".\nNel 1616 si verifica il primo intervento di sopraelevazione, a partire dal 1680 inizia il progressivo declino della costruzione che rimane ai Brignole Sale fino al 1869, anno in cui passa ai Melzi d'Eril per eredit\u00e0.\nDell'impianto originario sono tuttora visibili l'atrio di ingresso con volta a padiglione lunettato al piano terra e lo scalone voltato a crociera che conduce al piano nobile.\nL'elemento pi\u00f9 monumentale \u00e8 la torre del XII secolo, che ha subito interventi di accorpamento in epoca cinquecentesca, lavori di restauro nel 1926 (Orlando Grosso) e anche bruciature di saette, pur essendo fra le poche, molto connotate politicamente, salvate dai periodici cambi di governo. Oggi il palazzo, posto sulla collina di Castello, risulta frazionato in numerose unit\u00e0 abitative."}
{"id": "2388415", "revid": "729019", "url": "https://it.wikipedia.org/wiki?curid=2388415", "title": "Silence (Gigi D'Agostino)", "text": "Silence \u00e8 un singolo di Gigi D'Agostino dal suo album \"L'amour toujours II\". La canzone d\u00e0 il nome anche a due ep che hanno accompagnato l'album contenendo alcuni remix: ' e '. Nell'album \u00e8 contenuta una versione chiamata \"To Comprehend the Conditioning\", ma quella pi\u00f9 famosa e utilizzata nel video \u00e8 la \"vision 4\". Esiste una versione in lingua portoghese chiamata \"Vai Ser Amor\" di Luigi Mangini.\nIl video.\nIl video \u00e8 un cartone animato che si apre con un bambino in volo. Poi la scena passa nel Far West, Silenceville, dove Gigi D'Agostino si ritrova a registrare una serie di scene di duello ogni volta disastrose. Alla fine sia lui che il suo \"avversario\" ballano sulle note della canzone.\nTracce.\nCD-SINGOLO\nCD PROMO\nVINYL\nCD-MAXI"}
{"id": "2388422", "revid": "287204", "url": "https://it.wikipedia.org/wiki?curid=2388422", "title": "Sirsi", "text": " \nSirsi \u00e8 una citt\u00e0 dell'India di 58.711 abitanti, situata nel distretto del Kannada Settentrionale, nello stato federato del Karnataka. In base al numero di abitanti la citt\u00e0 rientra nella classe II (da 50.000 a 99.999 persone).\nGeografia fisica.\nLa citt\u00e0 \u00e8 situata a 14\u00b0 37' 0 N e 74\u00b0 50' 60 E e ha un'altitudine di 589 .\nSociet\u00e0.\nEvoluzione demografica.\nAl censimento del 2001 la popolazione di Sirsi assommava a 58.711 persone, delle quali 29.824 maschi e 28.887 femmine. I bambini di et\u00e0 inferiore o uguale ai sei anni assommavano a 6.813, dei quali 3.460 maschi e 3.353 femmine. Infine, coloro che erano in grado di saper almeno leggere e scrivere erano 46.440, dei quali 24.581 maschi e 21.859 femmine."}
{"id": "2388423", "revid": "287204", "url": "https://it.wikipedia.org/wiki?curid=2388423", "title": "Joseph Cerrito", "text": "\u00c8 stato il capo della Famiglia mafiosa di San Jose, dal 1959, al 1978 anno della sua morte.\nBiografia.\nI primi anni.\nGiuseppe Cerrito nacque a Palermo ma negli anni venti emigr\u00f2 con la sua famiglia in America, dove stabilendosi a Brooklyn. Divenuto ufficialmente un \"uomo d'onore\" nelle locali cosche mafiose, all'inizio degli anni quaranta decise di stabilirsi a San Jose, la terza citt\u00e0 pi\u00f9 grande della California, controllata completamente dalla locale Famiglia mafiosa, guidata all'epoca dal boss Onofrio Sciortino.\nAscesa al potere.\nAll'inizio degli anni cinquanta, Cerrito divenne il vicecapo della cosca. Nel 1957, fu sospettato dalle autorit\u00e0 di aver partecipato alla famosa Riunione di Apalachin, nello stato di New York, in rappresentanza della Famiglia di San Jose. Nel 1959 Sciortino mor\u00ec di cause naturali, e Cerrito divenne il boss della famiglia.\nGli anni da boss.\nNell'ottobre del 1964, fu identificato dalla polizia nella natia Palermo, mentre si trovava in macchina assieme a Frank Garofalo, sottocapo della Famiglia Bonanno. Cerrito era considerato dalle autorit\u00e0 italiane e americane uno dei capi del traffico di eroina, dalla Sicilia verso gli Stati Uniti. Cerrito era inoltre considerato uno degli uomini d'affari pi\u00f9 importanti della citt\u00e0, infatti come attivit\u00e0 legali era il proprietario di due grosse concessionarie di automobili, una nel centro di San Jose, ed un'altra nella cittadina vicina di Los Gatos. Alla fine degli anni sessanta, assieme a Peter Misuraca, uno dei suoi uomini di fiducia, fu accusato dall'FBI e dalle autorit\u00e0 giudiziarie di un'estorsione ad un grosso Hotel di Reno nel Nevada, ma le accuse contro di lui caddero.\nGli ultimi anni.\nNel 1968 il magazine LIFE lo descrisse pubblicamente come il capomafia di San Jose. Cerrito cit\u00f2 il giornale per diffamazione, ma il caso fu respinto. Cerrito \u00e8 ricordato come il boss mafioso pi\u00f9 potente della storia di San Jose, infatti sotto la sua guida la cosca aument\u00f2 notevolmente in ricchezza ed in potere grazie ai suoi molteplici agganci con numerosi senatori della California. Giuseppe Cerrito mor\u00ec di cause naturali nel 1978."}
{"id": "2388427", "revid": "287204", "url": "https://it.wikipedia.org/wiki?curid=2388427", "title": "Siralkoppa", "text": " \nSiralkoppa (o Siraikoppa, Shiralakoppa) \u00e8 una suddivisione dell'India, classificata come \"town panchayat\", di 14.501 abitanti, situata nel distretto di Shimoga, nello stato federato del Karnataka. In base al numero di abitanti la citt\u00e0 rientra nella classe IV (da 10.000 a 19.999 persone).\nGeografia fisica.\nLa citt\u00e0 \u00e8 situata a 14\u00b0 22' 60 N e 75\u00b0 15' 0 E e ha un'altitudine di 594 .\nSociet\u00e0.\nEvoluzione demografica.\nAl censimento del 2001 la popolazione di Siralkoppa assommava a 14.501 persone, delle quali 7.303 maschi e 7.198 femmine. I bambini di et\u00e0 inferiore o uguale ai sei anni assommavano a 2.118, dei quali 1.094 maschi e 1.024 femmine. Infine, coloro che erano in grado di saper almeno leggere e scrivere erano 9.880, dei quali 5.140 maschi e 4.740 femmine."}
{"id": "2388431", "revid": "287204", "url": "https://it.wikipedia.org/wiki?curid=2388431", "title": "Sira (India)", "text": " \nSira \u00e8 una citt\u00e0 dell'India di 50.056 abitanti, situata nel distretto di Tumkur, nello stato federato del Karnataka. In base al numero di abitanti la citt\u00e0 rientra nella classe II (da 50.000 a 99.999 persone).\nGeografia fisica.\nLa citt\u00e0 \u00e8 situata a 13\u00b0 44' 43 N e 76\u00b0 54' 33 E e ha un'altitudine di 661 .\nSociet\u00e0.\nEvoluzione demografica.\nAl censimento del 2001 la popolazione di Sira assommava a 50.056 persone, delle quali 25.857 maschi e 24.199 femmine. I bambini di et\u00e0 inferiore o uguale ai sei anni assommavano a 6.502, dei quali 3.392 maschi e 3.110 femmine. Infine, coloro che erano in grado di saper almeno leggere e scrivere erano 33.419, dei quali 18.501 maschi e 14.918 femmine."}
{"id": "2388432", "revid": "1313191", "url": "https://it.wikipedia.org/wiki?curid=2388432", "title": "Bertigaro", "text": "Bertigaro (\"Bertigh\u00e8\" nel dialetto locale) \u00e8 una frazione di 69 abitanti del comune di Borzonasca, nella valle Sturla, a 650 metri sul livello del mare. La frazione dista circa 9 chilometri a nord dal centro urbano del capoluogo, raggiungibile attraverso la strada provinciale 586 della Valle dell'Aveto.\nGeografia fisica.\n\u00c8 situato su una paleo frana che, nel lato verso il torrente Sturla \u00e8 in movimento \"geologico\" per la naturale erosione delle acque. Gode di una grande vista panoramica sul monte Ramaceto, il passo della Forcella e l'acrocoro dell'alta valle Sturla; nelle giornate invernali dai vicini crinali si pu\u00f2 vedere il mare e la Corsica. Intorno al villaggio qualche nocciolo, alberi da frutta e grandi boschi di castagno in abbandono testimoniano una civilt\u00e0 contadina che per molti secoli \u00e8 sopravvissuta con i pochi prodotti della terra, la cosiddetta \"civilt\u00e0 della castagna\". La frazione \u00e8 completata da tre piccoli nuclei abitati che sorgono poco distante: Pror\u00e8, Merli e Posisciun.\nIl borgo si \u00e8 sviluppato al crocevia di due antiche mulattiere di cui la principale, in direzione nord sud dal mare, attraverso Borzonasca, risaliva la valle passando per il crinale appenninico alla Cappelletta delle Lame per poi discendere verso Rezzoaglio, Magnasco (Rezzoaglio) e di qui verso Piacenza. L'altra strada di collegamento \"in costa\" collegava i vari paesi di Stibiveri e Reizasca da un lato e dall'altro Temossi, Gazzolo e quindi verso la valle di Sopralacroce.\nLe case sono inframmezzate alle \"fasce\", piccole porzioni di terra racchiusa da muri di pietra a secco, e coltivate ad ortaggi, patate e granoturco in prevalenza, mentre appena oltre il confine antropizzato sono boschi.\nInteressante il sistema di irrigazione, il \"beo\", insieme di canali scavati nel terreno o nella roccia che portano l'acqua del torrente Sturla ai campi tuttora in gran parte funzionante grazie al lavoro volontario degli abitanti. Il sistema \u00e8 molto antico ed \u00e8 simile alle reti di \"bisse\" che si trovano in Svizzera o ai \"Falaji\" in Oman per citarne alcuni.\nLe localit\u00e0 vicine sono Temossi, Stibiveri, La Squazza, Malanotte e Campori mentre poco sopra si trovano i laghi di Giacopiane dove si arriva con una piacevole passeggiata attraverso i boschi, partendo dalla localit\u00e0 Villa Jensy.\nStoria.\nLe sue origini certe risalgono all'alto medioevo quando Ottone I di Sassonia nel 972 lo cita come \"Butigarinum\" insieme alla vicina \"Temosum\" (Temossi).\nVerso la fine del XIX secolo, cos\u00ec come altre zone della Liguria, la valle Sturla e quindi anche Bertigaro fu interessata da un forte movimento migratorio verso il continente americano, soprattutto verso New York e lo stato della California.\nIl cognome prevalente, Cella, deriva molto probabilmente dalle \"celle\" monastiche dell'abbazia di San Colombano di Bobbio nel piacentino, diffuse in questa parte di Appennino con insediamenti importanti quali Borzone (abbazia di Borzone) e Villa Cella, villaggio appena oltre il crinale."}
{"id": "2388433", "revid": "392357", "url": "https://it.wikipedia.org/wiki?curid=2388433", "title": "Nuto Navarrini", "text": "Nuto Navarrini era figlio d'arte, il padre Zenobio era direttore della \u201cPrimaria\u201d Compagnia di operette Lombardo n. 1.\n\u00c8 stato sposato quattro volte: dopo le prime nozze con la danzatrice classica Sofia Laurenzi, morta di parto, si spos\u00f2 nel 1939, con l'attrice Isa Bluette quando questa si trovava in punto di morte; successivamente spos\u00f2 la \"soubrette\" Vera Rol, da cui si separ\u00f2 nel 1971 ed il 30 marzo 1972 ottenne la sentenza di divorzio, ed infine sempre nel 1972 spos\u00f2 Milena Benigni, da cui aveva avuto nel 1945 un figlio, Urano Benigni, nato a Verona, divenuto poi calciatore del , riconosciuto appunto solo nel 1972.\nBiografia.\nAttore di formazione prettamente teatrale, si indirizz\u00f2 dagli anni trenta all'avanspettacolo - in particolare al fianco di Gea della Garisenda - con la creazione di diverse macchiette comiche.\nPer il cinema fu interprete anche di film dell'epoca del cinema muto: \"Il delitto della via di Nizza\", del 1913 e \"La reginetta delle rose\", dell'anno successivo. Nel primo venne diretto dal regista Henri \u00c9ti\u00e9vant; nel secondo, da Luigi Sapelli. Durante il periodo successivo all'armistizio del 1943 fu capitano nelle Brigate Nere.\nCaratterista di fama, nella sua filmografia, pur non particolarmente ampia, figurano film di un qualche pregio fra cui alcuni di genere comico come \"I due sergenti\", girato nel 1951.\n\u00c8 sepolto nel Cimitero monumentale di Torino\nTeatro.\nIl 13 dicembre 1919 \u00e8 Cl\u00e9o de M\u00e9rode nella \"premi\u00e8re\" al Teatro Quirino di Roma di \"S\u00ec\" di Pietro Mascagni.\nAl Teatro Reinach di Parma dal 28 gennaio al 14 febbraio 1922 \u00e8 nel cast della \"Primaria\" Compagnia di operette Lombardo n. 1 come ad esempio Bisson in \"Madama di Tebe\" e \"S\u00ec\", dal 21-30 ottobre 1925 e dal 1-12 giugno 1928 con la Compagnia di operette e f\u00e9eries cav. Luigi Maresca.\nAl Teatro Lirico di Milano \u00e8 Tick Cock-Tail nella prima assoluta di \"Primarosa\" di Giuseppe Pietri il 29 ottobre 1926 e Coty nella prima assoluta di \"Gigolette\" di Carlo Lombardo il 30 dicembre successivo.\nAl Teatro La Fenice di Venezia con la Compagnia dei Grandi Spettacoli d'Arte Operettistica con Ines Lidelba e Nella De Campi debutta nel 1927 il 7 febbraio come Petit- Gris in \"Cin Ci La\", il 10 febbraio Tick Cock-Tail in \"Primarosa\" di Giuseppe Pietri, il 14 febbraio La Gaffe ne \"Il Paese dei Campanelli\", il 16 febbraio Chic in \"Scugnizza\", il 21 febbraio Celestino in \"Santarellina\" (Mam'zelle Nitouche) di Florimond Ronger detto Herv\u00e9 in una serata in suo onore, il 22 febbraio Flan ne \"La bambola della prateria\" di Carlo Lombardo e musica di Bela Zerkovitz e il 27 febbraio Coty in \"Gigolette\" di C. Lombardo e Giovacchino Forzano con musica di Franz Leh\u00e1r.\nEntrato in compagnia con Isa Bluette, Nuto Navarrini - il cui \"look\" era caratterizzato da una scriminatura centrale nei capelli e da un ampio sorriso - recuper\u00f2 il suo amore per il jazz portando in giro per l'Italia la \"Jazz Revue\", che debutt\u00f2 il 1\u00ba maggio 1931 e che concluse le repliche solo nel marzo dell'anno successivo. Con Isa Bluette, Navarrini port\u00f2 in scena anche una serie di riviste-operetta: \"Madama Poesia\", \"Poesia senza veli\", \"Il ratto delle Cubane\", \"Questa \u00e8 la verit\u00e0\".\nDopo la morte di Isa Bluette e il suo nuovo sodalizio sentimentale e professionale con Vera Rol, Navarrini, simpatizzante del fascismo, cre\u00f2 spettacoli in funzione propagandistica per il regime: fra gli altri, \"Il diavolo nella giarrettiera\" (operetta di Giovanni D'Anzi portata in scena anche al Teatro Reinach di Parma nel febbraio 1944 dalla Compagnia di riviste Nuto Navarrini) e \"I cadetti di Rivafiorita\", stagione 1944-1945, e che gli fecero ottenere una nomina \"ad honorem\" di capitano della Milizia Volontaria per la Sicurezza Nazionale della Repubblica Sociale Italiana nel gruppo intitolato a Ettore Muti.\nL'ultimo spettacolo in questa chiave della compagnia Navarrini-Rol fu \"La Gazzetta del sorriso\": Vera Rol simboleggiava l'Italia molestata dagli USA, rappresentati da un \"negro\" violentatore. Navarrini incluse nello spettacolo un motivetto - intitolato \"Tre lettere\" e scritto da D'Anzi - di contenuto chiaramente antipartigiano.\nDopo il 25 aprile, la coppia fu sottoposta ad una resa dei conti: Vera Rol, a cui furono tagliati i capelli a zero, venne \"esibita\" a Milano come collaborazionista. Tuttavia la coppia, sottoposta a processo, fu assolta per insufficienza di prove dall'accusa di collaborazionismo.\nLa compagnia ritorn\u00f2 ad esibirsi, dopo un forzato riposo dovuto alla cattiva pubblicit\u00e0 che le era derivata dal dopoguerra, non pi\u00f9 al nord Italia - dove si era formata - ma a Roma. Il nuovo spettacolo di teatro di rivista aveva come titolo: \"L'imperatore si diverte\", su testi di Gelich e Bracchi.\nPer il Teatro Verdi (Trieste) nel \"Castello di San Giusto\" nel 1954 \u00e8 Zanetto Pesamenole (Donna Pasqua), in \"Al cavallino bianco\" con Anna Campori ed Elvio Calderoni per la regia di Vito Molinari trasmesso anche dalla televisione, nel 1955 Mustaf\u00e0 Bey in \"Ballo al Savoy\" di Paul Abraham e nel 1958 \"La duchessa di Chicago\" con Irene Callaway, Sergio Tedesco e la Campori per la regia di Mario Lanfranchi (di cui esiste un video di una ripresa televisiva).\nNavarrini prosegu\u00ec l'attivit\u00e0 d'attore leggero anche nel cinema interpretando poi nuovamente a teatro, nella stagione 1962-1963, la ripresa di \"Buonanotte Bettina\" di Garinei e Giovannini, al fianco di Walter Chiari e Alida Chelli, subentrata a Delia Scala.\nTelevisione.\nNavarrini ha portato in televisione negli anni cinquanta e sessanta alcune operette - settore da cui proveniva - e fu brillante interprete anche nella miniserie televisiva \"Le avventure di Laura Storm\", dove recit\u00f2 a fianco di Lauretta Masiero diretto da Camillo Mastrocinque.\nAgli albori della RAI partecip\u00f2 (19 giugno 1956) alla trasmissione televisiva \"Lui e Lei\", presentata da Nino Taranto e Delia Scala, al fianco di Nino Besozzi, Gianni Agus, Ferruccio Amendola, Aldo Giuffr\u00e9, Carla Macelloni, Sandra Mondaini, Isa Pola ed Esperia Sperani (la regia era di Vito Molinari).\nNel 1957 ha partecipato, insieme a Tina De Mola, a una serie della rubrica pubblicitaria televisiva \"Carosello\" pubblicizzando il detersivo Tot della B.P.D."}
{"id": "2388434", "revid": "24211806", "url": "https://it.wikipedia.org/wiki?curid=2388434", "title": "SAV Vacallo", "text": ""}
{"id": "2388435", "revid": "24211809", "url": "https://it.wikipedia.org/wiki?curid=2388435", "title": "Tabaristan", "text": ""}
{"id": "2388436", "revid": "287204", "url": "https://it.wikipedia.org/wiki?curid=2388436", "title": "Sindhnur", "text": " \nSindhnur \u00e8 una citt\u00e0 dell'India di 61.292 abitanti, situata nel distretto di Raichur, nello stato federato del Karnataka. In base al numero di abitanti la citt\u00e0 rientra nella classe II (da 50.000 a 99.999 persone).\nGeografia fisica.\nLa citt\u00e0 \u00e8 situata a 15\u00b0 46' 60 N e 76\u00b0 46' 0 E e ha un'altitudine di 376 .\nSociet\u00e0.\nEvoluzione demografica.\nAl censimento del 2001 la popolazione di Sindhnur assommava a 61.292 persone, delle quali 31.376 maschi e 29.916 femmine. I bambini di et\u00e0 inferiore o uguale ai sei anni assommavano a 9.341, dei quali 4.764 maschi e 4.577 femmine. Infine, coloro che erano in grado di saper almeno leggere e scrivere erano 32.896, dei quali 19.672 maschi e 13.224 femmine."}
{"id": "2388443", "revid": "171091", "url": "https://it.wikipedia.org/wiki?curid=2388443", "title": "Stradario di Aosta", "text": "Elenco delle strade di Aosta.\nCaratteristica dell'odonomastica aostana \u00e8 il suo essere interamente bilingue italiano-francese.\nIn alcuni casi le forme in italiano sono state ottenute dalla traduzione di quelle francofone preesistenti, come per \"Via Caduti del lavoro\", da \"Rue Victimes du travail\"; in altri casi invece le forme francofone preesistenti non sono state tradotte in quanto caratteristiche della toponomastica originale, come per \"Via Trotechin\", da \"Rue Trotechin\".\nNel caso di odonimi riferiti a persone, talvolta nella resa nelle due lingue si \u00e8 preferito tradurre i nomi, come nel caso di \"Via Arturo Verraz\", dal francese \"Rue Arthur Verraz\".\nAlcune vie presentano unicamente la versione in francese."}
{"id": "2388445", "revid": "287204", "url": "https://it.wikipedia.org/wiki?curid=2388445", "title": "Sindgi", "text": " \nSindgi (o Sindagi) \u00e8 una citt\u00e0 dell'India di 27.749 abitanti, situata nel distretto di Bijapur, nello stato federato del Karnataka. In base al numero di abitanti la citt\u00e0 rientra nella classe III (da 20.000 a 49.999 persone).\nGeografia fisica.\nLa citt\u00e0 \u00e8 situata a 16\u00b0 55' 0 N e 76\u00b0 13' 60 E e ha un'altitudine di 499 .\nSociet\u00e0.\nEvoluzione demografica.\nAl censimento del 2001 la popolazione di Sindgi assommava a 27.749 persone, delle quali 14.252 maschi e 13.497 femmine. I bambini di et\u00e0 inferiore o uguale ai sei anni assommavano a 4.333, dei quali 2.272 maschi e 2.061 femmine. Infine, coloro che erano in grado di saper almeno leggere e scrivere erano 15.603, dei quali 9.046 maschi e 6.557 femmine."}
{"id": "2388449", "revid": "729019", "url": "https://it.wikipedia.org/wiki?curid=2388449", "title": "Operazione Arc Light", "text": "Operazione Arc Light (luce d'arco in lingua inglese) consistette nell'impiego dal 1965 dei B-52 Stratofortress come bombardieri convenzionali dalla base di Guam. Per estensione, Arc light, e a volte Arclight, \u00e8 il nome in codice ed il termine comune quando ci si riferisce all'uso, durante la guerra del Vietnam, del B-52 Stratofortress come aereo da appoggio tattico CAS assistito dal 1st Combat Evaluation Group in funzione di controllo radar da terra delle missioni di bombardamento.\nNel 1964, l'aviazione degli Stati Uniti inizi\u00f2 ad addestrare gli equipaggi dei bombardieri strategici nucleari all'utilizzo di munizioni convenzionali. Attraverso il progetto \"Big Belly\" (grossa pancia in lingua inglese), tutti i B-52D furono modificati in modo da poter trasportare 30 tonnellate di bombe convenzionali. I B-52 furono schierati presso le basi dell'aviazione di Guam e della Thailandia. Le operazioni Arc light erano per la maggior parte missioni di supporto tattico contro basi militari vietnamite, concentrazioni di truppe e linee di approvvigionamento.\nIl primo utilizzo di questi bombardieri pesanti nel sudest asiatico avvenne il 18 giugno del 1965. Partendo dalla base di Andersen, nell'isola di Guam, 27 B-52 utilizzarono bombe da 750 e 1,000\u00a0lb per attaccare una roccaforte vietnamita. Durante questa missione due B-52F furono distrutti per una collisione in aria, con 8 membri dell'equipaggio morti; un altro non fu in grado di eseguire il rifornimento in volo. La missione, effettuata sulla provincia di Binh Duong, si rivel\u00f2 un insuccesso in quanto la ricognizione a terra non rilev\u00f2 danni materiali significativi e poche vittime tra i vietcong.\nLe missioni venivano compiute da tre velivoli in formazione, questa configurazione veniva comunemente denominata \"cellula\", e veniva utilizzata anche nelle missioni di appoggio tattico di truppe di terra. Sganciando le bombe da 30.000 piedi, i B-52 non venivano n\u00e9 visti n\u00e9 sentiti dai soldati sul campo fino all'arrivo a terra del terribile carico di distruzione.\nI B-52 furono determinanti nella distruzione delle unit\u00e0 assedianti nella battaglia di Khe Sanh nel 1968 e nella battaglia di An Loc e a Kontum nel 1972.\nLe missioni Arc Light continuarono fino alla fine delle ostilit\u00e0 il 15 agosto 1973. Fra il giugno 1965 e l'agosto i B-52 effettuarono 126.615 missioni sul sudest asiatico (di cui il 55% sul Vietnam del Sud, il 27% in Laos ed il 12% in Cambogia), sganciando un totale di 2,9 milioni di tonnellate di bombe. Durante queste operazioni furono perduti 31 B-52: 18 per reazione nemica e 13 per incidenti di volo."}
{"id": "2388451", "revid": "830939", "url": "https://it.wikipedia.org/wiki?curid=2388451", "title": "Dewi Driegen", "text": "Carriera.\nDewi Driegen viene scoperta all'et\u00e0 di tredici anni dalla Elite Model Management nella sua citt\u00e0 natale Amsterdam, ma decide di terminare gli studi prima di lanciarsi nel mondo della moda. Infatti dopo aver compiuto diciotto anni, la Driegen inizia a sfilare a Parigi e Milano per marchi come Valentino e Versace.\nLa prima campagna pubblicitaria che vede la modella protagonista risale all'autunno 2002, e la vede lavorare per Balenciaga, ed in seguito per Armani Exchange, Gucci, New York &amp; Company, Versus, Barneys e molti altri. \u00c8 inoltre comparsa sulle copertine di \"Vogue Russia\" nel dicembre 2002, \"Vogue UK\" ed \"i-D\" nel marzo 2003, fra le altre. Dewi Driegen ha anche lavorato per le sfilate di Victoria's Secret nel 2002 e nel 2003.\nFra le altre esperienze della modella si possono citare Alberta Ferretti, Alexander McQueen, Chanel, Christian LaCroix, D&amp;G, Emanuel Ungaro Givenchy ed il calendario Pirelli 2004."}
{"id": "2388452", "revid": "647919", "url": "https://it.wikipedia.org/wiki?curid=2388452", "title": "Cisterne Romane", "text": ""}
{"id": "2388453", "revid": "109651", "url": "https://it.wikipedia.org/wiki?curid=2388453", "title": "Armani Exchange", "text": ""}
{"id": "2388458", "revid": "110157", "url": "https://it.wikipedia.org/wiki?curid=2388458", "title": "Stara Wie\u015b (Brzoz\u00f3w)", "text": "Stara Wie\u015b \u00e8 una frazione di circa 3.500 abitanti della Polonia sud-orientale (voivodato della Precarpazia), frazione del comune di Brzoz\u00f3w.\nStoria.\nIl territorio dell'attuale Stara Wie\u015b, che si trovava presso una foresta di betulle, venne concesso dal re di Polonia Casimiro il Grande a un suo cavaliere, Stefan Wojosta, con il permesso di fondarvi un insediamento (2 ottobre 1359): la cittadina costruitavi venne chiamata Brzoz\u00f3w (dal polacco \"Brzoza\", ovvero betulla).\nVerso la fine del XIV secolo, per motivi strategico-militari, il centro urbano venne spostato pi\u00f9 a sud e l'insediamento originale prese il nome di Stara Wie\u015b (cio\u00e8 \"vecchia frazione\").\nVi ha sede la congregazione delle Piccole Ancelle dell'Immacolata Concezione.\nArte.\nA Stara Wie\u015b sorgono la chiesa del \"Corpus Christi\", costruita tra il 1359 e il 1375, e quella della Nativit\u00e0 di Nostra Signora, eretta a partire dal 1698 sul sito di un edificio ligneo precedente."}
{"id": "2388459", "revid": "1318658", "url": "https://it.wikipedia.org/wiki?curid=2388459", "title": "Tributo", "text": "Il tributo \u00e8 un prelievo coattivo di ricchezza sui cittadini contribuenti, secondo quanto fissato dal sistema tributario di uno Stato, regolamentato dal rispettivo diritto tributario.\nIl tributo \u00e8 richiesto generalmente dallo Stato, da un ente pubblico o da un'altra pubblica amministrazione, espressione dell'esercizio della potest\u00e0 d'imperio di un ente sovrano. Nel linguaggio corrente per indicare i tributi viene spesso usato, impropriamente, il termine \"tasse\". L'ammontare dei tributi riscossi dallo Stato \u00e8 detto gettito fiscale.\nClassificazione.\nI tributi si dividono in:\nFunzioni.\nTre sono le funzioni del tributo: acquisitiva, redistributiva, promozionale.\nIndici statistici.\nLa pressione tributaria (P) \u00e8 il rapporto fra l'entit\u00e0 dei tributi (T) e il reddito nazionale o PIL (Y): P = T / Y.\nQuesto indice mostra la parte di reddito nazionale che ogni anno viene assorbita dai tributi.\nTale concetto pu\u00f2 essere inteso in senso stretto, considerando solo imposte e tasse, oppure considerando anche tutti i contributi. In questo caso i teorici sono dibattuti, dato che alcuni li scartano mentre altri denominano la pressione tributaria \"pressione fiscale\". Ad oggi, su questo concetto non vi \u00e8 unanimit\u00e0.\nEffetti economici del prelievo tributario.\nSecondo la teoria keynesiana, un incremento dei tributi pu\u00f2 far diminuire consumi e investimenti, facendo crescere la spesa pubblica, nonch\u00e9 deprimendo la propensione al risparmio. L'economista Arthur Laffer ha studiato la relazione fra gettito e aliquota, dando origine alla Curva di Laffer.\nTributi in Italia.\nL'art. 23 della Costituzione della Repubblica italiana afferma il principio secondo il quale:\nSecondo la giurisprudenza della Corte Costituzionale sono definibili tributi quelle entrate erariali caratterizzate dalla:\nTributi e Costituzione.\nNella Costituzione diverse norme disciplinano i tributi:\nIl principio di capacit\u00e0 contributiva.\nL\u2019articolo 53 della Costituzione italiana sancisce il principio di capacit\u00e0 contributiva; esso prevede che l\u2019onere fiscale sia commisurato alla forza economica del contribuente.\nL'attuazione di una tassazione ambientale, in particolare l\u2019applicazione del \u201cchi inquina paga\u201d, ha suscitato dei dubbi di costituzionalit\u00e0 rispetto a tale principio. Infatti la lettura tradizionale di questa norma prevede che solo gli indici con un valore monetario siano presupposti idonei del tributo, adatti a costituire la base imponibile.\nDi conseguenza ci si chiede se l\u2019ambiente e la capacit\u00e0 di inquinare siano suscettibili di una valutazione patrimoniale. Non tutti condividono questa interpretazione \u201cmobile\u201d del principio di capacit\u00e0 contributiva: si sostiene che questa non pu\u00f2 che consistere nel possesso concreto e attuale di mezzi economici per pagare le imposte. Alcuni autori in tal senso hanno criticato l\u2019introduzione dell\u2019Irap, poich\u00e9 essa assume come indice di capacit\u00e0 contributiva l'attitudine a produrre reddito e non l'esistenza del reddito medesimo; altri assumono posizioni consimili proprio riguardo l\u2019imposizione ambientale.\nLe riforme fiscali propongono l\u2019inserimento dell\u2019inquinamento prodotto o dell\u2019energia consumata tra gli elementi utili per individuare la capacit\u00e0 contributiva del contribuente. Cos\u00ec, a parit\u00e0 di base imponibile, si ravvisa una minore forza economica in capo a chi ha realizzato il presupposto del tributo in modo ecologicamente pi\u00f9 sostenibile.\nIl tributo ambientale \u00e8 caratterizzato da una relazione diretta fra il suo presupposto e l\u2019unit\u00e0 fisica (emissioni inquinanti, risorsa ambientale, bene o prodotto) che produce o pu\u00f2 produrre un danno ambientale.\nL\u2019applicazione del principio \u201cchi inquina paga\u201d ai tributi ambientali in senso stretto consente di stabilire come debbano essere collegati ad un \u00abdeterioramento sopportabile\u00bb dell\u2019ambiente, \u00abpossibilmente reversibile\u00bb ed \u00abeventualmente riparabile\u00bb.[\nIl danno ambientale irreversibile e non sostenibile non pu\u00f2 essere assunto a presupposto di un tributo ambientale. La \u00abtassa con finalit\u00e0 ambientale extrafiscale\u00bb si legittima in quanto prelievo coattivo correlato al servizio pubblico di risanamento ambientale richiesto ed utilizzato dai contribuenti, o reso necessario dalla loro attivit\u00e0, senza che il danno ambientale sia assorbito nel presupposto impositivo o utilizzato per quantificare il tributo.\nRiconoscere il valore economicamente quantificabile dell\u2019ambiente rileva soprattutto ai fini dell'attuazione del principio di uguaglianza; infatti, esiste una correlazione tra inquinamento e arricchimento, che giustifica una valutazione diversificata della capacit\u00e0 contributiva di soggetti aventi eguale capacit\u00e0 economica:\nInoltre ci sono due ulteriori questioni da considerare:\nSoggetto passivo.\nDa un lato il tributo ambientale mira a tutelare la collettivit\u00e0, essendo istituto anche per ridurre determinati comportamenti impattanti, dall\u2019altro esso si riversa, spesso in modo inevitabile, sulla stessa collettivit\u00e0, salvaguardata sotto l\u2019aspetto \u201csalute\u201d, ma colpita economicamente.\nI soggetti passivi in senso economico sono i responsabili del pregiudizio ambientale, con il consumo della risorsa. Tale effetto non si realizza, se la gran parte dei tributi ambientali finisce con lo stabilire la soggettivit\u00e0 passiva di contribuenti ai quali \u00e8 attribuito un diritto o dovere di rivalsa sui fruitori del servizio.\nDi particolare efficacia si rivelano quelle forme di imposizione \u201cambientale\u201d che riescano a distinguere la collettivit\u00e0 tutelata dalla gamma di soggetti passivi del tributo: \u00e8 il caso ad es. dell\u2019imposta di soggiorno, che colpisce, a beneficio dell\u2019ente portatore delle esigenze dei \u201cresidenti\u201d, soggetti non residenti, che solo indirettamente si avvantaggiano dei miglioramenti della vivibilit\u00e0 delle citt\u00e0 da loro visitate.\nIl discorso \u00e8 simile per le varie forme, di ticket di ingresso nelle citt\u00e0 finalizzati a ridurre l\u2019afflusso di veicoli nei centri storici: in questo caso infatti, molto pi\u00f9 di quanto accada con l\u2019imposta di soggiorno, viene colpita una platea di soggetti passivi che pu\u00f2 sia coincidere con i cittadini tutelati, sia identificarsi in lavoratori che sono costretti a raggiungere quotidianamente la citt\u00e0.\nStatuto del Contribuente.\nLo Statuto del Contribuente \u00e8 una legge volta a difendere i soggetti passivi dei tributi dai possibili abusi dell'Amministrazione finanziaria."}
{"id": "2388464", "revid": "729019", "url": "https://it.wikipedia.org/wiki?curid=2388464", "title": "Tommaso Salsa", "text": "Biografia.\nNacque a Treviso il 17 dicembre 1857, e dopo aver frequentato il corso di giurisprudenza all'Universit\u00e0 di Padova, si iscrisse all'Regia Accademi Militare di Torino. Nel 1880, a ventitr\u00e9 anni, divenne ufficiale del Regio Esercito, assegnato come sottotenente al 21\u00ba Reggimento fanteria \"Cremona\". Nel 1882 fu promosso al grado di tenente, assegnato al 6\u00ba Reggimento alpini. Nell'ottobre 1888 diviene capitano del 33\u00ba Reggimento fanteria \"Livorno\", e successivamente frequent\u00f2 i corsi della Scuola di guerra dell'esercito di Civitavecchia operando in seguito presso il comando dello Stato maggiore.\nDall'11 gennaio 1891 prest\u00f2 servizio in Eritrea, presso il Governatorato d'Africa, retto dal generale Gandolfi, dove ricopr\u00ec la carica di Capo Ufficio politico-militare fino all'11 luglio 1894. Assegnato al Corpo di Stato maggiore prese parte alla guerra d'Eritrea in seno al Regio corpo truppe coloniali, combattendo contro i Dervisci ad Argodat (21 dicembre 1893) e poi a Cassala (17 luglio 1894). Durante il combattimento di Agordat svolse le funzioni di Capo di stato maggiore del Corpo di spedizione, e per questo fatto fu decorato con la Croce di Cavaliere dell'Ordine militare di Savoia. Prese successivamente parte alla guerra d'Abissinia, sotto gli ordini del generale Oreste Baratieri, distinguendosi a Coatit (13-14 gennaio 1895), dove ottenne la Medaglia d'argento al valor militare. Come Capo di stato maggiore del generale Baratieri sconsigli\u00f2 a quest'ultimo l'avanzata su Adua, adducendo una serie di motivi che, tuttavia, furono ignorati durante il Consiglio di guerra che precedette la battaglia. Svolse un ruolo di primo piano durante le trattative per la resa del presidio italiano di Macall\u00e8 condotte con Ras Mekonnen, e in seguito alla sconfitta di Adua (1896) tratt\u00f2 la pace con il Negus Menelik I.\nRientrato in Italia fu assegnato all'89\u00ba Reggimento fanteria \"Salerno\", e promosso tenente colonnello nel 1898 entr\u00f2 in servizio presso il 18\u00ba Reggimento fanteria \"Acqui\", ripartento quasi subito per la Cina il 1\u00ba luglio del 1900 al comando del 1\u00ba Battaglione di fanteria, prestando servizio sotto gli ordini del colonnello Vincenzo Garioni durante le operazioni militari condotte contro la rivolta dei Boxers. \nRientr\u00f2 in Patria nel 1902 dove fu promosso colonnello ed assunse il comando del 66\u00ba Reggimento fanteria della Brigata \"Palermo\", e poi del 6\u00ba Reggimento alpini. Promosso maggior generale nel 1910, assunse il comando della Brigata \"Roma\", e a partire dal 22 giugno del 1911, della 3\u00aa Brigata alpini. Nel 1911 fu membro della delegazione italiana nella commissione di delimitazione del confine italo-austroungarico.\nDopo lo scoppio della guerra italo-turca, si imbarc\u00f2 a Napoli il 29 novembre 1911, raggiungendo la zona di operazioni il 1\u00ba ottobre, per assumere l'incarico di governatore della Piazzaforte di Tripoli. Nel luglio del 1912 part\u00ec da Tobruch per sconfiggere le forze arabo-turche a Ras Md\u00e0uar, e nel settembre seguente da Derna al comando di una Brigata mista da montagna, sconfiggendo il giorno 17 le forze avversarie durante il combattimento di Gars Ras El-Leben. Nel mese di ottobre diresse le operazioni militari che portarono pi\u00f9 volte alla sconfitta le forze nemiche al comando di Enver bey. Per questi successi il 9 dicembre dello stesso anno fu promosso al grado di tenente generale per merito di guerra e fu collocato a disposizione per curarsi da una malattia infettiva contratta in servizio.\nRientrato in Italia, ritorn\u00f2 in Libia alcune settimane dopo, e nel maggio 1913 fu inviato a Derna, sconfiggendo ancora gli arabo-turchi nella battaglia di Ettangi (19 giugno 1913), un combattimento di quattro ore al termine del quale sbaragli\u00f2 completamente le truppe nemiche. Per queste vittorie Sua Maest\u00e0 il Re Vittorio Emanuele III gli confer\u00ec la Medaglia d'oro al valor militare. Il 27 luglio 1913 rientr\u00f2 definitivamente in Italia, assumendo il comando della Divisione di Napoli, e il 6 settembre dello stesso anno divenne Ispettore delle Truppe da Montagna.\nSi spense a Treviso il 21 settembre successivo in seguito a una malattia che fu riconosciuta dovuta alla prostrazione per il lavoro effettuato in Libia.\nRiconoscimenti.\nA Tommaso Salsa \u00e8 dedicata una caserma di Belluno, oggi sede del 7\u00ba Reggimento alpini, una via di Treviso con la omonima caserma operante fino al 2005 e poi dismessa con la fine del servizio di leva obbligatorio; ed anche una sezione dell'Associazione Nazionale Alpini sita nella sua citt\u00e0 natale."}
{"id": "2388465", "revid": "228587", "url": "https://it.wikipedia.org/wiki?curid=2388465", "title": "Superstars of Wrestling", "text": "Superstars of Wrestling \u00e8 stato uno show secondario della World Wrestling Federation che and\u00f2 in onda tra il 1986 e il 2001 negli Stati Uniti d'America, proseguendo poi la messa in onda nel Regno Unito fino al 2003.\nDurante questo show la WWE mostrava una sintesi dei match registrati per la trasmissione. Il programma fu riproposto nel 2009 e solo negli Stati Uniti visto che non \u00e8 stata ancora venduto all'estero; la trasmissione \u00e8 registrata dopo la diretta di Raw, ECW e i tapings di Smackdown con match di wrestler che non trovano spazio negli altri show o di proseguimento di faide viste negli altri show della WWE. In Italia, lo show \u00e8 trasmesso su Sky Sport il sabato. In passato fu trasmesso in ordine di tempo da Italia 1 (fine anni ottanta), TELE+2 (primi anni novanta fino al 1993), di nuovo Italia 1 (1993-1994) e dall'emittente capitolina GBR nel 1995.\nMatch titolati di rilievo disputati nel programma.\nMolti di questi passaggi di titolo furono trasmessi in tv solo parecchio tempo dopo l'effettiva disputa degli incontri. Dato che questi programmi venivano trasmessi prima dell'avvento di Internet, il precedente detentore del titolo spesso difendeva ancora la cintura di campione durante gli house show, nonostante tecnicamente non lo fosse pi\u00f9, in quanto nessuno era a conoscenza del passaggio di cintura fino a quando esso non veniva mostrato in televisione."}
{"id": "2388466", "revid": "599013", "url": "https://it.wikipedia.org/wiki?curid=2388466", "title": "Stara Wie\u015b", "text": ""}
{"id": "2388477", "revid": "62004", "url": "https://it.wikipedia.org/wiki?curid=2388477", "title": "Alexandre Pliuschin", "text": ""}
{"id": "2388478", "revid": "120998744", "url": "https://it.wikipedia.org/wiki?curid=2388478", "title": "Mojo (personaggio)", "text": "Mojo \u00e8 un personaggio dei fumetti creato da Ann Nocenti (testi) e Art Adams (disegni), pubblicato dalla Marvel Comics. Apparso per la prima volta sulle pagine della miniserie \"Longshot\" n. 3 (novembre 1985), Mojo \u00e8 il principale avversario dell'X-Man Longshot, ma \u00e8 anche e soprattutto conosciuto come il regnante del Mojoverso, universo parallelo basato sull'intrattenimento televisivo. Mojo, in seguito, \u00e8 stato usato anche come nemico degli X-Men. Schiavista, mago e principale azionista dell'unica rete televisiva del proprio mondo, Mojo rappresenta la parodia della societ\u00e0 moderna fondata sugli ascolti e gli indici di gradimento di cui \u00e8 enormemente ossessionato, tanto da utilizzare qualsiasi mezzo per riuscire a mantenerli sempre alti.\nPoteri e abilit\u00e0.\nAppartenendo ad una particolare razza aliena sprovvista di spina dorsale ed arti inferiori, Mojo si muove principalmente su uno speciale veicolo dotato di varie appendici, fra cui un set di gambe robotiche, uno schienale arcuato simile alla coda di uno scorpione e dotato di laser ed, infine, numerose quanto disparate armi offensive e difensive. Caratterizzato da un'epidermide giallastra e chiazzata e da una esagerata massa di grasso corporeo che lo protegge da qualsiasi temperatura, \u00e8 anche dotato di notevoli poteri magici di cui fa uso principalmente per aprire portali dimensionali dai quali preleva soggetti che poi utilizza nei suoi innumerevoli programmi televisivi. Oltre a ci\u00f2, possiede un particolare dispositivo, agganciato sul retro del cranio, che solleva le palpebre degli occhi garantendogli un maggiore campo visivo.\nCatalogato come portatore di morte e corruzione dal Dottor Strange, la presenza di Mojo sulla Terra provoca innumerevoli disastri naturali.\nAltre versioni.\nDando credito a quanto detto dallo stesso Mojo, lui e gli altri abitanti del Mojoverso sarebbero unici all'interno dell'universo fumettistico Marvel, vale a dire che non ci sarebbero altre controparti presenti in realt\u00e0 parallele.\nUltimate.\nUna versione di Mojo \u00e8 presente anche all'interno della serie \"Ultimate X-Men\". Come la sua controparte classica, bench\u00e9 questo mostri fattezze umane, conduce un network televisivo ed \u00e8 il principale nemico di Longshot, star di un seguitissimo reality show.\nAltri media.\nTelevisione.\nMojo \u00e8 apparso sia nella serie animata \"Insuperabili X-Men\" (doppiato in Italia inizialmente da Paolo Torrisi ed in seguito da Riccardo Peroni).\nAppare anche in un episodio di \"Avengers Assemble\" dove viene nuovamente doppiato da Peroni."}
{"id": "2388479", "revid": "363629", "url": "https://it.wikipedia.org/wiki?curid=2388479", "title": "Rosa camuna (disambigua)", "text": ""}
{"id": "2388481", "revid": "104458", "url": "https://it.wikipedia.org/wiki?curid=2388481", "title": "Rosa Camuna", "text": ""}
{"id": "2388487", "revid": "2184720", "url": "https://it.wikipedia.org/wiki?curid=2388487", "title": "Cesira Ferrani", "text": "Oltre a essere la prima interprete di Manon nella \"Manon Lescaut\" e di Mim\u00ec ne \"La boh\u00e8me\", entrambe di Giacomo Puccini, partecip\u00f2 alle prime esecuzioni di \"Fior d'Alpe\" di Alberto Franchetti (Teatro alla Scala di Milano 1894), \"Consuelo\" di Giacomo Orefice (Teatro Comunale di Bologna 1895), \"Inno all'arte\" di Francesco Ghin (Teatro La Fenice di Venezia 1899), \"Theora\" di Edoardo Trucco (Teatro Carlo Felice di Genova 1901) e \"Storia d'amore\" di Spiro Samara (Teatro Lirico di Milano 1903). Fu inoltre apprezzata interprete del ruolo di Elsa nel Lohengrin di Richard Wagner,\nTra il 1902 e il 1904 registr\u00f2 alcune arie su mezzo magnetico a Milano, tra cui \"Si, mi chiamano Mim\u00ec\".\nNon \u00e8 da confondere con Cesira Ferrari, soprano emiliana nata nel 1895.\nBiografia.\nFiglia dell'avvocato Giovanni Zanazzio di Sostegno (baritono dilettante) e di Agata Ferraria di Camburzano, era sorella della rinomata pianista Lidia Zanazzio, pi\u00f9 giovane di lei di nove anni, ed \u00e8 stata la pi\u00f9 celebre allieva del soprano austriaco Antonietta Fricci al Regio Liceo Musicale di Torino. Fu favorita nella sua ascesa al successo nel campo della lirica dallo zio materno Luigi Ernesto Ferraria, maggiore di lei di undici anni e suo mentore specialmente nella fase iniziale della sua carriera.\nIl debutto concertistico \u00e8 del 26 settembre 1886 a Camburzano, comune della provincia di Biella dove la famiglia della madre aveva un'abitazione. Il debutto sulle scene \u00e8 invece al Teatro Regio di Torino nel 1887 nel ruolo di Frasquita nella \"Carmen\" di Georges Bizet. In seguito cant\u00f2 a Genova e a Catania ruoli verdiani, e a Ferrara con successo nel 1889 nel \"Lohengrin\".\nVoce tipicamente lirica, si accost\u00f2 al contemporaneo repertorio verista da prima con L'amico Fritz (1892 al Teatro Carlo Felice di Genova, 1895 al Th\u00e9\u00e2tre du Casino di Montecarlo) e nel 1893 l'opera che la rese celebre nella storia, dato che fu la prima interprete del ruolo della protagonista nella \"Manon Lescaut\" di Giacomo Puccini suo estimatore e anche amante, al Teatro Regio di Torino nel 1893. Replic\u00f2 in diversi teatri il successo di Manon, tra cui anche a Buenos Aires.\nSempre di Puccini fu interprete celebrata del ruolo di \"Mim\u00ec\" ne \"La boh\u00e8me\", che la fece considerare la pi\u00f9 apprezzata interprete pucciniana del momento.\nNel 1901 prese parte alla prima rappresentazione de \"Le maschere\" di Pietro Mascagni, nell'allestimento del Teatro Carlo Felice di Genova.\nSi dedic\u00f2 in seguito al repertorio romantico francese e nel 1908 vide un notevole successo nella versione italiana dell'opera di Debussy \"Pell\u00e9as et M\u00e9lisande\" al Teatro alla Scala di Milano, sotto la direzione di Arturo Toscanini. La sua versione della protagonista \u00e8 ancora considerata una icona.\nNel 1909 si ritir\u00f2 dalle scene, dopo la ripresa della stessa opera al Teatro Costanzi di Roma (ora L'Opera di Roma).\nDopo il ritiro dalle scene, sempre seguita dalla sorella Lidia Zanazzio (nota all'epoca come \u00abla Ferrani che non si vede\u00bb), si dedic\u00f2 all'insegnamento del canto, prima a Torino, successivamente a Santa Margherita Ligure, infine a Pollone.\nCesira Ferrani: \u00abuna elegante e graziosa figura, una bella, dolce, espressiva voce di soprano lirico, un temperamento eccezionale, un'arte scenica raffinata\u00bb, scrive Guido Maffiotti. E ancora: \u00abGenerosa e cordiale con i colleghi d'arte, elegante e arguta nella conversazione, amabilissima con tutti, specie con i camburzanesi che volentieri facevano due chiacchiere con \"tota Cesira\", ha lasciato il miglior ricordo in coloro che l'hanno avvicinata\u00bb."}
{"id": "2388492", "revid": "729019", "url": "https://it.wikipedia.org/wiki?curid=2388492", "title": "Blohm &amp; Voss Ha 140", "text": "Il Blohm &amp; Voss Ha 140 era un idroaerosilurante bimotore a scarponi realizzato dall'azienda tedesca Hamburger Flugzeugbau GmbH (in seguito Blohm &amp; Voss) negli anni trenta e rimasto allo stadio di prototipo.\nDerivato dal precedente Ha 139 venne proposto anche nel ruolo di idroricognitore a lungo raggio.\nStoria del progetto.\nNel 1935 il Reichsluftfahrtministerium (RLM) emise una specifica per un idrovolante multiruolo per la sostituzione dell'idroricognitore ed idrosilurante Heinkel He 59 in forza alla Luftwaffe e Kriegsmarine. Tra le richieste del nuovo progetto era fatto obbligo della fornitura di 3 esemplari per la valutazione, del mantenimento della configurazione a scarponi e dell'utilizzo come impianto motore di una coppia di radiali BMW 132. Alla richiesta parteciparono la stessa Ernst Heinkel Flugzeugwerke AG con il loro He 115 e l'Hamburger Flugzeugbau GmbH che propose il proprio Ha 140, uno sviluppo del Ha 139 la cui produzione era iniziata l'anno prima.\nLo sviluppo venne affidato al capoprogettista Richard Vogt il quale, oltre a riutilizzare la tecnologia per la struttura alare basata so un unico tubo di grande diametro usato anche come serbatoio del combustibile, realizz\u00f2 un'ala ideata per avere un'incidenza variabile. Tramite un dispositivo elettromeccanico l'ala poteva ruotare attorno al suo asse principale. Questo favoriva le manovre di ammaraggio in caso di condizioni sfavorevoli, consentendo anche una migliore visibilit\u00e0 al pilota, e nel contempo minimizzava la quantit\u00e0 d'acqua salmastra che i motori potevano ricevere e quindi diminuiva la possibilit\u00e0 di inconvenienti meccanici.\nIl primo prototipo, che assunse la designazione ufficiale RLM Ha 140 V1 al quale venne assegnato la matricola civile D-AUTO, venne portato in volo per la prima volta nel corso del 1937, seguito a breve dai V2 e V3 (D-AMME).\nDopo le prove comparative con l'avversario He 115, la commissione esaminatrice giudic\u00f2 migliore la proposta della Heinkel, la quale si aggiudic\u00f2 la fornitura, per cui lo sviluppo dell'Ha 140 venne abbandonato. Tuttavia l'interessante soluzione dell'ala venne riutilizzata in seguito da Vogt per il progetto dell'aereo di linea terrestre BV 144 rimasto anche in quel caso allo stadio di prototipo a causa della situazione bellica sfavorevole alla Germania nelle fasi finali della seconda guerra mondiale."}
{"id": "2388494", "revid": "55935", "url": "https://it.wikipedia.org/wiki?curid=2388494", "title": "Torcilingi", "text": ""}
{"id": "2388501", "revid": "251304", "url": "https://it.wikipedia.org/wiki?curid=2388501", "title": "Gran Premio di Spagna 1995", "text": "Il Gran Premio di Spagna 1995 fu una gara di Formula 1, disputatasi il 14 maggio 1995 sul Circuito di Catalogna. Fu la quarta prova del mondiale 1995 e vide la vittoria di Michael Schumacher su Benetton-Renault, seguito da Johnny Herbert e da Gerhard Berger. \u00c8 stata l'ultima gara in F1 per Nigel Mansell.\nGara.\nAlla partenza Schumacher mantiene la testa della corsa, mentre Hill con un buon guizzo s\u2019inserisce tra le Ferrari di Alesi e Berger; Coulthard invece retrocede in 7\u00aa posizione, superato da Irvine e Hakkinen. Lo scozzese risale subito, passando prima il pilota McLaren al terzo giro e poi quello della Jordan quattro passaggi dopo. Hill preme alle spalle di Alesi ma non riesce a passarlo, cos\u00ec Schumacher pu\u00f2 allungare; il britannico sceglie allora di anticipare la sosta al giro 12, rientro in pista 9\u00b0.\nCoulthard si ferma al giro 14, seguito poi da Berger ed Irvine; il turno di Alesi arriva alla fine del giro 19 ed il francese rientra ancora davanti a Hill; il leader della corsa, invece, torna ai box due giri dopo, mantenendo comodamente la prima posizione. Intanto, Mansell si ritira per un problema ai freni: finisce cos\u00ec, malinconicamente, la sua ultima gara in F1. Alesi abbandona la gara 26\u00ba giro, con il motore in fumo. Alle spalle di Schumacher, cos\u00ec, troviamo Hill, Coulthard, Berger, Herbert e Hakkinen.\nLe Williams sono su una strategia differente, a tre soste, contro le due degli altri. Ciononostante, non riescono ad impensierire il tedesco. Anzi, entrambe le vetture avranno dei problemi al cambio: Coulthard al giro 55 e sar\u00e0 costretto a ritirarsi; Hill all'ultima tornata, cosa che gli coster\u00e0 il podio e la prima posizione nel Mondiale. L'alfiere della Benetton ottiene un\u2019agevole vittoria, davanti al compagno Herbert (2\u00aa ed ultima doppietta per la Benetton) e alla Ferrari di Berger.\nNote.\n\"Salvo indicazioni diverse le classifiche sono tratte da \""}
{"id": "2388502", "revid": "151034", "url": "https://it.wikipedia.org/wiki?curid=2388502", "title": "Musica marocchina", "text": ""}
{"id": "2388503", "revid": "486946", "url": "https://it.wikipedia.org/wiki?curid=2388503", "title": "Pane vrattau", "text": ""}
{"id": "2388504", "revid": "372624", "url": "https://it.wikipedia.org/wiki?curid=2388504", "title": "Lorenzo Salvi", "text": "Esord\u00ec il 28 febbraio 1830 al Teatro San Carlo di Napoli nella prima esecuzione dell'opera di Gaetano Donizetti \"Il diluvio universale\", in una parte secondaria con Luigi Lablache. Dal 1831 risedette a Roma in via di affermazione artistica dove nel 1833 \u00e8 Fernando nella prima assoluta di Il furioso all'isola di San Domingo con Giorgio Ronconi (baritono) al Teatro Valle. \nNel 1834 al San Carlo \u00e8 \"Zampa\" di Ferdinand H\u00e9rold con Fanny Tacchinardi e Lablache ed al Teatro degli Avvalorati di Livorno Guido ne \"I crociati a Tolemaide\" di Giovanni Pacini con Clorinda Corradi.\nNel 1835 a Livorno \u00e8 Elvino ne La sonnambula ed al San Carlo Don Ottavio in Don Giovanni (opera) con Caroline Unger, la Tacchinardi e Lablache e Nemorino ne L'elisir d'amore con la Tacchinardi e Lablache.\nNel 1836 al Teatro Nuovo (Napoli) \u00e8 Daniel nella prima assoluta di Betly di Donizetti.\nNel 1837 al San Carlo con Ronconi \u00e8 Tamas in Gemma di Vergy ed il protagonista di Torquato Tasso (opera).\nFu un ottimo interprete delle opere anche pi\u00f9 celebri di Donizetti come \"Lucia di Lammermoor\" e \"Lucrezia Borgia\". \nNel 1839 esord\u00ec al Teatro alla Scala di Milano, con un'opera di Federico Ricci \"Un duello sotto Richelieu\" con Marietta Brambilla ed Ignazio Marini, \"Gianni di Parigi\" di Donizetti e il 17 novembre dello stesso anno (e repliche) nella prima assoluta dell'opera di Giuseppe Verdi \"Oberto, Conte di San Bonifacio\", nel ruolo di Riccardo ed al Teatro Regio di Torino Arnoldo in Guglielmo Tell (opera) diretto da Giovanni Battista Polledro con Luigia Abbadia.\nPrese parte alla prima rappresentazione anche dell'opera buffa di Giuseppe Verdi \"Un giorno di regno\", presso il Teatro alla Scala, ma fu un grande insuccesso, perch\u00e9 l'opera non piacque per niente e fu aspramente criticata.\nNel 1840 interpret\u00f2 Tonio de \"La figlia del reggimento\" di Donizetti nella premi\u00e8re dell'opera presso il Teatro alla Scala. Canter\u00e0 presso il massimo teatro milanese, interpretando molti ruoli, fino al 1842.\nNel 1843 prese parte alla prima rappresentazione dell'opera di Saverio Mercadante \"Il reggente\", presso il Teatro Regio di Torino.\nCant\u00f2 anche a Vienna, Torino, Genova, Roma, Padova, Bergamo e al Theatre des Italiens a Parigi nel 1843 nella \"Lucia di Lammermoor\".\nIn seguito cant\u00f2 all'Opera Italiana di San Pietroburgo per tre anni.\nNel 1847 si esib\u00ec al Covent Garden di Londra e nel 1859 sbarc\u00f2 negli Stati Uniti, a New York, e l'anno successivo al Teatro de L'Avana a Cuba. Si ritir\u00f2 infine dopo una serie di concerti attraverso gli Stati Uniti.\nFu il primo esecutore dell'inno ufficiale dello Stato Messicano il 16 settembre del 1854, diretto dall'autore del brano Jaime Nun\u00f3.\nOltre alle opere di Donizetti figurarono nel suo repertorio opere di Verdi, Bellini e Rossini.\nLorenzo Salvi riposa nella tomba di famiglia, nella Sala delle Catacombe della Certosa di Bologna, assieme alla moglie Adelina Spech Salvi, nota soprano, e al fratello di lei, Eliodoro Spech."}
{"id": "2388508", "revid": "533647", "url": "https://it.wikipedia.org/wiki?curid=2388508", "title": "Rosa Camuna (premio regionale)", "text": "Il Premio Rosa Camuna \u00e8 un premio istituito dalla giunta regionale della Regione Lombardia nell'ottobre 1996 in origine destinato, annualmente, a cinque donne particolarmente distintesi nei vai campi per il loro impegno a favore della condizione femminile, delle pari opportunit\u00e0 e a favore della collettivit\u00e0 . Successivamente, nel 2014, le modalit\u00e0 di conferimento sono state modificate per poter estendere la platea dei beneficiari. Da allora, il premio \u00e8 conferito annualmente il 29 maggio, in occasione della Festa della Lombardia , proclamata per ricordare lo svolgimento della battaglia di Legnano (29 maggio 1176) quando le truppe della Lega Lombarda sconfissero l'esercito imperiale di Federico Barbarossa, ponendo cos\u00ec fine al tentativo di egemonizzare i comuni dell'Italia settentrionale da parte dell'imperatore tedesco. Il Premio Rosa Camuna riconosce pubblicamente \u00abl'impegno, l'operosit\u00e0, la creativit\u00e0 e l'ingegno di coloro che si siano particolarmente distinti nel contribuire allo sviluppo economico, sociale, culturale e sportivo della Lombardia (...) conferito ogni anno, tenendo conto della rappresentanza dei territori, fino ad un massimo di 5 persone fisiche, imprese, enti, associazioni, fondazioni e realt\u00e0 residenti, con sede o operanti in Lombardia\u00bb .\nIl premio, inizialmente costituito da una scultura raffigurante la Rosa Camuna, accompagnata da una pergamena recante la motivazione e un numero progressivo corrispondente a quello conservato sul Registro delle concessioni a cura del Cerimoniale regionale , \u00e8 stato poi concesso nella forma attuale di una medaglia dorata di forma circolare di 60\u00a0mm di diametro raffigurante incisa al proprio interno la Rosa camuna, simbolo della Regione Lombardia, decorata con pietre preziose. La decorazione viene portata di norma appesa ad un nastro di colore verde, colore presente nella bandiera e nello stemma regionali, ma non indossabile.\nDal 2016 \u00e8 stata introdotta la facolt\u00e0 del Presidente della Regione Lombardia e dell'ufficio di Presidenza del Consiglio Regionale di segnalare candidati, non assegnatari del Premio Rosa Camuna, che per riconosciuti meriti possono essere insigniti di una \u201cMenzione Speciale\u201d, dal 2019 limitatamente a dieci segnalazioni, e dal 2017, il solo Presidente della Regione Lombardia pu\u00f2 inoltre segnalare fino ad un massimo di due (tre fino al 2019) persone fisiche, imprese, enti, associazioni e fondazioni residenti, con sede o operanti in Lombardia, non assegnatari del Premio Rosa Camuna, che per riconosciuti meriti possono essere insigniti del \u201cPremio Speciale del Presidente\u201d.\nLa concessione del Premio Rosa Camuna \u00e8 revocabile con provvedimento adottato dal Presidente della Regione, sentito l\u2019Ufficio di Presidenza.\nInsigniti.\n2017: Massimiliano Finazzer Flory"}
{"id": "2388509", "revid": "287204", "url": "https://it.wikipedia.org/wiki?curid=2388509", "title": "Gran Premio di Monaco 1995", "text": "Il Gran Premio di Monaco 1995 fu una gara di Formula 1, disputatasi il 28 maggio 1995 sul Circuito di Montecarlo. Fu la quinta prova del mondiale 1995 e vide la vittoria di Michael Schumacher su Benetton-Renault, seguito da Damon Hill e da Gerhard Berger\nNote.\n\"Salvo indicazioni diverse le classifiche sono tratte da \""}
{"id": "2388510", "revid": "834", "url": "https://it.wikipedia.org/wiki?curid=2388510", "title": "Premio Rosa Camuna", "text": ""}
{"id": "2388512", "revid": "1060", "url": "https://it.wikipedia.org/wiki?curid=2388512", "title": "Conversione (teologia)", "text": ""}
{"id": "2388520", "revid": "722442", "url": "https://it.wikipedia.org/wiki?curid=2388520", "title": "Jader Jacobelli", "text": "Biografia.\nDopo gli studi in filosofia con Ugo Spirito, si avvicin\u00f2 al giornalismo radiofonico. Nel 1943 fu cofondatore di Radio Sardegna Libera. Pass\u00f2 presto alla RAI e si occup\u00f2 della rubrica radiofonica \"Oggi a Montecitorio\" (denominata poi \"Oggi al Parlamento\") per la quale segu\u00ec i lavori parlamentari dal 25 giugno 1946, prima seduta dell'Assemblea Costituente, al 1968. Negli stessi anni fu anche direttore del settimanale di informazione radiotelevisiva \"Radiocorriere\".\nGi\u00e0 moderatore a \"Tribuna elettorale\", dal 1964 fu nominato direttore di \"Tribuna politica\", trasmissione di approfondimento politico che prevedeva la presenza di un moderatore (spesso lo stesso Jacobelli) e uno o pi\u00f9 giornalisti esterni alla RAI che, ammessi alla trasmissione per sorteggio, rivolgevano domande ai politici presenti in studio. Nello svolgimento del delicato incarico gli venne riconosciuta da pi\u00f9 parti una conduzione equilibrata e imparziale, e un garbo che conserv\u00f2 anche quando si trov\u00f2 a gestire i dibattiti pi\u00f9 accesi.\nSotto la sua direzione, la trasmissione ebbe un successo che travalicava l'impatto nel dibattito politico, e il giornalista divenne molto popolare. Grazie a questo, e al lieve difetto di pronuncia della lettera S che lo contraddistingueva, negli anni settanta Alighiero Noschese gli dedic\u00f2 una fortunata imitazione.\nJacobelli lasci\u00f2 la RAI nel 1986, con il pensionamento. Divenne quindi consulente della Commissione parlamentare di vigilanza della RAI. Fu coordinatore della Consulta sulla qualit\u00e0 della RAI e presidente del Centro Culturale di Saint-Vincent. In occasione delle elezioni del 1996 fu chiamato nuovamente in RAI coordinatore dell'Unit\u00e0 di garanzia elettorale."}
{"id": "2388522", "revid": "439868", "url": "https://it.wikipedia.org/wiki?curid=2388522", "title": "Castilla", "text": "Castilla \u00e8 una municipalit\u00e0 di Terza classe delle Filippine, situata nella Provincia di Sorsogon, nella regione di Bicol.\nCastilla \u00e8 formata da 34 baranggay:"}
{"id": "2388530", "revid": "486946", "url": "https://it.wikipedia.org/wiki?curid=2388530", "title": "Ain Karim", "text": ""}
{"id": "2388531", "revid": "767487", "url": "https://it.wikipedia.org/wiki?curid=2388531", "title": "Donsol", "text": "Donsol \u00e8 una municipalit\u00e0 di Prima classe delle Filippine, situata nella Provincia di Sorsogon, nella regione di Bicol.\nDonsol \u00e8 formata da 51 baranggay:"}
{"id": "2388540", "revid": "729019", "url": "https://it.wikipedia.org/wiki?curid=2388540", "title": "Prolasso uterino", "text": "Il prolasso uterino \u00e8 la discesa dell'utero dalla piccola pelvi. A seconda della sua gravit\u00e0 si distinguono prolassi di I, II e III grado: nel I grado l'utero \u00e8 ancora contenuto nel canale vaginale, nel II grado affiora alla rima vulvare, nel III grado sporge al di fuori di essa.\nEpidemiologia.\nColpisce prevalentemente donne in et\u00e0 senile, raramente anche donne in et\u00e0 giovanile dotate di una predisposizione. La sua incidenza appare piuttosto rilevante.\nEziologia.\nGli organi pelvici sono mantenuti nella loro posizione anatomica da un sistema di sostegno (costituito dalle tre parti del muscolo elevatore dell'ano) e da un sistema di sospensione (fascia endopelvica e legamenti pubo-genito-sacrali e cardinali): questi sistemi possono perdere la loro efficienza a seguito di eccessive sollecitazioni meccaniche (parti distocici, stipsi cronica) o semplicemente per indebolimento strutturale dovuto alla carenza ormonale che sopravviene dopo la menopausa.\nSintomatologia.\nNei casi pi\u00f9 lievi pu\u00f2 essere assente, oppure pu\u00f2 consistere in un senso di peso alla regione genitale, deambulazione difficoltosa, dolore per lesioni da decubito, tenesmo, stipsi cronica, cistiti ricorrenti, pollachiuria fino all'incontinenza urinaria, che \u00e8 il disturbo pi\u00f9 rilevante dal punto di vista igienico-sociale.\nTerapia.\nIl problema \u00e8 risolvibile solo attraverso un intervento chirurgico, che nella maggior parte dei casi prevede l'asportazione totale dell'utero (isterectomia semplice) o, in caso di donne giovani, il riposizionamento dell'utero nella sua sede (isteropessi) mediante accorciamento dei legamenti o fissazione all'osso sacro secondo varie tecniche.\nRecentemente \u00e8 stata proposta una nuova tecnica mini-invasiva per la risoluzione del problema, chiamata \"tension free vaginal mesh\".\nLo scopo dell'intervento \u00e8 quello di migliorare la qualit\u00e0 della vita della paziente, pertanto va proposto solo se tale qualit\u00e0 risulta ridotta: un prolasso asintomatico non va necessariamente operato, anche se la paziente va informata che con l'et\u00e0 il prolasso e i disturbi ad esso correlati peggiorano e la possibilit\u00e0 di effettuare un intervento efficace diminuisce.\nPrevenzione.\nNegli ultimi anni si sta diffondendo tra gli specialisti l'idea comune che una corretta ginnastica perineale possa diminuire i rischi di incorrere in questa patologia. In particolare gli esercizi di Kegel, anche in combinazionare con l'utilizzo delle palline vaginali, sono indicati per rinforzare la muscolatura del pavimento pelvico e migliorare la sintomatologia."}
{"id": "2388541", "revid": "6923", "url": "https://it.wikipedia.org/wiki?curid=2388541", "title": "Daewoo-Chevrolet Matiz", "text": ""}
{"id": "2388543", "revid": "767487", "url": "https://it.wikipedia.org/wiki?curid=2388543", "title": "Gubat", "text": "Gubat \u00e8 una municipalit\u00e0 di Seconda classe delle Filippine, situata nella Provincia di Sorsogon, nella regione di Bicol.\nGubat \u00e8 formata da 42 baranggay:"}
{"id": "2388556", "revid": "767487", "url": "https://it.wikipedia.org/wiki?curid=2388556", "title": "Irosin", "text": "Irosin \u00e8 una municipalit\u00e0 di Terza classe delle Filippine, situata nella Provincia di Sorsogon, nella regione di Bicol.\nIrosin \u00e8 formata da 28 baranggay:"}
{"id": "2388566", "revid": "547034", "url": "https://it.wikipedia.org/wiki?curid=2388566", "title": "Paolo Dossena", "text": "Biografia.\nDopo aver compiuto gli studi musicali nella sua citt\u00e0, si trasferisce a Roma all'inizio degli anni Sessanta e a lavorare per l'RCA Italiana, dapprima nel settore delle edizioni musicali e poi nella produzione italiana di artisti francesi come Dalida, Charles Aznavour, Alain Barri\u00e8re e Sylvie Vartan, partecipando anche alla scrittura dei testi in italiano. Nella seconda met\u00e0 degli anni Sessanta lavora con artisti italiani come Jimmy Fontana e Luigi Tenco, producendo tra le altre il celebre brano \"Ciao amore, ciao\". \nNel 1969 fonda le Edizioni musicali Delta Italiana e l'etichetta Delta insieme a Mario Simone, con la quale scopre e lancia Riccardo Cocciante e pubblicando, tra gli altri, il francese Christophe; la Delta lavora anche come casa di produzione in collaborazione con la RCA Italiana e le sue etichette satelliti come la It, per la produzione di Francesco De Gregori, Antonello Venditti e Paolo Conte, Patty Pravo, Andrea Vettoretti, e la Schola Cantorum, tra gli altri. \nNel 1972 il suo brano \"Ch\u00e9rie Ch\u00e9rie\", interpretato dagli F.M.2, vince il Cantagiro. Nel 1985 apre la Look Studio e, sempre negli anni Ottanta, terminata la lunga esperienza con l'RCA Italiana, lavora come consulente musicale per l'etichetta discografica Cam. Nel 1990 fonda l'etichetta Compagnia Nuove Indye, con cui lancia vari gruppi tra i quali gli Almamegretta gli Agricantus, i Radicanto, gli A3 Apulia Project e cura alcune colonne sonore tra cui quelle dei film \"Il bagno turco\" di Ferzan \u00d6zpetek e \"Le rose del deserto\" di Mario Monicelli. Tra le collaborazioni pi\u00f9 recenti, quelle con Andrea Vettoretti e con Alberto Nemo"}
{"id": "2388569", "revid": "283141", "url": "https://it.wikipedia.org/wiki?curid=2388569", "title": "International Paderborn computer chess championship", "text": "L'International Paderborn computer chess championship (IPCCC) fu un torneo annuale riservato ai motori scacchistici disputatosi per 17 edizioni annuali, dal 1991 al 2007, e organizzato dall'Universit\u00e0 di Paderborn. La quinta edizione (1995) ha coinciso con il 13\u00ba campionato del mondo di scacchi per PC. Il torneo venne cancellato nel 2008, quando la 18\u00aa edizione del torneo fu annullata per insufficienza di iscrizioni."}
{"id": "2388571", "revid": "283141", "url": "https://it.wikipedia.org/wiki?curid=2388571", "title": "IPCCC", "text": ""}
{"id": "2388573", "revid": "842", "url": "https://it.wikipedia.org/wiki?curid=2388573", "title": "Silicon Graphics Inc.", "text": ""}
{"id": "2388581", "revid": "283141", "url": "https://it.wikipedia.org/wiki?curid=2388581", "title": "Dutch Open Computer Chess Championship", "text": "Il Dutch Open Computer Chess Championship fu un torneo per motori scacchistici organizzato annualmente dal 1981 al 2011 dalla CSVN, l'associazione olandese di scacchi per computer. In passato una delle principali competizioni per software di scacchi, perse popolarit\u00e0 in occasione della 31\u00aa edizione, che venne disertata dalla maggior parte dei team come reazione a seguito della presa di posizione della CSVN, che si rifiut\u00f2 di riconoscere la squalifica di Rybka sanzionata della ICGA. La 32\u00aa edizione (2012) fu cancellata a causa della scarsa partecipazione e dal 2013 il torneo venne stato sostituito dal \"CSVN Programmers Tournament\" (PT).\nVincitori.\nLa tabella seguente riporta i vincitori delle varie edizioni."}
{"id": "2388582", "revid": "339392", "url": "https://it.wikipedia.org/wiki?curid=2388582", "title": "Superliga Masculina de Voleibol", "text": ""}
{"id": "2388584", "revid": "827882", "url": "https://it.wikipedia.org/wiki?curid=2388584", "title": "Bruno Giorgi (scultore)", "text": "Biografia.\nFiglio di immigrati italiani, nel 1911, all'et\u00e0 di sei anni, torn\u00f2 a Roma con la famiglia. Studi\u00f2 disegno e scultura essendo in estate ospitato dalla grande bottega artigiana dei parenti di Ferentino, le fornaci Giorgi. Partecip\u00f2 ai movimenti antifascisti e fu condannato dal regime a sette anni di carcere; spos\u00f2 a Ponza Giuliana Segre. Grazie all'intervento dell'ambasciatore brasiliano in Italia, fu estradato verso il Brasile dopo quattro anni.\nRiusc\u00ec per\u00f2 a fermarsi a Parigi, dove nel 1937 frequent\u00f2 l'Accademia della Grande Chaumi\u00e8re e \"Ranson\", e conobbe Aristide Maillol, Henry Moore, Marino Marini e Charles Despiau.\nNel 1939, allo scoppio della guerra, rientr\u00f2 a San Paolo dove lavor\u00f2 con artisti del \"Gruppo Santa Helena\" e del gruppo \"Famiglia Artistica Paolista\".\nNel 1943 trasfer\u00ec il proprio atelier a Rio de Janeiro\nI suoi lavori sono esposti in numerosi luoghi del Brasile."}
{"id": "2388585", "revid": "154639", "url": "https://it.wikipedia.org/wiki?curid=2388585", "title": "Strutturalismo (linguistica)", "text": "Per strutturalismo, si intende in linguistica la teoria e il metodo delle scuole e correnti elaborate sulla base teorica del linguista svizzero Ferdinand de Saussure. Il \"Cours de linguistique g\u00e9n\u00e9rale\" (1916) di Saussure si propone lo studio della lingua intesa come sistema autonomo e unitario di segni, dando rilievo primario al sistema (struttura) rispetto ai singoli elementi, all'asse della sincronia rispetto a quello della diacronia.\nLo strutturalismo, di tradizione e prospettiva positivistica storica, si \u00e8 occupato dei valori e delle funzioni determinate dalle relazioni reciproche dei singoli elementi linguistici, considerati come parti di un ordinamento strutturale e di un insieme di fenomeni in continua interdipendenza e interazione.\nSuccessivamente, in special modo in Francia durante gli anni sessanta, il metodo e le teorie dello strutturalismo linguistico sono stati estesi in ambito critico letterario e scientifico, con particolare riguardo all'antropologia, alla psicoanalisi, al marxismo e all'epistemologia.\nStoria.\nLo strutturalismo linguistico inizi\u00f2 con la pubblicazione postuma del \"Cours de linguistique g\u00e9n\u00e9rale\" di Ferdinand de Saussure nel 1916, che fu composto con gli appunti dei suoi studenti. Il libro fu alla base della nascita della moderna linguistica e semiotica. Prima di questa data, idee strutturaliste erano state espresse nel lavoro dello studioso tedesco Wilhelm von Humboldt (1767-1835), in particolare \"\u00dcber den Dualis\" (\"Sul duale\", 1828) e \"\u00dcber die Verschiedenheit des menschlichen Sprachbaues\" (\"Una diversa costruzione di linguaggi umani\", 1836), e nel lavoro d'inizio di Saussure: \"M\u00e9moire sur le syst\u00e8me des primitif voyelles dans les langues indo-europ\u00e9ennes\" (\"Il sistema originale delle vocali nelle lingue indoeuropee\", 1879).\nLo strutturalismo rivolge l'attenzione dall'esame analitico dei vari elementi e componenti della lingua per studiare le loro interrelazioni e collocare i singoli elementi all'interno del linguaggio come sistema. \nDopo Saussure la storia dello strutturalismo linguistico prese due direzioni, connotando in modo determinante le pi\u00f9 importanti scuole linguistiche del XX secolo.\nIn Europa Saussure influenz\u00f2 la scuola del circolo di Praga (Pra\u017esk\u00fd lingvistick\u00fd krou\u017eek) fondata da emigrati russi, a cui parteciparono Nikolaj Sergeevi\u010d Trubeckoj, Roman Jakobson, Vil\u00e9m Mathesius e Jan Muka\u0159ovsk\u00fd, e quella del circolo di Copenaghen, detta glossematica e iniziata dal danese Louis Hjelmslev intorno al 1930, con John Rupert Firth.\nNegli Stati Uniti influenz\u00f2 la corrente del distribuzionalismo nata nella met\u00e0 degli anni trenta a opera di Leonard Bloomfield e successivamente elaborata da Zellig Harris.\nLo strutturalismo nella critica artistica e letteraria.\nIn particolare nella critica artistica e letteraria (si vedano ad esempio gli studi di G\u00e9rard Genette), \u00e8 stata applicata la teoria e la prassi strutturalista che considera l'opera presa in esame (testo letterario, creazione pittorica o filmica) come un insieme organico scomponibile in elementi e unit\u00e0, il cui valore funzionale \u00e8 determinato dall'insieme dei rapporti fra ogni singolo livello dell'opera e tutti gli altri."}
{"id": "2388587", "revid": "599013", "url": "https://it.wikipedia.org/wiki?curid=2388587", "title": "Bruno Giorgi", "text": ""}
{"id": "2388588", "revid": "1516566", "url": "https://it.wikipedia.org/wiki?curid=2388588", "title": "HMS Cleopatra", "text": "Sette navi da guerra della Royal Navy hanno avuto come nome HMS \"Cleopatra\", rifacendosi alla regina egizia Cleopatra VII"}
{"id": "2388590", "revid": "729019", "url": "https://it.wikipedia.org/wiki?curid=2388590", "title": "Leonardo Mondadori", "text": " Nipote di Arnoldo, dal 1991 alla morte fu presidente della casa editrice Arnoldo Mondadori Editore. Fu anche il fondatore della Leonardo Editore.\nBiografia.\nNasce con il nome Leonardo Enrico Forneron. Sua madre, Laura \"Mimma\" Mondadori, \u00e8 figlia del grande editore Arnoldo. Nel 1948, quando Leonardo ha solo due anni, i suoi genitori divorziano (il padre Giorgio Forneron ottiene lo scioglimento del matrimonio in Austria).\nNel 1951 il nonno lo associa alla propria famiglia dandogli il proprio cognome.Leonardo trascorre l'infanzia nella dimora del nonno, passando tutte le estati nella villa di famiglia a Meina, sul Lago Maggiore, dove vengono a fare visita ad Arnoldo Mondadori diversi grandi scrittori (Thomas Mann, Giuseppe Ungaretti, Dino Buzzati, Eugenio Montale...).\nFrequenta il Liceo Ginnasio Giovanni Berchet a Milano, poi s'iscrive alla Facolt\u00e0 di Filosofia dell'Universit\u00e0 Statale, dove si laurea nel 1970.\nNel 1968, all'et\u00e0 di 22 anni, si sposa con Paola Zanussi, figlia del celebre industriale Lino, produttore di elettrodomestici. Dopo sette anni, per\u00f2, la coppia si separa. Quando nasce l'unica figlia, Martina, i genitori vivono gi\u00e0 in case diverse.\nDopo il divorzio, Leonardo si sposa di nuovo e dall'unione nascono due figli, Francesco e Filippo. Ma anche il secondo matrimonio finisce.\nLa carriera professionale.\nNel 1972 inizia la carriera nella casa editrice del nonno. Diventato consigliere della \u00abFondazione Arnoldo e Alberto Mondadori\u00bb, \u00e8 vicepresidente del Gruppo Mondadori dal 1982 al 1991.\nNel 1984 diviene presidente e amministratore delegato di Rete 4. Nel 1988 fonda la casa editrice \"Leonardo Editore\".\nDiviene presidente della Mondadori nel 1991, a seguito della cosiddetta \"guerra di Segrate\", che sancisce il passaggio di propriet\u00e0 della casa editrice alla Fininvest di Silvio Berlusconi.\nDal 1997 alla morte \u00e8 vicepresidente della Giulio Einaudi Editore.\nIl cammino spirituale.\nNel 1992, dopo la delusione per il secondo divorzio, Leonardo Mondadori comincia un percorso di riscoperta del cristianesimo. Tramite la propria casa editrice entra in contatto con Giuseppe Corigliano, numerario e direttore dell'Ufficio Informazioni dell'Opus Dei. I due lavorano insieme all'edizione Mondadori del libro \"Cammino\", di san Josemar\u00eda Escriv\u00e1 de Balaguer (fondatore dell'Opus Dei). I colloqui con Corigliano e la meditazione del breviario spirituale di monsignor Escriv\u00e1 rappresentano l'inizio della conversione, che si completa l'anno seguente con la prima comunione, alla vigilia del Natale 1993. Don Umberto De Martino diviene il suo direttore spirituale.\n\u00c8 stata di Mondadori l'idea, perseguita con tenacia, di quello che sarebbe stato il libro \"Varcare la soglia della speranza\" di Giovanni Paolo II.\nNel suo libro \"Conversione\" ha scritto:\nUltimi anni.\nLa passione per l'arte lo fa organizzatore di eventi culturali e artistici. Nel 1996 diviene consigliere della Societ\u00e0 per le Belle Arti ed Esposizione Permanente di Milano. Nel 1997 \u00e8 presidente della Biennale internazionale dell'arte contemporanea, che si tiene a Firenze.\nNel 1998 scopre di avere sia un tumore alla tiroide che una rara forma di tumore al pancreas e al fegato; quest'ultimo lo porta alla morte, avvenuta a Milano il 13 dicembre 2002. Negli ultimi giorni della sua vita aveva valutato, su consiglio dei medici, l'ipotesi di recarsi nei Paesi Bassi per effettuare la radioterapia, ma la morte era intervenuta prima che potesse prendere la decisione.\nRiposa nella tomba di famiglia del Cimitero Monumentale di Milano; il suo nome, cos\u00ec come quelli del nonno e dello zio Giorgio Mondadori, compare nell'elenco degli iscritti al Famedio del medesimo cimitero.\nIntitolazioni.\nIl 17 febbraio 2004 la Mondadori d\u00e0 avvio alla prima edizione del \"master\" in giornalismo \u00abLeonardo Mondadori\u00bb, intitolato al presidente da poco scomparso."}
{"id": "2388591", "revid": "729019", "url": "https://it.wikipedia.org/wiki?curid=2388591", "title": "IAI Arava", "text": "Lo IAI Arava \u00e8 un aereo da trasporto leggero biturbina ad ala alta progettato e prodotto dall'azienda aeronautica israeliana Israeli Aircraft Industries (IAI) (poi Israel Aerospace Industries) dagli anni settanta, caratterizzato dall'insolita architettura a doppia trave di coda e dotato di capacit\u00e0 STOL.\nStoria del progetto.\nNel 1966 la IAI decise di intraprendere lo sviluppo di un nuovo velivolo tra trasporto che potesse soddisfare sia il mercato civile che quello militare, caratterizzato dalla possibilit\u00e0 di operare da piste corte e semipreparate. Il progetto, al quale venne data la designazione 101 Arava, divenne il primo al quale l'azienda si rivolgeva per aumentare la propria importanza sul piano commerciale internazionale.\nL'obiettivo era quello di realizzare un mezzo aereo che potesse efficacemente trasportare carichi ingombranti e, nella sua versione militare, fino a 25 militari completamente equipaggiati. Per ottenerlo la IAI opt\u00f2 per una configurazione non convenzionale, un'ampia fusoliera a barile unita ad un'ala alta su cui si raccordava una coda a doppia deriva, una soluzione simile a quella adottata dal francese Nord Noratlas o dello statunitense Fairchild C-119 Flying Boxcar ma in dimensioni pi\u00f9 contenute.\nDopo un lavoro di sviluppo durato 3 anni il prototipo del 101, la versione civile, venne portato in volo per la prima volta il 27 novembre 1969.\nIl 19 novembre 1970, durante una prova di volo votata a determinare il comportamento del velivolo in condizioni estreme, si verific\u00f2 un grave incidente aereo. Assegnato al 92\u00ba Squadrone dell'Heyl Ha'Avir, l'equipaggio aveva il compito di esaminare il comportamento delle ali in condizioni di carico estremo, in particolar modo ad alta velocit\u00e0. In fase di rientro le ali si spezzarono ed il velivolo impatt\u00f2 a terra causando la morte di tre membri dell'equipaggio. I seguenti voli si conclusero comunque senza altro alcun inconveniente tecnico ottenendo il certificato per i voli commerciali dalla statunitense Federal Aviation Administration (FAA) nel marzo 1972."}
{"id": "2388592", "revid": "767487", "url": "https://it.wikipedia.org/wiki?curid=2388592", "title": "Palazzo Lorenzo Cattaneo", "text": "Il palazzo Lorenzo Cattaneo, detto anche palazzo Grillo Cattaneo, \u00e8 un edificio sito in piazza Grillo Cattaneo al civico 1 nel centro storico di Genova. L'edificio fu inserito nella lista dei palazzi iscritti ai Rolli di Genova.\nStoria e descrizione.\nFu costruito su preesistenze medievali nei primi anni del Cinquecento per volont\u00e0 di Lorenzo Cattaneo, ricco commerciante e imprenditore che nello stesso periodo fece sistemare la villa di Terralba (oggi villa Imperiale) per accogliervi Luigi XII re di Francia.\nLa traccia pi\u00f9 evidente di questo intervento \u00e8 costituito dal portale d'accesso al palazzo, realizzato dallo scultore lombardo Antonio della Porta detto il Tamagnino nel 1504. L'opera rispecchia l'originalit\u00e0 del Cattaneo, sicuramente un unicum in ambito genovese sia per l'importanza del committente che per l'originalit\u00e0 della struttura e della decorazione, che costituisce uno dei maggiori esempi del rinascimento a Genova giunti fino a noi. In realt\u00e0 \u00e8 costituito da due portali sovrapposti, interrotti da capitelli posti ai due terzi dell'altezza che creano una struttura tridimensionale a cui si aggiunge un'ornamentazione dall'iconografia fortemente simbolica. Le armi all'antica, che si possono vedere sopra il capitello di sinistra, rimandano e si contrappongono a quelle \"moderne\", \"alla lombarda\", poste sul lato destro, cos\u00ec come alla conclusione dei rilievi plastici degli stipiti inferiori, sulla sinistra un cesto di frutta, emblema della carit\u00e0 come \"amor proximi\", si rispecchia nel pellicano simbolo dell\"'amor Dei\" posto a destra.\nLa lettura simbolica continua ancora nelle immagini scolpite sui due dadi ai lati dell'architrave: il liocorno cavalcato da una figura maschile e il leone che sorregge una figura femminile, entrambi simboli alchemici del mercurio, ma probabilmente interpretabili in chiave cristiana come allusioni a Cristo. Infine, nel XVII secolo, al portale venne aggiunto sul culmine il fastigio marmoreo recante il monogramma mariano, con i due angioletti che sorreggono il trigramma cristologico.\n\u00c8 stata invece completamente distrutta durante la seconda guerra mondiale la loggia collocata a livello del piano nobile tra vico del Fumo e vico San Giorgio, molto simile alla loggia ancora esistente della villa di Terralba.\nNella seconda met\u00e0 del Cinquecento fu dimora del doge Leonardo Cattaneo. Nel 1622 Leonardo Grillo Cattaneo commission\u00f2 il rinnovo dell'atrio, mentre sotto le propriet\u00e0 Gavotti e Lagorio si avvi\u00f2 il processo di trasformazione da palazzo nobiliare a casa ad appartamenti."}
{"id": "2388597", "revid": "305248", "url": "https://it.wikipedia.org/wiki?curid=2388597", "title": "Referendum costituzionale del 2006", "text": ""}
{"id": "2388613", "revid": "599013", "url": "https://it.wikipedia.org/wiki?curid=2388613", "title": "Circolo linguistico di Praga", "text": "Il Circolo linguistico di Praga (in lingua ceca ), noto anche come scuola di Praga, era nella sua forma originale un gruppo di critici letterari e linguisti cechi e russi della prima met\u00e0 del XX secolo. Il fulcro e il punto in comune dei lavori del circolo fu l'elaborazione del concetto di \"funzione\" nel linguaggio. Negli anni trenta i suoi componenti, prendendo le mosse dagli studi del ginevrino Ferdinand de Saussure, svilupparono metodi di analisi strutturalista del linguaggio, influenzando i successivi sviluppi della fonologia, della linguistica e della semiotica.\nOggi il Circolo linguistico di Praga \u00e8 un'associazione filologica che mira a contribuire alla conoscenza della lingua e dei relativi sistemi di segni secondo principi funzionali-strutturali. Organizza incontri periodici con lezioni e dibattiti, pubblica pubblicazioni professionali e organizza eventi internazionali.\nStoria.\nFondato nel 1926 dal linguista ceco Vilem Mathesius (presidente del circolo fino alla sua morte, nel 1945), il gruppo era formato da emigrati russi come Roman Jakobson, Nikolaj Trubeckoj, Sergej Karcevskij, il critico letterario Ren\u00e9 Wellek, l'anglista Bohumil Trnka, lo slavista e boemista Bohuslav Havr\u00e1nek, lo studioso di estetica Jan Muka\u0159ovsk\u00fd. Ebbe il suo periodo di maggiore attivit\u00e0 nel periodo precedente lo scoppio della seconda guerra mondiale.\nI componenti del circolo tennero incontri periodici regolari e pubblicarono i \"Travaux du cercle linguistique de Prague\" (trad. it. \"Lavori del circolo linguistico di Praga\"). L'opera pi\u00f9 significativa associata alla scuola \u00e8 \"Fondamenti di fonologia\" di Nikolaj Trubeckoj, che l'autore termin\u00f2 poco prima di morire."}
{"id": "2388614", "revid": "1543377", "url": "https://it.wikipedia.org/wiki?curid=2388614", "title": "It Came Upon the Midnight Clear", "text": "It came upon the midnight clear o It came upon a midnight clear \u00e8 una celebre poesia e canzone natalizia, scritta dal ministro unitariano di Weston (Massachusetts) Edmund Sears (1810\u20131876) ed apparsa per la prima volta il 29 dicembre 1849 nel \"Christian Register\" di Boston.\nIl brano pu\u00f2 essere accompagnato da due diverse melodie, una popolare negli Stati Uniti, l'altra nel Regno Unito: la prima, intitolata \"Carol\", \u00e8 stata composta nel 1850 da Richard Storrs Willis (1819\u20131900), un allievo di Felix Mendelssohn; la seconda, intitolata \"No\u00ebl\", \u00e8 stata composta nel 1874 da Arthur Sullivan (1842\u20131900).\nStoria.\nSi dice che Edmond Sears avrebbe scritto il testo su richiesta di un suo amico, W. P. Lunt, ministro di Quincy (Massachusetts).\nTesto.\nIl testo), che parla dell'annuncio della Nascita di Ges\u00f9 da parte degli angeli, si compone di 6 strofe (anche se in alcune versioni, la terza strofa \u00e8 spesso omessa), di 8 versi ciascuna:\n\"It came upon the midnight clear\",\n\"That glorious song of old\",\n\"From angels bending near the earth\",\n\"To touch their harps of gold:\"\n\"Peace on the earth, goodwill to men\",\n\"From heaven's all-gracious King.\"\n\"The world in solemn stillness lay\",\n\"To hear the angels sing.\"\n\"Still through the cloven skies they come\",\n\"With peaceful wings unfurled\",\n\"And still their heavenly music floats\"\n\"O'er all the weary world\";\n\"Above its sad and lowly plains\",\n\"They bend on hovering wing,\"\n\"And ever o'er its Babel sounds\"\n\"The bless\u00e8d angels sing.\"\n\"Yet with the woes of sin and strife\"\n\"The world has suffered long\";\n\"Beneath the angel-strain have rolled\"\n\"Two thousand years of wrong\";\n\"And man, at war with man, hears not\"\n\"The love-song which they bring\";\n\"O hush the noise, ye men of strife\",\n\"And hear the angels sing\".\n\"And ye, beneath life's crushing load\",\n\"Whose forms are bending low\",\n\"Who toil along the climbing way\"\n\"With painful steps and slow\",\n\"Look now! for glad and golden hours\"\n\"come swiftly on the wing\".\n\"O rest beside the weary road\",\n\"And hear the angels sing!\"\n\"For lo!, the days are hastening on\",\n\"By prophet bards foretold,\"\n\"When with the ever-circling years\"\n\"Comes round the age of gold\"\n\"When peace shall over all the earth\"\n\"Its ancient splendors fling,\"\n\"And the whole world give back the song\"\n\"Which now the angels sing.\"\nVersioni in altre lingue.\nDel brano e stata fatta anche una cover in lingua svedese, intitolata \"Jag ser en stj\u00e4rna p\u00e5 himmelen\" (= \"Vedo una stella in cielo\"), interpretata nel 1981 da Stefan Borsch"}
{"id": "2388616", "revid": "1573940", "url": "https://it.wikipedia.org/wiki?curid=2388616", "title": "Palazzo Agostino e Giacomo Salvago", "text": "Il palazzo Agostino e Giacomo Salvago \u00e8 un edificio sito in Piazza San Bernardo al civico 26 nel centro storico di Genova. L'edificio fu inserito nella lista dei palazzi iscritti ai Rolli di Genova.\nStoria e descrizione.\nCostruito nel 1532 per Agostino e Giacomo Salvago sul sito della curia medievale della famiglia Stregiaporco e sul sedime dell'edificio che la Gabella del 1414 assegna a Marco Salvago, il palazzo costituisce la sede di rappresentanza dell'albergo sino al 1637, quando si affida a Bartolomeo Bianco una diversa collocazione nella casa esistente al civico 1 di vico Vegetti.\nL'edificio a blocco, opera dell'architetto Domenico Caranca, si rinnova nel 1550 con Ottavio Semino che, sulla facciata principale, esegue gli affreschi, poi cancellati con il restauro del 1937 che scoprir\u00e0 fasce bicrome e archetti trilobati medievali dietro le ultime porzioni di intonaco.\nCi\u00f2 che resta oggi esternamente \u00e8 il portale di Giacomo Della Porta e Nicol\u00f2 da Corte; le due statue in marmo del timpano raffigurano due uomini selvaggi appoggiati su leoni come simbolo della famiglia Salvago. Rimasto sempre legato a propriet\u00e0 unitarie, come i nobili Cicala e i borghesi Olcese, il palazzo \u00e8 stato restaurato di recente."}
{"id": "2388620", "revid": "1573940", "url": "https://it.wikipedia.org/wiki?curid=2388620", "title": "Palazzo Paolo De Benedetti", "text": "Il palazzo Paolo De Benedetti \u00e8 un edificio sito in piazza San Donato al civico 21 nel centro storico di Genova. L'edificio fu inserito nella lista dei palazzi iscritti ai Rolli di Genova.\nStoria e descrizione.\nSi hanno prime notizie del palazzo con l'iscrizione nei rolli a nome di Paolo de Benedetti. Il XVII secolo, portando con s\u00e9 crisi di grave entit\u00e0, induce a scelte obbligate una parte della nobilt\u00e0 cittadina; il manufatto passa dalla funzione di residenza nobiliare a sede del monastero di San Bernardo, che doveva essersi distribuito in altri edifici contigui.\nIl complesso attuale risulta composto da tre corpi uniti in tempi successivi mentre uno solo di essi corrisponderebbe al manufatto iscritto nei rolli, anche se non \u00e8 possibile distinguerne chiaramente I caratteri. Il corpo su San Donato ha subito una manutenzione recente delle parti comuni; dell'assetto originario, tardo quattrocentesco, mantiene soltanto la prima rampa di scale, il ballatoio voltato a crociera con peducci in pietra e il portale di ingresso in pietra nera."}
{"id": "2388622", "revid": "767487", "url": "https://it.wikipedia.org/wiki?curid=2388622", "title": "Agura Trat", "text": "Agura Trat (\"Esio Trot\") \u00e8 un libro per bambini scritto Roald Dahl ed illustrato da Quentin Blake pubblicato nel 1989.\nTrama.\nI protagonisti sono un vecchietto in pensione, il signor Hoppy, la signora Silver e la sua tartaruga, Alfio. \nUn giorno la signora Silver confida al signor Hoppy di desiderare che Alfio diventi pi\u00f9 grande. Il signor Hoppy, da tempo segretamente innamorato della signora, prontamente le rivela una formula magica che faccia crescere il piccolo Alfio. Questa formula inizia con \"Agura Trat\" (tartaruga letta al contrario, da qui il nome del racconto). In realt\u00e0, la formula l'aveva inventata sul momento, ma, felice per aver conquistato la benevolenza della signora Silver, inizia a girare tutti i negozi della citt\u00e0 comperando tartarughe di diverse dimensioni, il pi\u00f9 possibili somiglianti ad Alfio. Cos\u00ec sostituisce ad Alfio tartarughe pi\u00f9 grandi e di maggior peso ogni settimana. Per fare ci\u00f2, si serve dell'acchiappa-tartarughe, un marchingegno costruito da lui stesso. \nIl tempo passa, ed all'arrivo del letargo la tartaruga non riesce pi\u00f9 a passare per l'entrata della tana. A questo punto, la signora Silver chiede al signor Hoppy un'altra formula, questa volta per rimpicciolire la tartaruga. In breve la tartaruga prende grandezza e peso soddisfacenti per la signora Silver. Chiama allora il signor Hoppy per ringraziarlo, ed \u00e8 allora che tra i due scoppia la passione. Il libro si conclude con il loro matrimonio."}
{"id": "2388623", "revid": "38120", "url": "https://it.wikipedia.org/wiki?curid=2388623", "title": "Thomas Herv\u00e8 Job Ivock", "text": ""}
{"id": "2388624", "revid": "38120", "url": "https://it.wikipedia.org/wiki?curid=2388624", "title": "Thomas Herv\u00e9 Job Iyock", "text": ""}
{"id": "2388625", "revid": "729019", "url": "https://it.wikipedia.org/wiki?curid=2388625", "title": "Ridotta di Magonza", "text": "La ridotta di Magonza (Reduit von Mainz) \u00e8 una fortificazione della fortezza di Magonza costruita tra il 1830 e il 1834 su progetto del genio militare austriaco, sulla base di un piano del generale del genio Franz Scholl. \u00c8 intitolato alla frazione di Mainz-Kastel (ovvero il castello).\nStruttura e architettura.\nSi tratta di una grande fortezza a tracciato poligonale con un ridotto centrale. Il forte \u00e8 situato sul banco del fiume Reno, presso di ponte centrale di Magonza, Theodor-Heuss-Br\u00fccke, collocato sulla \"Via Regia\" per Lipsia.\nLa ridotta \u00e8 stata costruita su 1.800 pali di quercia. Si tratta di un edificio principale a due piani, con altri edifici adiacenti. Al centro del forte si eleva, su due piani e con copertura di una casamattata, il ridotto a corpo lineare, piegato sul tracciato a lunetta, con raccordi d'angolo arrotondati. Sull'angolo interno del ridotto, nel mezzo, sporge verso il cortile il corpo su pianta trapezoidale che contiene la scala e i servizi igienici. Sui due piani, nei locali a volta, sono disposti i ricoveri per la numerosa guarnigione e le varie funzioni logistiche, che rendevano l'opera autosufficiente.\nIl fronte principale del ridotto \u00e8 ordinato per la difesa, su ogni piano, con galleria perimetrale a feritoie per fucilieri. Sul fronte secondario, concavo, il cortile \u00e8 chiuso da un muro rettilineo di sicurezza. Nel mezzo, ai lati del passaggio, altri due muri paralleli si collegano alle casematte del fronte di gola, delimitando un ulteriore compartimento di sicurezza."}
{"id": "2388627", "revid": "38120", "url": "https://it.wikipedia.org/wiki?curid=2388627", "title": "Dami\u00e1n Macaluso Rojas", "text": ""}
{"id": "2388631", "revid": "287204", "url": "https://it.wikipedia.org/wiki?curid=2388631", "title": "Classe Yushio", "text": "La classe Yushio \u00e8 una classe di sottomarini diesel-elettrici entrati in servizio con la Marina militare giapponese (JMSDF- Japan Maritime Self-Defense Force) a partire dal 1975. Seguito ai precedenti classe Uzushio. Anche per questa classe la politica di costruzione \u00e8 stata quella di produrre 1 esemplare l'anno, in modo da mantenere sempre in servizio un numero costante di 16 unit\u00e0. Per\u00f2, visto l'elevato ritmo di produzione mantenuto, quattro di questi battelli \u00e8 divenuto ausiliario prima dei venti anni di vita operativa.\nCostruzione.\nLa loro struttura \u00e8 sostanzialmente simile a quella dei battelli precedenti, e pu\u00f2 essere sintetizzata in questi termini: doppio scafo, struttura \u2018a goccia allungata\u2019, timoni di profondit\u00e0 sulla vela e di direzione, cruciformi, a poppa. Apparato motore dato da 2 diesel e 1 motore elettrico calettati su di un unico asse portaelica, siluri e missili antinave presenti assieme ai tubi di lancio. La dotazione elettronica e elettro-acustica \u00e8 simile ai battelli precedenti, con prestazioni di elevato livello (il sonar principale occupa praticamente tutta la prua ed \u00e8 stato evoluto nel tempo con un modello pi\u00f9 avanzato).\nProgetto.\nQueste unit\u00e0 sono derivate dallo sviluppo della precedente classe \"Uzushio\", ingrandita e aggiornata, con prestazioni migliorate in molti ambiti, ma un'impostazione simile.\nLa forma dello scafo \u00e8 basata su di una struttura estremamente simile a quella dei sottomarini nucleari americani, il che non deve sorprendere vista la strettissima dipendenza tecnologica della marina giapponese postbellica dalla tecnologia americana. Non esiste infatti, causa le vicissitudini postbelliche, un'altra grande marina altrettanto dipendente dalla tecnologia USA, con l'intera flotta di superficie basata su unit\u00e0 con armi, sensori e progettazione essenzialmente derivati da progetti di scuola statunitense.\nLa struttura dello scafo comprende una forma idrodinamica del tipo 'a goccia allungata', con piccoli piani di coda del solito tipo cruciforme, e un'unica grande elica. A differenza dei sommergibili americani, per\u00f2, questa struttura ha un doppio scafo, con quello resistente separato da quello esterno da una zona a libera circolazione d'acqua, che fluisce da una serie di aperture orizzontali, scalate tra di loro, presenti tra la coda e la torre.\nUno dei vantaggi non trascurabili \u00e8, rispetto alla configurazione a scafo unico, quello di una riserva di galleggiabilit\u00e0 molto pi\u00f9 elevata, tipicamente del 20-25% piuttosto che il 12-16%. Un altro \u00e8 la minore vulnerabilit\u00e0 agli urti e alle esplosioni, con la possibilit\u00e0 di stivare qualche equipaggiamento, o riserva di combustibile, al di fuori dello scafo resistente, che cos\u00ec pu\u00f2 essere costruito pi\u00f9 piccolo e compatto, e siccome questo \u00e8 molto spesso e pesante, il guadagno in leggerezza \u00e8 considerevole.\nUn difetto \u00e8 invece la maggiore resistenza idrodinamica, come anche la maggiore rumorosit\u00e0 dovuta alle aperture di circolazione d'acqua. Quanto alla torre, essa ha una forma alta e molto allungata, con i timoni di profondit\u00e0 sistemati a met\u00e0, per permettere di aumentare la manovrabilit\u00e0 del battello, come praticato anche sui progetti nucleari americani. In cima vi sono vari sensori, radar, 2 periscopi e la tubazione dello snorkel (altra cosa che non esiste sugli SSN) per ricaricare le batterie stando sott'acqua.\nLe disposizioni interne dovrebbero essere convenzionali: i motori elettrici nella zona poppiera, avanti ad essi quelli diesel e le batterie, mentre la centrale di controllo del tiro e combattimento \u00e8 al centro. Gli alloggi sono sistemati a prua e al centro nave, i sensori a prua, con il grande trasduttore sonar sferico.\nL'apparato motore \u00e8 costituito da due motori diesel tedeschi costruiti su licenza, di elevata potenza, e un motore elettrico collegato all'unico asse, che potenzia l'elica, posta tra gli impennaggi cruciformi di poppa.\nArmi.\nInfine, vi sono le armi, sistemate a mezza nave, come negli SSN americani e i precedenti classe \"Uzushio\". La disposizione dei siluri \u00e8 localizzata qui per liberare la prua, rendendola totalmente disponibile per installare il sonar pi\u00f9 grande e potente possibile.\nSolo le grandi dimensioni dello scafo rendono possibile pensare a questo tipo di sistemazione per via che l'angolazione dei tubi deve essere prevista verso l'esterno, cosa che per 6 tubi di lancio da 533mm porta via inevitabilmente spazio, e un sottomarino non ha mai uno scafo resistente molto largo. In effetti, le dimensioni di queste unit\u00e0 giapponesi sono simili, quando non superiori, a quelle di parecchie classi di SSN, e solo la presenza delle fessure per la libera circolazione d'acqua posteriori alla torrette permettono di riconoscere tali sommergibili, che somigliano curiosamente ad un incrocio tra un sommergibile americano e uno sovietico (per via dei timoni sulla torre e il doppio scafo).\nI sensori comprendono sistemi statunitensi costruiti su licenza, come il sonar SQS-36, e sono molto avanzati nel loro insieme, specialmente con gli aggiornamenti che hanno avuto nel corso degli anni. Le armi vere e proprie, invece, comprendono un totale di 18-20 siluri (3 ricariche) con la possibilit\u00e0 almeno teorica di sostituirli ciascuno con 2 mine. Inoltre, dalla terza unit\u00e0 sono apparsi i missili antinave UGM-84 Harpoon, da 90\u2013130\u00a0km di gittata e intercambiabili con i siluri in un rapporto di parit\u00e0. Il siluro standard \u00e8 il Type 89, simile all'Mk 48 americano, che \u00e8 un'arma a lungo raggio. \u00c8 un siluro a doppio ruolo antinave e antisommergibile filoguidato con sonar autonomo per la ricerca finale del bersaglio. Anche i precedenti Type 80, da 480mm, derivati dall'Mk 37 americano, sono utilizzati.\nServizio.\nI sottomarini classe Yushio sono entrati in servizio al ritmo di uno l'anno, a far tempo dal 1980. Con questa programmazione, hanno sostituito progressivamente i precedenti classe Uzushio, ma dal momento che la marina giapponese ha avuto nei suoi piani di programmazione fondi per un sottomarino l'anno, e ha la necessit\u00e0 di una ventina di navi, gi\u00e0 nel 1998 lo \"Yushio\" \u00e8 passato come unit\u00e0 addestrativa. La cosa \u00e8 rimarchevole perch\u00e9 mentre i giapponesi hanno posto fuori dal servizio di prima linea una serie di sottomarini cos\u00ec moderni come gli Uzushio e i primi Yushio, altre marine hanno tenuto in servizio vecchi scafi residuati della Seconda guerra mondiale per 40-50 anni, per non parlare delle vecchie unit\u00e0 postbelliche come la classe Daphn\u00e9, francese o i classe Romeo/Ming cinesi.Originariamente si pensava di costruire un totale di 14 battelli, ma ci si \u00e8 fermati a 10 per via dell'apparizione di una classe successiva e perfezionata di unit\u00e0 subacquee. Dei sottomarini della classe uno in particolare \u00e8 balzato alla attenzione delle cronache, quando nel 1988 il \"Nadashio\" (SS 577) entr\u00f2 in collisione, mentre navigava in superficie diretto alla base di Yokosuka, con un peschereccio. Nel tragico incidente 30 marinai della nave persero la vita, mentre il sommergibile riusc\u00ec a rientrare con i propri mezzi in porto. In casi come questi la costruzione a doppio scafo, con la sua robustezza e riserva di galleggiabilit\u00e0, dimostra effettivamente le proprie qualit\u00e0.A parte questo, 7 dei battelli hanno ricevuto i missili Harpoon, e tutti il sonar rimorchiabile a bassissima frequenza ZQR-1 (equivalente dell'americano BRQ-15) a bassissima frequenza, che abbinato al sonar prodiero, che copre invece quelle medio-basse, rende molto elevata la resa di tali battelli nelle azioni di localizzazione dei sottomarini. Un sonar rimorchiato non \u00e8 comune per i sottomarini diesel-elettrici.\nIl sostituto della serie Yushio \u00e8 apparso negli anni '90, si tratta del progetto classe Harushio, ancora pi\u00f9 avanzato.\nStoria.\nLe unit\u00e0 dalla quinta in poi sono state in grado di lanciare il missile Sub-Harpoon.\nUnit\u00e0 della Classe Yushio della Japan Naval Self Defence Force"}
{"id": "2388632", "revid": "310175", "url": "https://it.wikipedia.org/wiki?curid=2388632", "title": "Agura trat", "text": ""}
{"id": "2388635", "revid": "633110", "url": "https://it.wikipedia.org/wiki?curid=2388635", "title": "Flammenwerfer 35", "text": "Il Flammenwerfer 35 (\"Flammenwerfer\" in tedesco significa \"lanciafiamme\") era un lanciafiamme portatile, manovrato da un soldato. Esso utilizzava azoto compresso per lanciare liquido infiammabile a una distanza di 30 metri. Nonostante le squadre armate di quest'arma fossero estremamente vulnerabili, dato che il contenitore di liquido infiammabile era esposto al fuoco nemico, essa era assai efficace. Il \"modello 35\" era una versione modificata del lanciafiamme tedesco in uso nella prima guerra mondiale. L'arma nel suo complesso pesava 35,8\u00a0kg, con una capacit\u00e0 di 11,8 litri di \"Flamm\u00f6l 19\" (una miscela a base di benzina) e una gittata di 25 metri circa.\nImpiego.\nIl Flammenwerfer era utilizzato per ripulire i bunker, le trincee e altri luoghi chiusi, dove le fiamme divampavano sterminando i nemici. Fu impiegato per la prima volta sul fronte orientale tra i soldati della VI armata.\nCarri lanciafiamme.\nVennero approntate delle versioni sperimentali di carri con il Flammenwerfer; per esempio alcuni carri Panzer I vennero dotati di un Flammenwerfer portatile installato al posto della mitragliatrice con liquido incendiario sufficiente a 10 secondi di fuoco a 25 metri. Questa installazione non venne resa definitiva, ma usata solo da carri della 5. Leichte-Division durante l'assedio di Tobruk. Sul \"Flammenwerfer auf I Ausf B\" venne poi montato il successivo Flammenwerfer 40. Essendo comunque impotente contro i carri russi o americani, rappresentava pi\u00f9 che altro un'arma efficace contro la fanteria. Alcuni carri armati italiani montarono il Flammenwerfer, ma il carrello di rifornimento per il lanciafiamme era troppo esposto all'artiglieria nemica."}
{"id": "2388637", "revid": "287204", "url": "https://it.wikipedia.org/wiki?curid=2388637", "title": "Rocco Petrone", "text": "Figlio di emigrati italiani, giunti in America dalla localit\u00e0 lucana di Sasso di Castalda, Rocco Petrone \u00e8 stato un pioniere della corsa allo spazio.\nLa sua carriera alla NASA fu \u00abfolgorante\u00bb: da giugno 1966 a settembre 1969 fu direttore delle operazioni di lancio allo John F. Kennedy Space Center della NASA, e dal 1969 fu direttore dell'intero Programma Apollo.\nDal 1973 al 1974 fu direttore del Marshall Space Flight Center della NASA, la terza persona chiamata a quella carica. Petrone fu anche il primo direttore di origini non tedesche.\nBiografia.\nI primi anni.\nNacque ad Amsterdam, cittadina dello stato di New York, poco distante da Schenectady, dove si erano stabiliti i suoi genitori, due immigrati italiani provenienti da Sasso di Castalda, in Basilicata. \nSuo padre, operaio ferroviario, mor\u00ec per un incidente sul lavoro lasciandolo orfano ancora bambino. Sua madre era operaia in una fabbrica di guanti e Rocco dovette darsi da fare per aiutare la famiglia effettuando consegne a domicilio di ghiaccio.\nIn seguito vinse un posto all'Accademia militare degli Stati Uniti a West Point. Dotato di un fisico imponente, nel 1945, mentre era in accademia, ricopr\u00ec il ruolo di \"defensive tackle\" nella squadra vincitrice del campionato nazionale di football. Laureatosi nel 1946, prest\u00f2 servizio in Germania dal 1947 al 1950.\nDall'esercito statunitense si sarebbe congedato nel 1966, con il grado militare di tenente colonnello.\nRitornato dal servizio militare in Europa, prosegu\u00ec gli studi iscrivendosi al Massachusetts Institute of Technology dove consegu\u00ec, nel 1951, il Master's degree in ingegneria meccanica a cui poi si aggiunse un \"honorary doctorate\" conferitogli dal Rollins College.\nDurante i due decenni trascorsi nell'esercito statunitense, Petrone prese parte allo sviluppo del razzo Redstone, che fu il primo missile balistico degli Stati Uniti e anche il vettore utilizzato per lanciare nello spazio i primi astronauti americani, Alan Shepard e Gus Grissom, nella loro missione suborbitale.\nEsplorazione dello spazio.\nProgramma Apollo.\nNel 1960, Petrone fu trasferito alla NASA, dove presiedette allo sviluppo del vettore Saturn V e alle relative operazioni di lancio, quelle vere e proprie \"maratone di cinque mesi\", come egli le ebbe a battezzare, che toccavano il loro culmine nel momento del lancio, ovvero poco prima che tutto giungesse a conclusione.\nSovrintese alla costruzione di ogni elemento per il lancio del programma Apollo, incluso il Complesso di lancio 39 del John Kennedy Space Center, il Vehicle Assembly Building (l'Edificio di assemblaggio dei veicoli) e il Crawler-transporter, lo speciale mezzo per lo spostamento dei razzi dall'assemblaggio alla rampa di lancio, tutte attrezzature utilizzate ancora oggi per le operazioni di lancio dello Space Shuttle.\nPetrone era descritto dai suoi colleghi alla NASA come una persona molto esigente. Humboldt C. Mandell Jr., un manager in pensione del Lyndon Johnson Space Center, ricorda questo episodio significativo:\nSi conged\u00f2 dall'esercito nel 1966, ma continu\u00f2 il suo lavoro nei siti della NASA, venendo promosso quello stesso anno all'incarico di \"Direttore delle operazioni di lancio\" del centro spaziale Kennedy.\nNel 1969, poco dopo il successo della missione Apollo 11, fu nominato direttore dell'intero Programma Apollo, succedendo nella carica al generale Samuel C. Phillips. Nel 1972 gli furono conferite ulteriori responsabilit\u00e0 quale direttore del programma NASA nel progetto sperimentale congiunto Apollo-Sojuz, tra Stati Uniti e Unione Sovietica.\nL'anno dopo, durante l'odissea della missione Apollo 13, fu Rocco Petrone a mantenere i contatti con gli interlocutori politici che chiedevano informazioni su cosa stesse succedendo e su quali iniziative la Nasa intendesse adottare per mettere in salvo l'equipaggio.\nDirettore del \"Marshall Space Flight Center\".\nPetrone lavor\u00f2 per un anno come amministratore del Marshall Space Flight Center, il primo direttore non tedesco dopo Wernher von Braun e Eberhard Rees. A quel tempo la NASA stava subendo drastici tagli alle dotazioni finanziarie, e il suo mandato fu contrassegnato da molti avvicendamenti o siluramenti. Nel 1974, Petrone lasci\u00f2 il Centro Marshall per accettare l'assegnazione al terzo gradino nella gerarchia della NASA, quello di \"Associate Administrator\".\nDopo la NASA.\nIl National Center for Resource Recovery.\nNel 1975, Petrone si conged\u00f2 dalla NASA e divenne presidente e amministratore delegato del \"National Center for Resource Recovery\" (\"Centro nazionale per il recupero di risorse\"), un'iniziativa congiunta, tra industria e lavoratori, per incoraggiare e sviluppare metodologie per il recupero di materiali ed energia dai rifiuti solidi.\nL'era dello Space Shuttle.\nNegli anni ottanta, Petrone ricopr\u00ec incarichi di vertice alla Rockwell International, l'azienda aerospaziale responsabile della costruzione dello Space Shuttle.\nIl disastro del Challenger.\nPrima della partenza dello Space Shuttle Challenger, nella missione STS-51-L del Programma Shuttle, egli consigli\u00f2 di non effettuare il lancio. Era infatti preoccupato che le temperature glaciali della notte potessero aver danneggiato lo scudo termico del sistema di protezione dello Space Shuttle. Il lancio venne effettuato lo stesso, il 28 gennaio 1986, e si concluse con il famoso disastro, che determin\u00f2 la morte di sette astronauti e uno stop al programma spaziale. L'incidente fu effettivamente dovuto alle temperature polari ma la causa intermedia dell'incidente del Challenger non fu quella indicata da Petrone: il freddo polare non danneggi\u00f2 lo scudo termico ma caus\u00f2 l'irrigidimento degli o-ring elastici posti a giunzione e sigillo dei segmenti che costituivano gli stadi a propellente solido.\nMorte.\nRocco Petrone mor\u00ec a Palos Verdes Estates, in California, all'et\u00e0 di 80 anni, il 24 agosto 2006, per complicanze legate al diabete mellito di cui soffriva, lasciando la moglie Ruth Holley e quattro figli."}
{"id": "2388638", "revid": "1543377", "url": "https://it.wikipedia.org/wiki?curid=2388638", "title": "Fruit (scacchi)", "text": "Fruit \u00e8 un motore scacchistico sviluppato da Fabien Letouzey.\nFino alla versione 2.1 (\"Peach\"), Fruit era un software open source. Il sorgente della versione 2.1 \u00e8 ancora disponibile ed \u00e8 stato utile nello sviluppo di motori scacchistici successivi e varianti del motore stesso. Fruit \u00e8 stato software commerciale dal settembre 2005 fino al 23 luglio 2007. Da tale data \u00e8 divenuto software freeware, ed \u00e8 liberamente scaricabile dal sito ufficiale.\nRisultati.\nNella classifica SSDF del 24 novembre 2006 Fruit 2.2.1 ha raggiunto i 2842 punti elo, mentre nella classifica CEGT del 24 gennaio 2007 ha ottenuto un rating di 2776 punti.\nFruit \u00e8 arrivato secondo al mondiale del 2005, dietro Zappa, con 8,5/11.\nDettagli tecnici di Fruit 2.1.\nFruit usa il classico algoritmo Negascout (PVS) con Iterative deepening, servendosi anche dell'euristica null-move. La versione originale impiegava una semplice funzione di valutazione dotata di una forte ricerca, ma la funzione \u00e8 stata potenziata nelle versioni successive. La rappresentazione della posizione si serve di una scacchiera 16x16."}
{"id": "2388640", "revid": "124703116", "url": "https://it.wikipedia.org/wiki?curid=2388640", "title": "Gonzo (Muppet)", "text": "Gonzo il Grande (\"Gonzo the Great\") \u00e8 uno dei personaggi del \"Muppet Show\".\nGonzo \u00e8 uno stuntman lunatico e un po' folle che si crede un artista. Spesso esegue acrobazie o altre pazzie, come saltare da una rampa a bordo di una moto, dal palcoscenico fino al balcone del teatro Statler e Waldorf, oppure mangiare uno pneumatico di un'auto al ritmo del Volo del calabrone o prendere al volo una palla di cannone a mani nude.\nUna delle pi\u00f9 famose gag di Gonzo \u00e8 il cercare di suonare una tromba alla fine della sigla iniziale del \"Muppet Show\", ma sempre con risultati diversi di quello che dovrebbero essere.\nAl contrario degli altri Muppet, non \u00e8 riconducibile chiaramente a nessuna specie animale (nel cartone animato \"Muppet Babies\" viene sbeffeggiato con il nomignolo di \"pollastro blu\"). Il fatto che spesso si pensa che Gonzo sia un uccello spiega il fatto del suo amore per gli uccelli (specialmente le galline), infatti \u00e8 fidanzato con la gallina Camilla.\nNel film \"I Muppets venuti dallo spazio\" viene svelato che in realt\u00e0 \u00e8 di origine extra-terrestre.\nStoria.\nLa sua prima apparizione risale al 1970, nello speciale di Natale \"The Great Santa Claus Switch\". A quel tempo Gonzo era un mostro di nome \"Snarl the Frackle Sigar Box\" (Snarl la Scatola dei Fiammiferi Frackle) dove fece una breve apparizione ed era un personaggio senza personalit\u00e0 ben definita.\nA partire dalla prima stagione del \"Muppet Show\", il mostriciattolo da \"The Great Santa Claus Switch\" divent\u00f2 ufficialmente Gonzo (venne usato lo stesso burattino del 1970). In questa stagione, Gonzo parlava con un tono depresso ad aveva un aspetto triste.\nIl suo esecutore, Dave Goelz, cap\u00ec che il carattere del personaggio non funzionava, allora a partire della seconda stagione, Goelz evolvette il suo carattere facendolo diventare energico e sicuro di s\u00e9 nell'affrontare le sue pazze imprese.\nAspetto.\nGonzo ha il pelo blu, un naso a forma di becco adunco, tre piume sulla testa e grossi occhi con palpebre verdi-gialle. Nella prima stagione del \"Muppet Show\" aveva un aspetto triste e palpebre immobili. A partire dalla seconda stagione, Gonzo ricevette un meccanismo nelle palpebre in grado di muoverle per farlo sembrare pi\u00f9 emotivo. Inoltre il carattere di Gonzo, da triste e depresso, divent\u00f2 pi\u00f9 energico.\nCon il proseguire della serie, e successivamente nei film, Gonzo viene affiancato al personaggio di Rizzo, che diventa il suo migliore amico e compagno di stanza.\nSpecie animale.\nUna ricorrente gag relativa a Gonzo \u00e8 che non \u00e8 chiaro a quale specie animale appartenga. John Cleese, nella sua apparizione nello show, si riferisce a Gonzo come \"Un tacchino, ma non molto\".\nQuando Liberace, come ospite nel \"Muppet Show\", ha organizzato un concerto dedicato agli uccelli, Gonzo ha desiderato di partecipare con i suoi amici polli. Quando la guardia del corpo di Liberace seppe che quest'ultimo non aveva alcun interesse nei polli, Gonzo ha cercato di fissare un appuntamento con uno di loro affermando \"Sono un uccello! Sono un tacchino!\", ma la guardia del corpo ha espresso dei dubbi.\nNello speciale televisivo di Natale \"A Family Muppet Christmas\", Il Tacchino dice a Gonzo \"Non \u00e8 nemmeno un uccello\" a quest'ultimo risponde \"Beh, nessuno \u00e8 perfetto\".\nQuesto avviene anche nei film: Kermit si riferisce a lui come \"Qualunque cosa. Assomiglia un po' ad un tacchino, ma non molto\".\nNel film \"Giallo in casa Muppet\", viene spedito in Inghilterra in una cassa etichettata \"Qualunque Cosa\" (mentre Kermit e Fozzie sono etichettati \"Rana\" e \"Orso\").\nIn \"I Muppet e il mago di Oz\", Gonzo ha svolto il ruolo del Boscaiolo di Latta, ma con il nome \"Coso di Latta\".\nIn \"Muppet Babies\" viene spesso sbeffeggiato da Piggy con il nomignolo di \"pollastro blu\".\nLa trama di \"I Muppets venuti dallo spazio\" gira intorno a questo enigma e viene rivelato che Gonzo \u00e8 un alieno e la sua famiglia extraterrestre \u00e8 arrivata sulla Terra per organizzare una grande festa per lui. Prima della loro partenza, i familiari chiedono a Gonzo di tornare nello spazio con loro. Gonzo dice tristemente addio ai suoi amici Muppet, ma si rende conto ben presto che abbandonando i suoi amici di lunga data non sarebbe stato pi\u00f9 felice e cos\u00ec rifiuta l'invito.\nAnche se il film ha dato una risposta definitiva sulla specie di Gonzo, attualmente non viene mai nominato il fatto che lui sia un alieno."}
{"id": "2388641", "revid": "1573940", "url": "https://it.wikipedia.org/wiki?curid=2388641", "title": "Palazzo Agostino e Benedetto Viale", "text": "Il palazzo Agostino e Benedetto Viale \u00e8 un edificio sito in salita Pollaioli al civico 12 nel centro storico di Genova. L'edificio fu inserito nella lista dei palazzi iscritti ai Rolli di Genova.\nStoria e descrizione.\nEretto su preesistenze risalenti al XIII secolo, immediatamente a ridosso della cortina edilizia che separava la strada di Canneto dalla piazza Nuova (oggi piazza Giacomo Matteotti), il palazzo viene quasi completamente ricostruito da Paride Monteborgo sul finire del XVI secolo e gode ancora di una posizione invidiabile per il suo carattere di indipendenza dal tessuto edilizio circostante.\nIncluso nell'elenco degli edifici \"tralasciati per esser piccoli\" come appartenente a Stefano Torre, deve all'iniziativa dei dogi Benedetto Viale (1719-1721) e Agostino Viale (1750-1752) la sua attuale configurazione, dato il nuovo impianto prospettico ottenuto con l'ampliamento della piazza dei Gioardi (oggi Pollaiuoli).\nA questo intervento di generale ricomposizione dello stabile si deve la collocazione delle attivit\u00e0 commerciali nella zona basamentale; un'operazione che implica il completo rifacimento dello scalone di accesso, recentemente messo in risalto da un restauro conservativo che evidenzia anche il fastigio del portale settecentesco."}
{"id": "2388644", "revid": "2134764", "url": "https://it.wikipedia.org/wiki?curid=2388644", "title": "Basket Club Boncourt", "text": "Il B.C. Boncourt \u00e8 una squadra svizzera di pallacanestro con sede a Boncourt, nel Canton Giura."}
{"id": "2388645", "revid": "599013", "url": "https://it.wikipedia.org/wiki?curid=2388645", "title": "Serve della Santissima Trinit\u00e0 e dei poveri", "text": "Le Serve della Santissima Trinit\u00e0 e dei Poveri (in spagnolo \"Siervas de la Sant\u00edsima Trinidad y de los Pobres\") sono un istituto religioso femminile di diritto pontificio: le suore di questa congregazione pospongono al loro nome la sigla SS.T.PP.\nStoria.\nLa congregazione venne fondata da Dorotea Ch\u00e1vez Orozco (1867-1949) con l'aiuto del sacerdote Miguel Cano Guti\u00e9rrez: il 20 febbraio 1892, guarita da una pleurite, la donna promise di consacrare la sua vita al servizio degli ammalati poveri nell'ospedale della Sant\u00edsima Trinidad di Guadalajara e il 25 dicembre 1897, assieme a due compagne, emise privatamente i voti di povert\u00e0, obbedienza e castit\u00e0.\nIl 12 maggio 1905 la congregazione ricevette la prima approvazione dall'arcivescovo di Guadalajara Jos\u00e9 de Jes\u00fas Ort\u00edz y Rodr\u00edguez e, con il consenso della Santa Sede, venne eretta in istituto di diritto diocesano il 10 agosto 1911.\nLe Serve dei Poveri vennero aggregate all'Ordine dei Frati Minori il 2 ottobre 1939 e il 28 aprile 1962 ottennero il pontificio decreto di lode.\nLa fondatrice (in religione, madre Maria Vincenza di Santa Dorotea) \u00e8 stata beatificata da papa Giovanni Paolo II nel 1997.\nAttivit\u00e0 e diffusione.\nLe Serve dei Poveri si dedicano all'assistenza agli anziani e agli infermi e prestano il loro servizio negli ospedali e nelle case di riposo.\nSono presenti in otto diocesi del Messico; la sede generalizia \u00e8 a Guadalajara.\nAl 31 dicembre 2005 l'istituto contava 151 religiose in 24 case."}
{"id": "2388646", "revid": "767487", "url": "https://it.wikipedia.org/wiki?curid=2388646", "title": "Roberto Bucchioni", "text": "Carriera.\nGiocatore.\nDebutta tra i professionisti tra le file della Sampdoria, dove ha la possibilit\u00e0 di giocare 6 partite in Serie A.\nLa sua carriera \u00e8 per\u00f2 dettata da infortuni importanti e quindi si svilupper\u00e0 non oltre la Serie C1, vestendo le maglie del , del , del , del Brescello e del Palazzolo, prima di concludersi sui campi dilettantistici del Fo.Ce.Vara, dell'Aglianese e della Lunigiana.\nAllenatore.\nInizia come vice di Giuseppe Ravasi nei Crociati Noceto, passando poi ad occuparsi della formazione berretti. Nel 2011 viene chiamato dal Parma alla guida dei giovanissimi regionali, passando la stagione successiva ai nazionali. Nella stagione 2016/2017 vince lo scudetto under 15 serie C con il Parma calcio.\nNella stagione 2018/2019 viene chiamato dal Sassuolo alla guida degli under 16 neroverdi perdendo con il Benevento i quarti di finale playoff scudetto dopo aver raggiunto il secondo posto nel girone alle spalle della Juventus. Allena gli under 16 del Sassuolo anche nella stagione 2019/2020 e 2020/2021."}
{"id": "2388647", "revid": "4175", "url": "https://it.wikipedia.org/wiki?curid=2388647", "title": "Yuri Gidzenko", "text": ""}
{"id": "2388649", "revid": "2069609", "url": "https://it.wikipedia.org/wiki?curid=2388649", "title": "Satrapo", "text": "Satrapo (, antico iranico \"khsathra-pa\"; ) era il nome dato ai governatori delle province, denominate appunto \"satrapie\", degli antichi imperi persiani, ovvero l'impero achemenide, l'impero partico e l'impero sasanide, e di alcuni regni ellenistici.\nEtimologia.\nIl termine deriva dall'antico persiano x\u0161a\u03b8rap\u0101v\u0101 (\"protettore della provincia\"), da x\u0161a\u03b8ra (\"reame\" o \"provincia\") e p\u0101v\u0101 (\"protettore\"), che designava il funzionario pubblico a capo delle province dell'impero. In greco la parola fu resa come \u03c3\u03b1\u03c4\u03c1\u03ac\u03c0\u03b7\u03c2, \"satr\u00e1p\u0113s\".\nStoria.\nImpero achemenide.\nL'istituzione delle satrapie, realizzate durante il regno di Ciro il Grande (558-529 a.C.), aveva lo scopo di suddividere amministrativamente le terre conquistate. Sotto il regno di Dario I (518 a.C.) le satrapie erano 20, e in seguito vennero accresciute di numero. I satrapi persiani coniarono in alcuni casi anche monete facendovi incidere la propria immagine o il proprio nome. Le immagini recavano la tipica tiara. L'idea corrente \u00e8 tuttavia che non raffigurassero realmente la persona in questione ma svolgessero la generica funzione di mostrare un comandante, di volta in volta trattato in modi diversi.\nI satrapi, generalmente scelti tra i nobili o tra gli appartenenti alla famiglia reale, avevano il compito di amministrare la giustizia, di riscuotere i tributi e di reclutare le truppe per l'esercito del \"Gran Re\". Il loro operato era controllato annualmente da funzionari reali itineranti, chiamati \"gli occhi\" e \"le orecchie\" del Gran Re. Forniti di ampi poteri amministrativi, militari e giudiziari all'interno della propria provincia, di fatto i satrapi erano veri e propri principi vassalli. In momenti particolarmente critici e soprattutto nelle regioni periferiche, cercavano di ottenere (e talora, come Mausolo di Caria, ottennero) una sempre maggiore indipendenza dal potere centrale, giungendo non di rado all'aperta ribellione, come nel caso della rivolta, detta appunto \"dei satrapi\", che negli anni intorno al 360 a.C. dilag\u00f2 dall'Asia Minore all'Egitto.\nEt\u00e0 ellenistica.\nCon la conquista dell'Impero achemenide portata a termine da Alessandro Magno il sistema delle satrapie venne mantenuto, ma i satrapi conservarono soltanto i poteri civili, mentre quelli militari furono trasferiti a strateghi di origine macedone o greca. Tale organizzazione venne mantenuta anche in diversi regni ellenistici, nei quali al termine persiano \"satrapia\" si affianc\u00f2 l'equivalente greco \u1f10\u03c0\u03b1\u03c1\u03c7\u03b5\u03af\u03b1, \"eparchia\".\nSignificato odierno.\nIn senso figurato, nel linguaggio contemporaneo \u00e8 usato per definire colui che ostenta il suo potere economico o amministrativo nell'esercizio delle sue funzioni."}
{"id": "2388651", "revid": "729019", "url": "https://it.wikipedia.org/wiki?curid=2388651", "title": "Antro follicolare", "text": "Nella fisiologia femminile l'antro follicolare \u00e8 una cavit\u00e0 che accoglie i follicoli secondari\nFisiologia.\nI follicoli terziari (detti anche di Graaf) iniziano a formarsi durante la fase di pubert\u00e0; essi vengono successivamente raccolti in un unico antro, detto appunto antro follicolare."}
{"id": "2388652", "revid": "767487", "url": "https://it.wikipedia.org/wiki?curid=2388652", "title": "The Arkitects", "text": "I The Arkitects sono un duo di produttori hip hop composto da Shawn Campbell e Marshall Leathers.\nRecentemente hanno prodotto \"Ching-a-Ling\", singolo del 2008 di Missy Elliott.\nDiscografia.\n2006\n2008"}
{"id": "2388655", "revid": "125915794", "url": "https://it.wikipedia.org/wiki?curid=2388655", "title": "La3", "text": "La3 \u00e8 stato un canale televisivo italiano multipiattaforma diretto da Fabio Rimassa ed edito da 3. La programmazione era di tipo semigeneralista, caratterizzata dalla presenza di programmi di approfondimento e di intrattenimento. Lo speaker di La3 era il doppiatore Guido Di Naccio. Il lancio dei canali La3 Live e La3 Sport, con la campagna \"Il mondo in tasca\" e il design dei due canali \u00e8 di Alberto Traverso e Elena Andreoli.\nStoria.\n2006-2009: pay TV mobile.\nNel quadro del lancio sul mercato italiano della tecnologia nota come Tivufonino (che permetteva di vedere programmi televisivi sul cellulare mediante lo standard digitale DVB-H), 3 Italia invest\u00ec nella creazione di una stazione emittente dedicata esclusivamente alla distribuzione televisiva su telefoni mobili.\nNacque cos\u00ec la prima TV a pagamento cellulare al mondo, articolata nei canali La3 Sport (rete tematica d'argomento sportivo) e La3 Live (semi-generalista), entrambi in onda tutti i giorni 24 ore su 24. Essa riusc\u00ec ad assicurarsi l'esclusiva per il mercato italiano della trasmissione in diretta del campionato mondiale di calcio 2006, di Euro 2008, della Serie A e del motomondiale, aggiungendo inoltre alcuni film, serie TV e programmi d'intrattenimento autoprodotti.\nNel 2008 i due canali vennero unificati sotto il marchio La3.\n2010-2012: su satellite e digitale terrestre.\nI bassi indici di ascolto e la repentina obsolescenza del servizio di tv digitale mobile non comportarono la fine de La3, che venne semplicemente tramutata in un comune canale televisivo: nel 2010 esso venne pertanto inserito nel bouquet di Sky Italia alla posizione 163, ove si distinse per il lancio del \"call game\", un quiz con 14 ore di diretta giornaliera gestito attraverso telefonate, sms e videochiamate.\nNel 2011 La3 sbarc\u00f2 anche sul digitale terrestre \"free-to-air\" (nel mux Rete A 2 con LCN 134) e accentu\u00f2 la propria impostazione di canale semigeneralista, puntando sull\"'infotainment\" e tentando di far propri i contenuti di maggior successo diffusi via Internet: alcuni \"youtuber\" vennero chiamati a condurre o intervenire in trasmissioni autoprodotte, quali \"OUT fuori dal tubo\", format in cui un VJ-conduttore intervistava i personaggi ritenuti pi\u00f9 in vista della Rete in Italia, o \"The Hashtag Fight Show\", talkshow in cui un ospite del mondo dello spettacolo dialogava e rispondeva a domande e battute inviate dagli utenti di Twitter.\nIn questi anni La3 mand\u00f2 in onda anche web series come \"The Pills\", \"Facce da scuola\", \"Kick\", \"Malviviendo\", \"Prom Queen\", \"Puzzle The Series\", \"The Cut\" e \"Trinity\".\nNel 2011 lanci\u00f2 la propria app gratuita per smartphone e tablet, che permetteva di vedere il canale in streaming, unitamente a contenuti on demand.\n2013-2014: La3 lancia HyperSync e vince il premio SMAU.\nLa3 lancia \"HyperSync\", un\u2019applicazione che permette allo spettatore, attraverso il proprio dispositivo mobile, di accedere in tempo reale a contenuti esclusivi ed extra, ricevendoli in sincronia con il programma in onda.\nDiventano format anche i \"contest\" basati sui contenuti generati dagli utenti, come \"Short Movies\" (una striscia quotidiana con Eva Riccobono, Myriam Catania e Luca Argentero, in cui vengono presentati cortometraggi d\u2019autore di giovani registi emergenti) e come \"Selfie La Sfida\", un contest che, attraverso la piattaforma sviluppata nativamente su Instagram, promuove il fenomeno dei selfie dove ragazze si sfidano a colpi di scatti tematici e condivisioni social.\nIn ogni puntata di \"Taxipopuli\" la giornalista Natasha Lusenti intervista un esponente di spicco del mondo della politica e della societ\u00e0 a bordo di un taxi che percorre la citt\u00e0. In \"Reputescion\", il giornalista Andrea Scanzi intervista attori, giornalisti, politici, personaggi dello spettacolo che per la prima volta vengono analizzati attraverso l\u2019ingegneria Reputazionale fino alla scoperta finale dell\u2019insindacabile giudizio o votazione della Rete.\nLa3 \u00e8 anche il canale ideatore e promotore dei \"Web Show Awards\": un evento italiano web oriented, che ha raccolto intorno a s\u00e9 milioni di consensi online. Ha raccontato il web e valorizzato i nascenti streamer (Frank Matano, Favij, The Show, Diana Del Bufalo, The Jackal, iPantellas, Zeb89...) attraverso la TV, per arrivare agli eventi live con numeri da record: in tre anni, oltre 200 000 visualizzazioni in streaming live sul canale YouTube e quasi 2 milioni di voti sul sito webshowawards.it.\n2015-2017: i cambiamenti di La3 e chiusura del canale.\nLa3 diventa sempre pi\u00f9 interattiva e integrata con il mondo on-line: dai programmi dedicati alla divulgazione e all\u2019informazione sul mondo \u201cdigital\u201d, all\u2019utilizzo e all\u2019integrazione di app nei format ideati e prodotti da La3.\nNe sono alcuni esempi \"Life App\", il programma che spiega come le app stiano cambiando la vita dei consumatori, o \"Supporters\", un programma sul calcio raccontato direttamente dai tifosi via Skype, o \"DreaMarket\", programma in diretta sul calciomercato, tra ospiti e tifosi sparsi in tutta Italia, che interagiscono tramite Twitter, Facebook e per la prima volta in un canale broadcast con Periscope. \"Deepweb\" che riscrive la storia, l\u2019attualit\u00e0 e i falsi miti attraverso la lente d\u2019ingrandimento del Web pi\u00f9 oscuro, svelando verit\u00e0 celate, oltre la superficie del Web tradizionale, cercando risposte nella Rete. \"Insomnia\": un\u2019istantanea in diretta alle 24:00 in poi sul popolo della notte. Insonni consapevoli da ogni angolo del pianeta convergono tra social e nuovi media, per raccontare pensieri, paure, desideri.\nSu La3 si d\u00e0 visibilit\u00e0 ai video a 360\u00b0. Sul sito internet ufficiale viene creata la sezione \"La360\u00b0\": una raccolta dei contenuti realizzati da La3 e una selezione di creazioni di professionisti dall'Italia e dal mondo.\n\"Web Show Awards 2015\" \u00e8 stato il primo live show europeo fruibile in diretta streaming interamente a 360\u00b0.\nDal 1\u00ba marzo 2017 La3 non \u00e8 pi\u00f9 visibile sulla piattaforma Sky, rimanendo solo sul digitale terrestre fino al 1\u00ba maggio successivo, quando termina definitivamente le trasmissioni."}
{"id": "2388656", "revid": "1652635", "url": "https://it.wikipedia.org/wiki?curid=2388656", "title": "Gossamer (personaggio)", "text": "Gossamer (in italiano chiamato anche Delizia e noto inizialmente come Rudolph) \u00e8 un personaggio delle serie animate \"Looney Tunes\" e \"Merrie Melodies\" prodotti dalla Warner Bros. \u00c8 un grosso mostro rosso peloso, il suo corpo rettangolare basa su due enormi scarpe da ginnastica e la sua faccia ha solo due grandi occhi ovali e una bocca larga. Le braccia finiscono con dita artigliate. La sua caratteristica principale \u00e8 data per\u00f2 dagli spettinatissimi capelli rossi. In una gag del cortometraggio \"Duck Dodgers e il ritorno del XXIV secolo e mezzo\" si fa della satira a proposito del fatto che Gossamer sia fatto \"interamente\" di capelli. Era originariamente doppiato da Mel Blanc, poi da Joe Alaskey e Jim Cummings.\nLa parola \"Gossamer\" deriva dall'inglese medievale \"gossomer\", e significa letteralmente \"sottile\", \"leggero\". Il nome \u00e8 chiaramente ironico in quanto il personaggio \u00e8 enorme, minaccioso e distruttivo.\nStoria.\nChuck Jones introdusse il personaggio nel cartone \"La lepre che drizza i capelli\" (1946). Bugs Bunny viene attirato nel covo di uno scienziato pazzo come cibo per Gossamer, il quale (ancora senza un nome) \u00e8 uno scagnozzo dello scienziato. Parte della trama viene ripetuta nel cortometraggio del 1952 \"Water, Water Every Hare\", in cui Gossamer \u00e8 chiamato Rudolph. Il mostro resta poi inattivo per decenni, fino a quando viene inserito nuovamente in \"Duck Dodgers e il ritorno del XXIV secolo e mezzo\" nel 1980. \u00c8 la prima volta in cui viene chiamato Gossamer (Delizia nell'edizione italiana), chiamato cos\u00ec da Marvin il Marziano. Jones decise di dargli questo nome perch\u00e9 \"\u00e8 esattamente l'opposto di quello che la parola suggerisce: \u00e8 una grossa cosa pelosa\".\nAltre apparizioni.\nGossamer \u00e8 apparso anche in camei in alcune delle produzioni recenti della Warner. Appare negli episodi delle \"I favolosi Tiny\" degli anni novanta, interpretando tra l'altro una parodia del mostro di \"Frankenstein\" in \"Tiny Toons Night Ghoulery\". Appare nel film \"Space Jam\" (1996) e in alcune puntate di \"I misteri di Silvestro e Titti\". \u00c8 anche il cattivo principale del livello del castello infestato nel videogioco \"Taz in Escape from Mars\", appare anche in \"\" e in \"Ralph il lupo all'attacco\".\nUn Gossamer giovane appare in un episodio dei \"Baby Looney Tunes\" come aiutante nel giardino di Pep\u00e9 Le Pew. Appare anche nel 2006 in \"Canto di Natale - Il film natalizio dei Looney Tunes\" come guardia che deve lavorare gli straordinari non pagati per Daffy Duck.\nIn una delle scene tagliate di \"\" si vede Gossamer stressato da Kate Houghton (Jenna Elfman), il che suggerisce che inizialmente il mostro avrebbe dovuto apparire nel film.\nNella serie \"The Looney Tunes Show\" Gossamer \u00e8 un bambino con una vocetta innocua, che segue sempre Daffy Duck, anche se sua madre (Witch Lezah) non vuole."}
{"id": "2388657", "revid": "286855", "url": "https://it.wikipedia.org/wiki?curid=2388657", "title": "Dar&quot;ja Domra\u010deva", "text": "Biografia.\nStagioni 2005-2008.\nDar\"ja Domra\u010deva ha iniziato a praticare il biathlon nel 1999, con l'allenatore Nikolaj Sacharov. Nel 2005 ha ottenuto il titolo di campionessa del mondo giovani nella sprint e nell'inseguimento; l'anno successivo a Presque Isle non \u00e8 per\u00f2 riuscita a ripetersi nella categoria juniores e la vittoria \u00e8 andata a Magdalena Neuner, seguita da Marion Blondeau. Nel 2007, infine, ha ottenuto due argenti nella rassegna iridata junior.\nHa debuttato in Coppa del Mondo all'inizio della stagione 2006-2007 a \u00d6stersund. Nella sua terza gara, una sprint a Hochfilzen, ha ottenuto il primo piazzamento tra le prime dieci arrivando 5\u00aa a Kontiolahti. Nel 2008 ha vinto l'argento nella staffetta mista dei Mondiali di \u00d6stersund, in Svezia.\nStagioni 2009-2010.\nLa Domra\u010deva \u00e8 stata, durante la gara di Coppa con partenza in linea di Oberhof 2009, protagonista di una disavventura ; arriv\u00f2 a sparare al 2\u00b0 poligono in prima posizione, ma invece che sdraiarsi per effettuare la sessione di tiro a terra spar\u00f2 da in piedi, commettendo cos\u00ec cinque errori; dopo aver ottenuto dieci minuti di penalit\u00e0 si ritir\u00f2. si riprese e ricominci\u00f2 a gareggiare ad altissimi livelli.\nIn Coppa del Mondo ha conquistato il primo podio nel 2009 (terza in sprint a Ruhpolding) e la prima vittoria nel 2010 (in inseguimento a Kontiolahti). Ai XXI Giochi olimpici invernali di ha vinto la medaglia di bronzo nella 15 km individuale.\nStagioni 2011-2013.\nNella stagione 2010-2011 ha conquistato la medaglia d'argento ai Mondiali di Chanty-Mansijsk nella partenza in linea e ha vinto la Coppa del Mondo della stessa specialit\u00e0. Nella stagione seguente ha bissato il successo nella Coppa di partenza in linea e ha vinto anche quella di inseguimento, chiudendo al secondo posto in classifica generale; ai Mondiali di Ruhpolding ha vinto l'oro nell'inseguimento e l'argento nella sprint.\nAnche nella stagione 2012-2013 \u00e8 stata seconda nella classifica generale di Coppa, pur senza vincere alcun trofeo di specialit\u00e0; ai Mondiali di quell'anno, disputati a Nov\u00e9 M\u011bsto na Morav\u011b, ha vinto l'oro nella partenza in linea.\nStagioni 2014-2018.\nAi XXII Giochi olimpici invernali di ha vinto tre ori (individuale, inseguimento e partenza in linea) e si \u00e8 classificata 9\u00aa nella sprint e 5\u00aa nella staffetta. A fine stagione si \u00e8 aggiudicata la sua terza Coppa di partenza in linea.\nAi Mondiali di Kontiolahti 2015 \u00e8 stata 25\u00aa nella sprint, 7\u00aa nell'inseguimento, 16\u00aa nell'individuale, 4\u00aa nella partenza in linea, 7\u00aa nella staffetta e 4\u00aa nella staffetta mista, mentre Coppa del Mondo ha vinto sia la coppa di cristallo generale, sia quella di sprint. Ai Mondiali di Hochfilzen 2017 ha vinto la medaglia d'argento nell'inseguimento; ai XXIII Giochi olimpici invernali di si \u00e8 classificata 2\u00aa nella partenza in linea, 9\u00aa nella sprint, 37\u00aa nell'inseguimento, 27\u00aa nell'individuale, 5\u00aa nella staffetta mista e 1\u00aa nella staffetta.\nPalmar\u00e8s.\nCoppa del Mondo.\nCoppa del Mondo - vittorie.\nLegenda:\nSP = sprint\nIN = individuale\nPU = inseguimento\nMS = partenza in linea"}
{"id": "2388658", "revid": "941790", "url": "https://it.wikipedia.org/wiki?curid=2388658", "title": "Air Rescue Service", "text": "Lo Air Rescue Service (ARS) era un precedente sottocomando del Military Air Transport Service (MATS, una branca della USAF. Nel 1966 il MATS venne ridesignato come MAC (Military Airlift Command) e lo ARS venne ridesignato come \"Aerospace Rescue and Recovery Service\" (ARRS).\nLo Air Rescue Service fu inizialmente creato nel 1946, poco prima della creazione della USAF come servizio separato nel 1947 e continu\u00f2 a servire la U.S. Air Force durante la guerra di Corea e la guerra del Vietnam cos\u00ec come durante la guerra fredda. L'importanza del servizio fu dimostrata dalle sortite che salvarono 996 combattenti in Corea e 2780 nel sud est asiatico. Il motto degli equipaggi ad ala fissa, cos\u00ec come degli elicotteristi \u00e8: \"These things we do that others may live\", cio\u00e8 \"facciamo questo perch\u00e9 altri vivano\".\nL'attuale struttura e forza di ricerca e soccorso nell'attuale USAF \u00e8 di molto ridotta rispetto a quella che ha servito dal 1946 alla fine dell'era del Vietnam."}
{"id": "2388659", "revid": "62004", "url": "https://it.wikipedia.org/wiki?curid=2388659", "title": "Talgat Musabayev", "text": ""}
{"id": "2388660", "revid": "1573940", "url": "https://it.wikipedia.org/wiki?curid=2388660", "title": "Palazzo di Marcantonio Sauli", "text": "Il palazzo Marcantonio Sauli \u00e8 un edificio sito in via San Bernardo al civico 19 nel centro storico di Genova. L'edificio fu inserito nella lista dei palazzi iscritti ai Rolli di Genova.\nStoria e descrizione.\nMarcantonio Sauli (1523-1618), religioso e diplomatico, lo costruisce nella seconda met\u00e0 del XVI secolo su preesistenze medievali degli Zaccaria: una famiglia di grande ruolo nel mediterraneo medievale, in cui spicca esemplare la vita avventurosa e cosmopolita di Benedetto Soprani, nella lunga narrazione della vita di Marcantonio, cui dedica il libro, afferma che nel palazzo \"fu trovata l'insigne reliquia della Vera Croce\", cio\u00e8 della croce bizantina portata dagli Zaccaria a Genova, oggi custodita nel Museo del tesoro della cattedrale di San Lorenzo, con cui si benediceva il doge dopo l'elezione.\nPresente nei rolli dal 1588 raggiunge la prima categoria nel 1614, a nome di Paolo Sauli, nipote di Marcantonio e senatore della Repubblica di Genova.\nLa rifusione di lotti medievali attorno al cortile ha dato origine a un palazzo notevole nelle dimensioni, anche se privo di uniformit\u00e0 nell'insieme. La soluzione \u00e8 lontana dalle audacie architettoniche di Strada Nuova, ma la successione cinquecentesca atrio-cortile-scala si appoggia a un tessuto ancora rado e alla capacit\u00e0 tecnica di maestranze che individuano nella scala e nel cortile, poi abbellito con una statua di \"Venere anfitrite\", soluzioni originali di collegamento orizzontale e verticale.\nTracce medievali (XIII secolo) sono ancora presenti in facciata: i conci in pietra nera e marmo, gli archetti ogivali pensili, le polifore tamponate al primo piano, l'arco a sesto ribassato oltre alla bifora gotica in marmo bianco al piano terra.\nA partire dal XVIII secolo il palazzo, di propriet\u00e0 Scaglia, viene locato a membri di famiglie nobili tra cui Giovanni Battista Negrone (doge nel 1769-1771) ma anche a intellettuali come Oderico e il dottor Mongiardini, primo teorico dell'ospedale antimiasmiatico.\nA fine secolo, con la nuova propriet\u00e0 degli armatori Schiaffino di Camogli, diviene sede del Tribunale di commercio. Poi, l'uso a magazzino d\u00e0 avvio al degrado."}
{"id": "2388662", "revid": "203463", "url": "https://it.wikipedia.org/wiki?curid=2388662", "title": "The Week in Chess", "text": "The Week in Chess (abbreviato TWIC) \u00e8 un sito web di notizie sul mondo degli scacchi.\n\u00c8 uno dei primi servizi online di questo genere, nato nel 1994 a cura di Mark Crowther, come settimanale nel newsgroup Usenet, il 17 settembre 1994. Successivamente il servizio \u00e8 stato spostato sul sito web personale di Crowther, poi su chesscenter.com, su chess.co.uk e infine su un dominio proprio.\nRiporta notizie sugli scacchi, i risultati dei maggiori eventi scacchistici e fornisce file PGN delle partite da scaricare. Il database completo di questi ultimi contiene, a settembre 2019, pi\u00f9 di 2.4 milioni di partite.\n\u00c8 un sito popolare nel suo genere, citato dal New York Times e utilizzato regolarmente da giocatori di ogni livello, sino a quello di Campione del mondo."}
{"id": "2388663", "revid": "283141", "url": "https://it.wikipedia.org/wiki?curid=2388663", "title": "TWIC", "text": ""}
{"id": "2388666", "revid": "283141", "url": "https://it.wikipedia.org/wiki?curid=2388666", "title": "International Paderborn Computer Chess Championship", "text": ""}
{"id": "2388670", "revid": "283141", "url": "https://it.wikipedia.org/wiki?curid=2388670", "title": "Advanced Chess", "text": ""}
{"id": "2388673", "revid": "339392", "url": "https://it.wikipedia.org/wiki?curid=2388673", "title": "Charlotte's Web (film 2006)", "text": ""}
{"id": "2388675", "revid": "1543377", "url": "https://it.wikipedia.org/wiki?curid=2388675", "title": "Packard DR-980", "text": "Il Packard DR-980 \u00e8 un motore aeronautico radiale a 9 cilindri realizzato alla fine degli anni venti del XX secolo dall'azienda statunitense Packard. Raffreddato ad aria, fu uno dei rari esempi di motori a ciclo Diesel impiegati nell'industria aeronautica.\nCome uso per i motori statunitensi, la sigla indicava il tipo di motore (Diesel Radiale) e la cilindrata espressa in pollici cubi (980 in\u00b3, pari a poco pi\u00f9 di 16\u00a0000 cm\u00b3)\nMalgrado l'economicit\u00e0 d'esercizio e l'affidabilit\u00e0 dimostrata, ebbe scarso successo, soprattutto a causa dei densi gas di scarico (tipici dei motori diesel) e delle consistenti vibrazioni in fase di funzionamento. Venne prodotto approssimativamente in 100 esemplari.\nStoria.\nSviluppo.\nProgettato dal Capitano Lionel Woolson e dal Professor Herman Dohner, il DR-980 effettu\u00f2 il primo volo negli Stati Uniti ad opera di un aereo dotato di motore diesel nel 1929, quando Woolson vol\u00f2 da Detroit a Langley Field (700 miglia, pari a poco pi\u00f9 di 1\u00a0126 km) in 6 ore e 40 minuti.\nIn un'occasione successiva, installato su uno Stinson Detroiter, volando tra Detroit e Miami, il nuovo motore diede prova della propria economicit\u00e0 facendo registrare un costo, per il consumo di carburante, pari a meno di un centesimo di dollaro per ogni miglio (1,61 km)! Questo velivolo (completo del motore Packard) \u00e8 conservato al Golden Wings Flying Museum di Blaine (Minnesota).\nNel 1930 di DR-980, ottenne la certificazione richiesta per l'installazione sui velivoli, superando un test di 50 ore durante il quale svilupp\u00f2 una potenza continua di 225 hp (pari a 168 kW) a 1\u00a0950 giri al minuto.\nLa produzione del DR-980 termin\u00f2 in seguito alla morte del Capitano Woolson, coinvolto in un incidente aereo nell'aprile del 1930. A testimonianza delle potenzialit\u00e0 del progetto, nel 1931 la Packard ottenne il Collier Trophy per il proprio lavoro su questo tipo di motore.\nRecord di durata.\nIl 28 maggio 1931 un Bellanca CH-300 motorizzato con un DR-980, pilotato da Walter Edwin Lees e Frederick Brossy, realizz\u00f2 il record di volo senza rifornimento rimanendo in volo per 84 ore e 32 minuti. Questo record non sarebbe stato battuto che 55 anni dopo, dal Rutan Voyager.\nDescrizione tecnica.\nIl Packard DR-980 costitu\u00ec una sorta di svolta tecnica per l'epoca: a quel tempo infatti i motori diesel erano destinati, quasi esclusivamente, all'impiego navale o per macchine agricole: tali unit\u00e0 motrici erano state studiate per un basso regime di rotazione (tra 100 e 500 rpm) ed anche i motori allora considerati \"ad alta velocit\u00e0\" non superavano i 1\u00a0500 rpm. In questo caso il regime di rotazione veniva innalzato fino ad oltre 2\u00a0000 rpm, innescando una serie di problematiche tecniche fino ad allora non affrontate su larga scala.\nVennero affrontate problematiche legate allo sviluppo della componentistica (furono realizzate pompe di iniezione adeguate al regime di rotazione raggiunto), alle temperature di utilizzo alle quote pi\u00f9 elevate (in particolare legate all'assenza delle candele, non necessarie nei motori diesel), alla combustione della miscela aria/gasolio in quota (ed alle relative differenze rispetto ai carburanti dei pi\u00f9 diffusi motori a benzina).\nParticolarit\u00e0 tecnica degna di nota fu l'impiego di una sola valvola per cilindro, soluzione che garant\u00ec un notevole risparmio di peso (venivano dimezzati i pesi legati alla presenza degli elementi delle punterie) e consentiva la riduzione delle temperature di esercizio (e di conseguenza minori problemi di usura, quindi maggiore vita operativa per il motore) grazie al raffreddamento della valvola stessa, tramite l'ingresso della miscela combustibile di temperatura pi\u00f9 bassa, nella fase di aspirazione.\nPer rendersi conto dell'importanza dei risultati raggiunti attraverso lo sviluppo del motore Packard, \u00e8 interessante osservare il dato relativo al rapporto peso/potenza: le unit\u00e0 motrici alimentate a gasolio all'epoca facevano registrare valori nell'ordine delle 20 lb/hp (poco pi\u00f9 di 9 kg/hp), mentre tale rapporto scendeva a poco pi\u00f9 di 2 lb/hp (pari a 0,95 kg/hp) nel caso del DR-980.\nEsposizione.\nAttualmente solo due motori DR-980 sono esposti: uno al National Museum of the United States Air Force negli Stati Uniti mentre il secondo al Museo Nacional de Aeron\u00e1utica in Argentina."}
{"id": "2388681", "revid": "4175", "url": "https://it.wikipedia.org/wiki?curid=2388681", "title": "Heorhij Stepanovy\u010d \u0160onin", "text": ""}
{"id": "2388684", "revid": "4252", "url": "https://it.wikipedia.org/wiki?curid=2388684", "title": "Siro di Genova", "text": "Da lui la sede vescovile di Genova prende il nome di \"Cattedra di San Siro\".\nBiografia.\nIl nome di Siro \u00e8 riportato dal beato Jacopo da Varagine (Varazze), vescovo genovese del XIII secolo, nella sua storia della diocesi. Egli riporta i seguenti nomi dei vescovi di Genova del IV secolo: Valentino, Felice, Siro, Romolo. Altre fonti storiche situano invece la sua vita nel VI secolo.\nSecondo gli studi pi\u00f9 accreditati sarebbe nato nel fondo vescovile di Molliciana (oggi Molassana, nella Val Bisagno), in localit\u00e0 Struppa, dove oggi si trova un'antica chiesa a lui intitolata.\nUna tradizione dice che fu figlio di un certo Emiliano Dolcino, sposato con una buona cristiana nata a Nervi. I genitori l'avrebbero affidato al vescovo Felice perch\u00e9 lo educasse.\nDopo averlo ordinato diacono, il vescovo Felice lo invi\u00f2 a Villa Matutia (l'odierna Sanremo). Siro sarebbe stato inviato ad aiutare il presbitero Ormisda, l\u00ec presente con la funzione \"corepiscopo\", cio\u00e8 rappresentante del vescovo, ovvero collaboratore dello stesso. A Sanremo Siro avrebbe liberato dal demonio la figlia del questore Galliano.\nA Tabia (Taggia) avrebbe realizzato un esorcismo sulla figlia di un certo Gallione, ricco esattore delle imposte, il quale si sarebbe per questo convertito al Cristianesimo e avrebbe donato alla Chiesa vasti possedimenti nei pressi del torrente Argentina.\nDopo alcuni anni, Siro sarebbe stato richiamato a Genova dal vescovo Felice ed alla morte di questi sarebbe stato acclamato vescovo della citt\u00e0.\nRacconta la leggenda che a quel tempo a Genova c'era un grosso basilisco che stava in fondo a un pozzo, appestando col suo fiato la citt\u00e0. San Siro dopo un triduo di preghiere e penitenza and\u00f2 presso il pozzo, vi cal\u00f2 un secchio e ordin\u00f2 al basilisco di entrarvi. L'animale obbed\u00ec al santo che, dopo averlo tirato su dal pozzo gli ordin\u00f2 di gettarsi in mare. Il basilisco obbed\u00ec e scomparve per sempre. Con questa leggenda si voleva probabilmente ricordare la lotta condotta dal santo per combattere l'eresia ariana, simboleggiata dal mostruoso animale.\nIn vico San Pietro della Porta esiste una lapide marmorea (del 1580) che raffigura san Siro nell'atto di sottomettere il serpente basilisco, con l'iscrizione: \"Hic est puteus ille ex quo Beatissimus Syrus Episcopus quondam Januensis exthrasit dyrum serpentem nominem basiliscum CCCCLXXX\", (\"Qui si trova il pozzo dal quale il Beatissimo Siro, arcivescovo di Genova, fece uscire il terribile serpente di nome basilisco - 480\").\nLe fonti sono concordi nell'indicare in una trentina d'anni la durata del suo episcopato.\nCulto.\nIl Martirologio Romano colloca la sua morte al 29 giugno, probabilmente del 381, tuttavia nelle chiese liguri a lui dedicate la sua festa si celebra il 7 luglio, giorno in cui viene commemorata la traslazione delle sue reliquie nella cattedrale genovese di San Lorenzo (7 luglio 1019) ad opera del vescovo Landolfo I.\nSarebbe morto vecchio e in fama di santit\u00e0.\nFu sepolto a Genova, nella Basilica dei Dodici Apostoli, che gli fu poi intitolata. \nSi racconta che mentre il suo corpo veniva portato alla basilica, un nauclerio libico raccolse con un fazzoletto il sangue che il vescovo perdeva dal naso. Quando l'uomo torn\u00f2 al suo paese il fazzoletto comp\u00ec molti miracoli tra cui la guarigione di bambini.\nOltre a quelle gi\u00e0 ricordate di Genova e Struppa, altre chiese a lui intitolate si trovano a Nervi, Langasco (Campomorone) e Viganego (Bargagli).\nA Sanremo gli fu dedicata l'attuale concattedrale. Le reliquie del santo sarebbero custodite in parte nell'altare maggiore della cattedrale di San Lorenzo, e in parte nell'altare maggiore della Basilica di S. Siro, insieme a quelle dei tre santi vescovi Valentino, Felice e Romolo.\nIl Puget progett\u00f2 l'altare maggiore della Basilica di S. Siro proprio come tomba per il santo."}
{"id": "2388686", "revid": "339392", "url": "https://it.wikipedia.org/wiki?curid=2388686", "title": "San Siro (Vescovo di Genova)", "text": ""}
{"id": "2388691", "revid": "642594", "url": "https://it.wikipedia.org/wiki?curid=2388691", "title": "Costanzo (vescovo di Genova)", "text": ""}
{"id": "2388693", "revid": "1060", "url": "https://it.wikipedia.org/wiki?curid=2388693", "title": "Deodato (vescovo di Genova)", "text": ""}
{"id": "2388694", "revid": "1060", "url": "https://it.wikipedia.org/wiki?curid=2388694", "title": "Asterio (vescovo di Genova)", "text": ""}
{"id": "2388695", "revid": "1060", "url": "https://it.wikipedia.org/wiki?curid=2388695", "title": "Forte (vescovo di Genova)", "text": ""}
{"id": "2388696", "revid": "76963", "url": "https://it.wikipedia.org/wiki?curid=2388696", "title": "Wendy Robie", "text": "Biografia.\nLaureata in letteratura inglese Wendy Robie esordisce ufficialmente davanti alla macchina da presa nel 1990 grazie al serial televisivo \"I segreti di Twin Peaks\". Per l'occasione Wendy interpreta Nadine Hurley: una donna particolarmente eccentrica e violenta che riscuote molto successo tra gli addetti ai lavori, tanto che molti registi in seguito le offriranno ruoli da donna eccentrica o insana di mente.\nWes Craven la dirige in \"La casa nera\" e \"Vampiro a Brooklyn\", partecipa al film con Steven Seagal \"Delitti inquietanti\" e nel 1998 recita nell'horror \"The Dentist 2\".\nNel 2008 si aggiudica un Audience Award come migliore attrice per il film presentato al Torino GLBT Film Festival - Da Sodoma a Hollywood \"Were the World Mine\".\nCome guest star partecipa ai telefilm \"Dark Skies - Oscure presenze\", \"\" e \"Party of five\"."}
{"id": "2388698", "revid": "339392", "url": "https://it.wikipedia.org/wiki?curid=2388698", "title": "Heorhij Tymofijovy\u010d Berehovyj", "text": ""}
{"id": "2388700", "revid": "767487", "url": "https://it.wikipedia.org/wiki?curid=2388700", "title": "Hunt the Wumpus", "text": "Hunt the Wumpus \u00e8 uno dei primi esempi di videogiochi di avventura, realizzato nel 1972 dallo statunitense Gregory Yob in linguaggio BASIC. Nel gioco, che si svolge in un labirinto generato in maniera casuale, si interpreta un cacciatore che deve uccidere un mostro chiamato Wumpus. Inizialmente sviluppato in modalit\u00e0 testuale, \u00e8 stato in seguito convertito in modalit\u00e0 grafica per l'home computer TI-99/4A della Texas Instruments.\nModalit\u00e0 di gioco.\nLo scopo del gioco \u00e8 quello di scoprire la stanza dove \u00e8 nascosto il Wumpus; una volta individuata, si ha una sola occasione per sparare una freccia da una stanza adiacente alla sua tana. Per trovarlo occorre fare attenzione alle stanze sporche di sangue, dato che il mostro \u00e8 nascosto in una stanza vicina ad esse; invece le stanze sporche di muschio sono vicine a dei pozzi senza fondo, dove si pu\u00f2 cadere. Esistono anche \"super-pipistrelli\", in grado di catturare il giocatore e farlo cadere in una stanza casuale."}
{"id": "2388703", "revid": "125704307", "url": "https://it.wikipedia.org/wiki?curid=2388703", "title": "Onorificenze pontificie", "text": "Elenco delle onorificenze e degli ordini di merito e cavallereschi distribuiti dalla Santa Sede e prima ancora dallo Stato Pontificio.\nIl papa come capo degli ordini pontifici.\nIl sovrano degli ordini \u00e8 il papa mentre il gran magistero delle singole onorificenze pu\u00f2 essere mantenuto direttamente dal pontefice o concesso a una persona di fiducia, solitamente un cardinale.\nPer antica tradizione al papa non si conferiscono titoli (di alcun genere n\u00e9 cavallereschi n\u00e9 nobiliari), ci\u00f2 perch\u00e9 la sua carica \u00e8 al di sopra di ogni onore, anzi da lui tutti gli onori discendono (il pontefice assieme al sacro romano imperatore, era uno dei due poteri universali, ma al primo competeva incoronare il secondo). Come tale il papa non indossa mai le decorazioni di cui pure \u00e8 sovrano e non \u00e8 mai insignito di nessun grado.\nChi, avendo ricevuto onorificenze, diventa pontefice, automaticamente decade da tutte le onorificenze ricevute in quanto esse vengono soppiantate dal titolo di Sommo Pontefice.\nTitoli equestri di rango e nobilitazione della Santa Sede.\nLa Santa Sede ha avuto due soli ordini di rango e nobilitazione: l'Ordine Piano di Pio IX (dalla fondazione alla denobilitazione del 1939) con nobilt\u00e0 ereditaria (titolo di prima classe, poi di gran croce) e, per secoli, la Milizia Aurata o Speron d'Oro, la quale \u00e8 stata giuridicamente \"usata\" quale titolo di rango e nobilitazione fino al 1841, unico conferimento della Santa Sede a riconoscere nobilt\u00e0 gentilizia e a concedere nobilt\u00e0 ereditaria, sostituito poi, con analogo valore, dall'Ordine Piano. L'istituto di nomina scelto dai pontefici, la collazione diretta o la subcollazione, era ed \u00e8 potenzialmente \"variabile\", ovvero dipende dalla sola volont\u00e0 del pontefice regnante e non ha (non aveva) influenza alcuna sulle caratteristiche giuridiche del titolo, il quale, se di rango e nobilitazione, restava tale. Le modifiche giuridiche del titolo, invece, dipesero e dipendono da atti pubblici del sovrano pontefice, ovvero da decreti (Bolle) specifici; atti analoghi denobilitarono la Milizia Aurata nel 1841 e l'Ordine Piano nel 1939.\nOrdini cavallereschi.\nOrdini Cavallereschi riconosciuti.\nL'Ordine equestre del Santo Sepolcro \u00e8 semi-indipendente sotto la protezione della Santa Sede e viene amministrato per delegazione apostolica da un cardinale di Santa Romana Chiesa che assume il titolo di Gran Maestro.\nIl 16 ottobre 2012 la Santa Sede dirama un comunicato nel quale nega il riconoscimento agli Ordini Equestri di nuova istituzione e a quelli fatti risalire agli ordini medioevali, al di fuori dei propri Ordini Equestri (Supremo del Cristo, dello Speron d'oro, Piano, di San Gregorio Magno e di San Silvestro papa) e di quelli del Sovrano militare ordine di Malta e del Santo Sepolcro di Gerusalemme. La Santa Sede riprova inoltre l'uso di effettuare nelle chiese o cappelle le cerimonie cosiddette \"di investitura\".\nCollegi cavallereschi.\nNello Stato della Chiesa, gli ordini cavallereschi di creazione specifica del pontefice (intesi come associazioni con ordinamenti, statuti e insegne proprie), fecero la loro prima apparizione nel XVI secolo con Leone X. Egli per primo cre\u00f2 degli istituti che si perpetuarono anche nei secoli successivi e che avevano il compito sostanziale di consentire l'accesso a cariche pontificie o a titoli della nobilt\u00e0 romana col pagamento di una tassa annua di iscrizione.\nMedaglie.\nMedaglie di benemerenza.\nDi questi rimangono attive la Croce pro Benemerenti e la Croce pro Ecclesia et Pontifice.\nOnorificenze per i luoghi di culto.\nLe chiese importanti per la fede della Chiesa particolare o universali possono ricevere uno dei seguenti titoli:\nInoltre, esiste il dono di Rosa d'oro: richiamante \"il buon profumo di Cristo\" (cfr. 2Cor 2,15). Un tempo donata anche ai sovrani e soprattutto alle sovrane, da oltre mezzo secolo \u00e8 consegnata soltanto agli edifici di culto.\nOnorificenze per gli ecclesiastici.\nI religiosi possono ricevere come i laici la Croce pro Benemerenti e la Croce pro Ecclesia et Pontifice.\nAi preti secolari il Papa su richiesta del Vescovo diocesano pu\u00f2 concedere di annoverarsi tra i prelati minori con il titolo di Monsignore.\nI prelati minori a servizio della Curia romana sono:\nI preti a servizio delle diocesi per la disposizione di papa Francesco possono ricevere solo il titolo di Cappellano di Sua Santit\u00e0.\nAi vescovi diocesani o titolari il papa pu\u00f2 concedere il titolo di Arcivescovo \"ad personam\".\nIl papa pu\u00f2 accogliere i vescovi e pi\u00f9 raramente i sacerdoti nel Collegio cardinalizio con il titolo di Cardinale di Santa Chiesa Romana. Secondo il Diritto Canonico al numero 351 i sacerdoti divenuti Cardinali devono essere ordinati vescovi. \u00c8 una norma dalla quale possono essere dispensati per causa dell'et\u00e0 avanzata."}
{"id": "2388708", "revid": "1372005", "url": "https://it.wikipedia.org/wiki?curid=2388708", "title": "Bethmann", "text": "La famiglia Bethmann \u00e8 una famiglia di banchieri tedeschi, residenti dal secolo XVIII a Francoforte sul Meno. Le sue generazioni hanno mantenuto l'attivit\u00e0 di banchieri fino al 1976, anno di vendita della banca Bethmann. \nMolto attivi nel secolo XIX come finanziatori di imprese industriali, soprattutto di linee ferroviarie in molte regioni europee, negli anni 1850 la banca di loro propriet\u00e0 (Gebr\u00fcder Bethmann) finanzi\u00f2, tra l'altro, la costruzione di alcune tra le prime reti ferroviarie dell'Italia centrale, ed a fine secolo furono tra i cofinanziatori della costruzione della torre Eiffel.\nIl membro della famiglia pi\u00f9 conosciuto fu Simon Moritz von Bethmann (1768\u20131826): banchiere, politico e diplomatico. La sorella Susanne Elisabeth fu la nonna di Theobald von Bethmann-Hollweg, cancelliere del Reich dal 1909 al 1917.\nI \"Bethm\u00e4nnchen\".\nUn dolce natalizio tipico di Francoforte sul Meno prende il nome dalla famiglia Bethmann: i \"Bethm\u00e4nnchen\" (che letteralmente significa \"piccoli Bethmann\"). Leggenda vuole infatti che il dolce sia stato inventato nel 1838 dal cuoco della famiglia Bethmann, in onore dei quattro figli di Simon Moritz von Bethmann. Quando uno di essi mor\u00ec, il dolce, che inizialmente era decorato da quattro mezze mandorle, ne perse una, assumendo l'aspetto che ha tuttora.. \nIn realt\u00e0 risulta che la ricetta sia pi\u00f9 antica, e l'origine del dolce \u00e8 sconosciuta, anche se \u00e8 probabile derivi da un altro biscotto diffuso a Francoforte, i Brenten."}
{"id": "2388710", "revid": "62004", "url": "https://it.wikipedia.org/wiki?curid=2388710", "title": "Toktar Aubakirov", "text": ""}
{"id": "2388712", "revid": "179777", "url": "https://it.wikipedia.org/wiki?curid=2388712", "title": "Heautontimoroumenos", "text": ""}
{"id": "2388716", "revid": "486946", "url": "https://it.wikipedia.org/wiki?curid=2388716", "title": "Jaxon Xavier Luthor", "text": ""}
{"id": "2388717", "revid": "647919", "url": "https://it.wikipedia.org/wiki?curid=2388717", "title": "Rustem pasha camii", "text": ""}
{"id": "2388718", "revid": "486946", "url": "https://it.wikipedia.org/wiki?curid=2388718", "title": "Nursultan Nazarbajev", "text": ""}
{"id": "2388721", "revid": "98077", "url": "https://it.wikipedia.org/wiki?curid=2388721", "title": "Licenza legale", "text": ""}
{"id": "2388722", "revid": "1543377", "url": "https://it.wikipedia.org/wiki?curid=2388722", "title": "Jos\u00e9 Mar\u00eda Narv\u00e1ez", "text": "Nel 1791, come comandante dello schooner \"Santa Saturnina\", guid\u00f2 la prima esplorazione europea dello stretto di Georgia, compreso uno sbarco sulla Sunshine Coast della Columbia Britannica ed un ingresso nel Burrard Inlet, luogo in cui sorge l'odierna Vancouver.\nInizi della carriera.\nNarv\u00e1ez entr\u00f2 all'Accademia Reale Navale come cadetto nel 1782. Nello stesso anno si imbarc\u00f2 e fu coinvolto in un combattimento navale.\nNel 1784 Narv\u00e1ez and\u00f2 in Nuova Spagna, ed il suo primo assegnamento fu a L'Avana. Per tre anni serv\u00ec a bordo di navi da rifornimento nei porti di Veracruz, New Orleans, Mantanzas, Campeche, Roat\u00e1n e Trujillo. Nel novembre del 1787 fu promosso \"segundo piloto havilitado\" (secondo pilota qualificato) e riassegnato a San Blas, al tempo base navale spagnola sulla costa occidentale del Messico. Arriv\u00f2 all'inizio del 1788. Prima che passasse un mese part\u00ec verso nord, come pilota di Gonzalo L\u00f3pez de Haro sulla \"San Carlos\".\nViaggio del 1788 in Alaska.\nIn risposta all'attivit\u00e0 russa in Alaska, il governo spagnolo inizi\u00f2 a mandare navi per investigare e ribadire la propria sovranit\u00e0. Quasi tutto lo sforzo fu sostenuto da San Blas. Nel marzo del 1788 due navi partirono per ricognizione, la \"Princesa\" guidata da Esteban Jos\u00e9 Mart\u00ednez, e la \"San Carlos\" guidata dallo stesso Haro. Narv\u00e1ez salp\u00f2 sulla \"San Carlos\" nel ruolo di pilota. Le navi giunsero a Prince William Sound a maggio. Poco dopo si scoprirono prove dell'attivit\u00e0 commerciale russa. A giugno Haro part\u00ec con la \"San Carlos\" verso ovest per l'isola Kodiak. Gli spagnoli trattarono con molti nativi i quali raggi9unsero la barca su dodici canoe. Gli indigeni possedevano biglietti scritti in russo, apparentemente ricevute di pagamenti.\nIl 30 giugno 1788 Haro invi\u00f2 Narv\u00e1ez a investigare presso il porto russo di Three Saints Bay, sull'isola Kodiak. Narv\u00e1ez fond\u00f2 un insediamento, e fu il primo spagnolo ad avere un contatto con un grosso contingente russo in Alaska. Il comandante russo, Evstrat Delarov, accompagn\u00f2 Narv\u00e1ez alla \"San Carlos\", dove gli vennero dati un barile di vino ed altri regali. Narv\u00e1ez riport\u00f2 quindi Delarov al proprio avamposto. Delarov diede a Narv\u00e1ez una mappa russa della costa dell'Alaska indicandogli i punti in cui sorgevano sette colonie russe con circa 500 uomini. Delarov disse anche a Narv\u00e1ez che i russi avevano intenzione di occupare il porto della Baia di Nootka, sulla costa occidentale dell'isola di Vancouver. Narv\u00e1ez torn\u00f2 alla \"San Carlos\" ed Haro ripart\u00ec verso est, riunendosi a Mart\u00ednez sull'isola Sitkinak.\nGrazie alle informazioni raccolte da Narv\u00e1ez, la spedizione si diresse a sud-est per studiare l'isola di Unalaska, dove si trovavano i russi comandati da Potap Kuzmich Zaikov. Mart\u00ednez giunse il 29 luglio, Haro il 4 agosto. Mart\u00ednez ed altri sbarcarono. Gli spagnoli diedero ai russi cibo e vino, i quali ricambiarono con tre mappe delle isole Aleutine. Conferm\u00f2 anche che i russi pianificavano la conquista della Baia di Nootka per l'anno successivo.\nMart\u00ednez, deciso a rispondere con la forza alle aggressioni abusive, ebbe continui problemi con i propri ufficiali e marinai, compresi Haro e Narv\u00e1ez. Mentre si trovava ad Unalaska, Mart\u00ednez fece arrestare temporaneamente Haro, e durante la prigionia Narv\u00e1ez assunse il comando della \"San Carlos\". Haro riprese il comando prima che la spedizione ripartisse da Unalaska il 18 agosto 1788. Nei primi tre giorni le due navi si separarono partendo verso sud separatamente. Gli ordini di Haro erano di riunirsi a Mart\u00ednez a Monterey, ma sulla strada Haro, con l'aiuto di Narv\u00e1ez e di altri piloti, afferm\u00f2 che le proprie navi non rispondevano pi\u00f9 a Mart\u00ednez. Tornarono a San Blas da soli, arrivando il 22 ottobre 1788. Mart\u00ednez, che aveva passato un mese a Monterey aspettando Haro, non raggiunse San prima di dicembre, e si ritrov\u00f2 accusato di comando irresponsabile. Nonostante questo Mart\u00ednez riguadagn\u00f2 fiducia e gli fu affidata una nuova spedizione destinata ad occupare la Baia di Nootka prima dei russi.\nSpedizione del 1789 alla Baia di Nootka.\nNonostante gli screzi tra Mart\u00ednez e Haro, ai due fu di nuovo ordinato di salpare insieme nel 1789, stavolta per prendere possesso della Baia di Nootka. Ancora una volta Narv\u00e1ez era primo pilota di Haro e secondo in comando sulla \"San Carlos\". Le due navi partirono da San il 17 febbraio arrivando a Nootka il 5 maggio 1789. Tre mercantili erano gi\u00e0 sul posto, uno inglese e due americani. Tre altre navi inglesi arrivarono durante l'estate, una delle quali era la \"Northwest America\" costruita da John Meares a Nootka l'anno precedente. Mart\u00ednez, nel tentativo di sostenere la sovranit\u00e0 spagnola, assedi\u00f2 la nave.\nIl 21 giugno Mart\u00ednez invi\u00f2 Narv\u00e1ez sulla \"Northwest America\" conquistata, rinominata \"Santa Gertrudis la Magna\" (e poi \"Santa Saturnina\"), con l'obbiettivo di esplorare tre insenature a sud della Baia di Nootka (Clayoquot Sound, Barkley Sound e lo stretto di Juan de Fuca). Narv\u00e1ez navig\u00f2 per oltre 25 leghe (circa 105 km) nello stretto di Juan de Fuca. Solo pochi non-nativi avevano esplorato lo stretto prima di quel momento, e nessuno si era spinto tanto a fondo quanto Narv\u00e1ez. All'inizio di giugno torn\u00f2 alla Baia di Nootka. Sugger\u00ec a Mart\u00ednez che Port Renfrew sarebbe stato un buon punto di ancoraggio.\nMentre Narv\u00e1ez era ancora in missione, Mart\u00ednez organizz\u00f2 una cerimonia ufficiale di presa di possesso di Nootka, e poco dopo ebbe una rissa col capitano britannico James Colnett, lo fece imprigionare, ed assedi\u00f2 numerose navi inglesi e le loro ciurme. L'escalation di eventi port\u00f2 ad una crisi. Mart\u00ednez obblig\u00f2 un gruppo di cinesi catturati a costruire Forte San Miguel ed altri edifici. A luglio, poco dopo il ritorno di Narv\u00e1ez, Mart\u00ednez cattur\u00f2 la nave britannica \"Princess Royal\", appena arrivata, il che port\u00f2 ad un incidente in cui il capo Nuu-chah-nulth (\"Nootka\") Callicum, figlio del capo Maquinna, ricevette un colpo d'arma da fuoco e mor\u00ec.\nMart\u00ednez era convinto che lo stretto di Juan de Fuca fosse l'imbocco del leggendario Passaggio a nord-ovest, e quindi di incredibile importanza strategica. Il 27 luglio Mart\u00ednez piazz\u00f2 Haro e Narv\u00e1ez al comando della \"San Carlos\" e della catturata \"Princess Royal\", rimandandoli a San Blas con la notizia. Arrivarono alla fine di agosto del 1789. Ad ottobre Mart\u00ednez fece evacuare completamente la Baia di Nootka e torn\u00f2 a San Blas, con i prigionieri e le navi catturate.\nRioccupazione di Nootka del 1790.\nAlla fine del 1789 ad un nuovo vicer\u00e9 fu assegnata la Nuova Spagna, Juan Vicente de G\u00fcemes Padilla Horcasitas y Aguayo, che, assieme a Juan Francisco de la Bodega y Quadra, comandante navale di San Blas, produsse molti sforzi per aumentare il potere spagnolo nel Pacifico nord-occidentale. Uno dei primi compiti fu quello di organizzare una nuova spedizione per rioccupare la Baia di Nootka. Quadra caric\u00f2 tutta l'artiglieria possibile sulle fregate \"Concepci\u00f3n\", \"San Carlos\" e \"Princess Royal\" (al tempo gi\u00e0 rinominata in \"Princesa Real\"). A Francisco de Eliza fu assegnato il comando della \"Concepci\u00f3n\" e dell'intera spedizione, e fu nominato comandante di Nootka. Salvador Fidalgo era a capo della \"San Carlos\", e Manuel Quimper della \"Princesa Real\". Mart\u00ednez, ora sfiduciato e considerato un capro espiatorio, si imbarc\u00f2 come ufficiale senza grado e responsabilit\u00e0. Le tre navi di Eliza partirono da San Blas il 3 febbraio 1790. All'inizio di aprile altre due fregate si unirono alla flotta, la \"Princesa\" di Jacinto Caama\u00f1o, con Narv\u00e1ez come pilota, e la \"Aranzazu\" di Juan Bautista Matute. Si tratt\u00f2 della pi\u00f9 ampia forza spagnola inviata a nord fino a quel momento.\nEliza giunse a Nootka il 4 aprile 1790, e non trov\u00f2 nessuna nave. I nativi Nuu-chah-nulth, scossi dagli eventi dell'estate precedente, si erano trasferiti in un posto pi\u00f9 sicuro. Dopo aver rioccupato Forte San Miguel ed altri edifici, Eliza invi\u00f2 due spedizioni. Fidalgo esplor\u00f2 la parte nord verso l'Alaska sulla \"San Carlos\", mentre Quimper, con L\u00f3pez de Haro e Juan Carrasco come piloti, esplor\u00f2 lo stretto di Juan de Fuca usando la \"Princesa Real\". Entrambe le navi non poterono rientrare a Nootka, e ritornarono a San Blas. Eliza avrebbe saputo solo l'anno successivo delle loro scoperte. Dopo che queste navi furono partite, Caama\u00f1o e Narv\u00e1ez giunsero sulla \"Aranzazu\". Questa nave sarebbe rimasta con Eliza per due anni, partecipando a vari progetti di esplorazione.\nEsplorazioni del 1791.\nDall'inizio del 1791 molte navi e persone arrivarono a Nootka, assieme alle istruzioni di Quadra per Eliza i cui si proponeva un'ulteriore esplorazione dello stretto di Juan de Fuca. Il 4 maggio 1791 Eliza si imbarc\u00f2 sulla \"San Carlos\" con Juan Pantoja e Jos\u00e9 Antonio Verd\u00eda, apprendista sotto a Narv\u00e1ez nel 1788 e nel 1789. La \"San Carlos\" fu accompagnata dallo schooner \"Santa Saturnina\", soprannominato \"La Orcasitas\", che in origine era stata la \"Northwest America\". Narv\u00e1ez comand\u00f2 la \"Santa Saturnina\", col pilota Juan Carrasco. Lo schooner era lungo circa 10 metri sulla chiglia e poco profondo. Aveva otto remi e trasportava cibo sufficiente per venti giorni. Inoltre la \"San Carlos\" trasportava un'altra barca da 10 metri e 13 remi.\nLa spedizione fece una prima sosta a Clayoquot Sound, fermandosi per circa due settimane. Narv\u00e1ez e Carrasco passarono una settimana ad esplorare i canali interni, ed un'altra a stendere una mappa della zona che chiamarono Puerto Clayucuat. Mentre Narv\u00e1ez era occupato col suo lavoro, Eliza si fece amico del capo Wickaninnish. Eliza scrisse che in suo onore fu eseguita una danza con oltre 600 giovani ragazze. Eliza disse anche che si trovavano cinque grandi insediamenti a Clayoquot Sound, ognuno da 1500 abitanti. Il pi\u00f9 grande, che Eliza chiam\u00f2 Guicananich (Wickaninnish), aveva oltre 2500 abitanti.\nA fine maggio Eliza, a bordo della \"San Carlos\", salp\u00f2 dallo stretto di Juan de Fuca in direzione Esquimalt. La \"Santa Saturnina\" ci mise settimane ad esplorare Barkley Sound. Le due navi si riunirono ad Esquimalt il 14 giugno 1791.\nSulla \"Santa Saturnina\" Narv\u00e1ez e Carrasco esplorarono i canali interni di Barkley Sound, che chiamarono Puerto de Boca Carrasco, e disegnarono una mappa. Secondo il resoconto di Eliza, Narv\u00e1ez vide cinque grandi insediamenti di persone \"guerriere ed audaci\". In due occasioni la nave di Narv\u00e1ez fu attaccata da gruppi di 200 uomini, ma \"li tenne in scacco con qualche colpo di cannone\". I nativi \"furono sorpresi nel vedere gli schooner e, da quanto dissero, non avevano mai visto un vascello all'interno.\"\nA met\u00e0 giugno, mentre la spedizione era ferma a Esquimalt (\"Cordova\" per gli spagnoli), Eliza diede istruzioni a Pantoja di esplorare lo stretto di Haro con la \"Santa Saturnina\" e la nave da 10 metri. Fu assistito da Narv\u00e1ez, Carrasco e Verd\u00eda. Entrarono nello stretto passando rapidamente tra l'isola di Vancouver e l'isola di San Juan, raggiungendo l'isola di Pender. Notarono numerose aperture che portavano ad ovest, e due ad est, e decisero di investigare il pi\u00f9 ampio dei due che andavano ad oriente, oggi chiamato Boundary Pass. Il 15 giugno 1791 salparono l'ancora navigando ad est lungo la costa meridionale dell'isola di Pender e dell'isola di Saturna, prima di entrare in \"un canale grande ed esteso\" (lo stretto di Georgia) che chiamarono Canal de Nuestra Se\u00f1ora del Rosario. Fu la prima volta che gli europei avvistarono questo stretto. Gli spagnoli erano convinti di aver trovato il leggendario mare interno, e che questo fosse in qualche modo connesso alla Baia di Hudson o al fiume Mississippi. Passarono la notte ancorati presso l'isola di Patos. Il giorno successivo partirono verso est passando vicino all'isola di Lummi ed all'estremit\u00e0 orientale dello stretto di Rosario. Senza cibo ed esausti, ritornarono da dove erano arrivati. La 10 metri, lottando contro il vento, giunse ad Esquimalt il 24 giugno, mentre Narv\u00e1ez sulla \"Santa Saturnina\" arriv\u00f2 il giorno successivo.\nEliza spost\u00f2 la base operativa a Puerto de Quadra (Port Discovery) sul lato meridionale dello stretto di Juan de Fuca. Eliza e la \"San Carlos\" rimasero qui mentre la \"Santa Saturnina\" e la 10 metri, guidata da Narv\u00e1ez con Carrasco come pilota, part\u00ec per una pi\u00f9 accurata esplorazione dello stretto di Rosario e dello stretto di Georgia.\nNarv\u00e1ez part\u00ec il 1\u00ba luglio 1791. Attraversando lo stretto di Rosario, chiamato allora Canal de Fidalgo, Narv\u00e1ez osserv\u00f2 l'isola di Guemes (Islas de Guemes), l'isola di Cypress (San Vincente), e l'isola di Lummi (Pacheco), esplorarono Padilla Bay (Seno Padillo) e Bellingham Bay (Seno Gaston), e si ormeggiarono a Chuckanut Bay (Puerto Socorro), prima di ripartire verso nord e verso lo stretto di Georgia. Si ancorarono a Birch Bay (Puerto del Garzon) ed a Drayton Harbor (Punta de San Jos\u00e9), per poi dirigersi ad ovest lungo Boundary Bay e doppiare Point Roberts. Per qualche motivo Narv\u00e1ez ebbe l'impressione che Point Roberts fosse un'isola (Isla de Zepeda) e che il mare interno si estendeva a nord-est. Sulla mappa fatta in seguito da Carrasco appare una grande insenatura chiamata Boca de Floridablanca (o Canal de Floridablanca), che comprendeva Boundary Bay e Burrard Inlet. Dopo aver superato Point Roberts, Narv\u00e1ez si allontan\u00f2 miglia dalla costa penetrando nel fiume Fraser. Not\u00f2 che le acque erano \"pi\u00f9 dolci che salate\", ma scambi\u00f2 la terra nel mezzo della foce del fiume per le piccole isole dell'immaginata Boca de Floridablanca. Si ancor\u00f2 al largo di Point Grey, anch'esso creduto un'isola (Isla de Langara).\nMentre era all'ancora a Point Grey la \"Santa Saturnina\" fu visitata da molti Musqueam su canoe che barattarono cibo, acqua e legna da ardere in cambio di pezzi di rame e ferro. Gli spagnoli notarono che la lingua dei Musqueam era leggermente diversa da quella dei Nuu-chah-nulth (Nootka), che ben conoscevano. I Musqueam furono in grado di indicare loro lo stretto di Georgia proseguendo a nord per molto tempo. Un membro dell'equipaggio di Narv\u00e1ez acquist\u00f2 un giovane indigeno, da cui gli spagnoli scoprirono che molti indiani visitavano spesso i Musqueam a cavallo, provenienti da una \"zona piatta\" a nord-est, per commerciare ferro, rame e perle blu in cambio di pesce. Gli spagnoli non visitarono il villaggio Musqueam, ma si ancorarono 3 chilometri al largo, da dove furono in grado di raccogliere acqua da un grande fiume (probabilmente il ramo settentrionale del fiume Fraser). Narv\u00e1ez navig\u00f2 vicino al Burrard Inlet, oggi il porto di Vancouver. La mappa di Carrasco mostra non solo il villaggio Musqueam di Point Grey, ma anche un altro insediamento a Point Atkinson (Punta de la Bodega), ed un terzo all'entrata di Howe Sound (Bocas del Carmelo), vicino all'odierna Horseshoe Bay.\nNarv\u00e1ez prosegu\u00ec a nord verso l'isola di Texada, l'isola di Hornby e l'isola di Denman. Venne fondato il porto di Nanaimo, e gli fu dato il nome di Bocas de Winthuysen. Risalendo l'isola di Galiano e l'isola di Valdes, Narv\u00e1ez not\u00f2 il Porlier Pass. Narv\u00e1ez torn\u00f2 a Port Discovery il 22 luglio 1791.\nAll'inizio di questo viaggio Narv\u00e1ez aveva oltrepassato Admiralty Inlet (Ensenada de Caama\u00f1o), l'entrata di Puget Sound. Aveva deciso di esplorarla al ritorno, ma a causa di carenza di cibo fu costretto a raggiungere subito la \"San Carlos\" di Eliza a Port Discovery. Appena rifornito, era possibile l'esplorazione di Puget Sound, ma Eliza era impaziente di tornare a Nootka. Gli spagnoli persero cos\u00ec l'occasione di precedere gli inglesi nell'esplorazione di Puget Sound, effettuata l'anno successivo da George Vancouver.\nEliza fu impressionato dal racconto di Narv\u00e1ez riguardo alla dimensione ed alla descrizione dello stretto di Georgia. Molte balene erano state viste al suo interno, mentre poche erano quelle dello stretto di Juan de Fuca, il che fece giustamente immaginare ad Eliza un secondo collegamento all'oceano. Inoltre Eliza cap\u00ec che la Baia di Nootka non era sulla terraferma, ma piuttosto presso un'isola. Narv\u00e1ez non aveva potuto esplorare lo stretto di Georgia, ed Eliza era conscio dell'importanza di questa missione, ma quando Narv\u00e1ez fece ritorno a Port Discovery molti marinai di Eliza erano malati, cos\u00ec come lo stesso Eliza. L'idea di un'ulteriore esplorazione fu abbandonata e le navi ripartirono per Nootka. Eliza trasfer\u00ec Narv\u00e1ez sulla \"San Carlos\" dando a Juan Carrasco il comando della \"Santa Saturnina\" per il viaggio di ritorno.\nNavigando verso ovest, le navi trovarono Port Angeles il 2 agosto 1791. Raggiunsero Neah Bay il 7 agosto. Da qui la \"San Carlos\", con Narv\u00e1ez a bordo, torn\u00f2 alla Baia di Nootka, arrivando il 9 novembre. Carrasco, per\u00f2, non riusc\u00ec o non volle viaggiare controvento verso Nootka, preferendo condurre la \"Santa Saturnina\" a sud fino a Monterey, arrivandovi il 16 settembre 1791. In quel periodo Alessandro Malaspina si trovava a Monterey, essendovi arrivato cinque giorni prima. Quindi Malaspina, importante figura della marina spagnola, fu il primo a sapere della scoperta dello stretto di Georgia, a parte i marinai di Eliza a Nootka. Malaspina comprese subito l'importanza strategica di un'esplorazoine della zona. Poco dopo l'incontro con Carrasco, Malaspina part\u00ec da San Blas per Acapulco, dove raccolse due nuovi ufficiali (Dionisio Alcal\u00e1 Galiano e Cayetano Vald\u00e9s) e prese il comando di due navi per la missione.\nAlla fine Eliza ricevette il merito di molte delle scoperte fatte durante la spedizione del 1791, anche se in realt\u00e0 l'esplorazione non fu effettuata da lui, e fosse stato Narv\u00e1ez a comandare la nave che aveva fatto buona parte delle scoperte.\nGuerra di indipendenza messicana.\nNel 1810 scoppi\u00f2 in Messic\u00f2 una ribellione, spandendosi rapidamente e trasformandosi nella guerra d'indipendenza del Messico. Alla fine del 1810 i ribelli avevano catturato Guadalajara, capitale di Jalisco, trovando una blanda resistenza. Presto la rivolta raggiunse Nayarit, dove si trovava il porto spagnolo di San Blas. La capitale Tepic fu conquistata e nel novembre del 1810 un'armata ribelle guidata da Padre Jos\u00e9 Mar\u00eda Mercado entrava a San Blas. Molti fedeli al re ed altri non rivoluzionari si erano rifugiati nella base navale, dove era stanziata una guarnigione e si poteva sperare in una fuga via mare.\nNarv\u00e1ez giunse a San Blas il 1\u00ba novembre 1810, al comando della fregata \"Activo\". In pochi giorni gli fu ordinato dal comandante Lavayen di armare la nave per la guerra, e rifornirla di cibo in caso si rendesse necessaria una ritirata. In tutto c'erano poche centinaia di uomini a San Blas, soprattutto mercanti spagnoli ed altri borghesi \"peninsulares\" o \"gachupines\" che erano i fuga dai ribelli. Molti degli abitanti locali sostenevano la ribellione. Erano tre le navi presenti, la \"San Carlos\", la \"Activo\" e la \"Concepci\u00f3n\", oltre a due mercantili ed a molti piccoli vascelli. Le forze ribelli, con migliaia di uomini, circondarono San Blas chiedendo la resa. Il 30 novembre Lavayen e nove altri ufficiale si incontrarono e decisero di arrendersi. Narv\u00e1ez pensava che la situazione spagnola fosse senza speranza. Il mattino segujente Lavayen capitul\u00f2 e San Blas cadde in mano dei ribelli.\nEntro un mese dalla caduta di San Blas la rivoluzione fu duramente sconfitta a Guadalajara. In seguito a quella battaglia l'esercito reale riusc\u00ec a riconquistare il controllo di Tepic e San Blas, e di altre aree. Nel febbraio del 1811 Narv\u00e1ez, Lavayen, e nove altri ufficiali furono portati davanti ad un tribunale militare, accusati di aver fallito nella difesa di San Blas. Tutti gli ufficiali, compreso Narv\u00e1ez, furono giudicati colpevoli di tradimento, ma molte accuse furono annullate e furono rimessi in servizio. Narv\u00e1ez continu\u00f2 a lavorare sotto alla marina spagnola, tentando molte volte di pulire la macchia sulla propria reputazione.\nNarv\u00e1ez, essendo nato in Spagna, faceva parte della classe elitaria nota come \"peninsulares\" o \"gachupines\". Aveva per\u00f2 stabilito la propria casa in Messico, divenendo sempre pi\u00f9 interessato agli obbiettivi generali del movimento rivoluzionario, che continuamente causava rivolte e violenza in molte regioni. Nonostante questo rimase fedele al re, continuando a servire in marina. Fu incaricato di un viaggio nelle Filippine da cui torn\u00f2 nel 1813-1814.\nNel 1815 Narv\u00e1ez partecip\u00f2 all'assedio alla fortezza ribelle dell'isola di Mescala nel lago di Chapala, nei pressi di Guadalajara. Narv\u00e1ez fu testimone del fato che gli spagnoli provarono e fallirono per quattro volte la conquista di Mescala, subendo importanti perdite. Il comandante in carica spagnolo era il brigadiere Jos\u00e9 de la Cruz, il quale aveva anche fatto parte del tribunale militare che aveva condannato Narv\u00e1ez per tradimento nel 1811. Avendo fallito la conquista di Mescala per colpa di una tempesta, Cruz fece terra bruciata attorno all'intero lago. Alla fine del 1816 i ribelli di Mescala si arresero.\nA cavallo tra il 1817 ed il 1818 Narv\u00e1ez lavor\u00f2 su un progetto di mappatura dell'intera provincia di Jalisco, compreso il lago di Chapala. Fu anche coinvolto nello studio di una nuova strada per Guadalajara. Il 20 marzo 1818 fu promosso \"alf\u00e9rez de navio\" per il suo operato sul lago di Chapala.\nBy 1818 royalist forces had pacified nearly all of New Spain and the revolutionary movement collapsed. Then in 1821 a young royalist captain, Agust\u00edn de Iturbide, formed a partnership with the rebel General Vicente Guerrero, formed a common army and, within the year, marched into Mexico City and proclaimed independence.\nMarina messicana.\nCon la fine del dominio spagnolo, Narv\u00e1ez scelse di restare a Guadalajara con la propria famiglia. Accett\u00f2 le dimissioni dalla marina spagnola. Nel 1821 fu eletto Deputato Provinciale di Guadalajara nel nuovo governo messicano guidato da Iturbide. Alla fine del 1821 venne creata la Marina messicana, e Narv\u00e1ez fu nominato \"teniente de fragata\".\nNel 1822 a Narv\u00e1ez fu assegnato il comando della \"San Carlos\" e part\u00ec da San Blas per la Bassa California e l'Alta California, in una missione che doveva instaurare consigli e commissioni messicane nelle due province. Quando torn\u00f2 a San Blas, nel marzo del 1823, Iturbide era stato spodestato ed il nuovo governo era guidato da Antonio L\u00f3pez de Santa Anna. Narv\u00e1ez fu nominato Comandante del Dipartimento di San Blas, posizione che mantenne fino al 1827, quando l'incarico fu eliminato per problemi economici.\nNel 1824 e nel 1825 Narv\u00e1ez era comandante del \"Mexicana\" e doveva studiare e mappare la costa tra i porti di San Blas e Manzanillo. Nell'aprile del 1825 fu promosso \"capit\u00e1n de fragata\". Nello stesso anno produsse mappe delle aree di confine tra Louisiana e Texas. Nel 1826 divenne un membro fondatore dell'Istituto di Scienze, Letteratura e Arti.\nDopo il 1827 il ruolo navale di Narv\u00e1ez fu eliminato, ma continu\u00f2 a lavorare per la marina messicana con vari incarichi, compresa la produzione di numerose mappe. And\u00f2 in pensione nel 1831, all'et\u00e0 di 63 anni, stabilendosi a Guadalajara. Anche durante la pensione continu\u00f2 a disegnare mappe, compresa quella ufficiale dello stato di Jalisco.\nMorte.\nNarv\u00e1ez mor\u00ec il 4 agosto 1840 a Guadalajara, Messico. La data di nascita varia a seconda dei documenti storici considerati, ma \u00e8 stata fissata al 1768 dallo storico Jim McDowell.\nMemoriale.\nNel gennaio del 2009 il Distretto Municipale di Sechelt (sulla costa della Columbia Britannica) eresse un memoriale in onore delle esplorazioni dello stretto di Georgia operate da Narv\u00e1ez nel 1791. Si pu\u00f2 trovare sull'estremit\u00e0 meridionale di Davis Bay, vicino al luogo in cui divenne il primo esploratore a mettere piede sulla terraferma dell'odierna Columbia Britannica."}
{"id": "2388723", "revid": "98077", "url": "https://it.wikipedia.org/wiki?curid=2388723", "title": "Licenza legale (diritto d'autore)", "text": ""}
{"id": "2388724", "revid": "287204", "url": "https://it.wikipedia.org/wiki?curid=2388724", "title": "Jose Maria Narvaez", "text": ""}
{"id": "2388727", "revid": "4175", "url": "https://it.wikipedia.org/wiki?curid=2388727", "title": "Anastas Mikojan", "text": ""}
{"id": "2388733", "revid": "1305772", "url": "https://it.wikipedia.org/wiki?curid=2388733", "title": "J\u00e9r\u00f4me Ruggiero", "text": "Ha fondato nel 1999 casa di moda \"Jerome Dess\" assieme al fratello maggiore Pietro (deceduto a Campora San Giovanni il 13 aprile 2004, in un incidente automobilistico).\nBiografia.\nNasce a Liegi, in Belgio da immigrati italiani di Campora San Giovanni (frazione del Comune di Amantea); il padre Bonaventura, emigrato e precedentemente impiegato come muratore, ha costruito una piccola impresa edile a Wandre.\nJ\u00e9r\u00f4me lascia gli studi di architettura senza laurearsi nel 1996. Nel 1999 si occupa assieme al fratello maggiore Pietro (morto a Campora San Giovanni il 13 aprile 2004 in un incidente stradale) della sua azienda, che produce una linea di abbigliamento maschile di alta moda pr\u00eat-\u00e0-porter. Nel 2006 comincia il sodalizio con Riccardo Andreatini (ex della Tombolini), iniziando cos\u00ec la collaborazione con la Tombolini.\nNel periodo 2007-2008 \u00e8 agente commerciale e marketing fashion per Thierry Mugler Homme, T-Concept Tombolini, Hilton, Emanuel Ungaro Homme, Gai Mattiolo e JCDC di Lee Cooper. Il 16 febbraio 2009 presenta il suo marchio personale chiamato \"JEROME RUGGIERO\"; il suo esordio come stilista \u00e8 avvenuto a Firenze al Pitti 76, dove ha esposto la sua prima collezione personale.\nAl Pitti 76 \u00e8 stato definito uno fra i dodici migliori stilisti emergenti, la New Beat Area. Nel 2010 ha presentato la sua collezione nel salone Trano\u00ef di Parigi, emergendo tra i vari standisti grazie all'originalit\u00e0 dei capi.\nNel maggio 2011 \u00e8 tra i presenti al Festival di Cannes. Rientra nella cerchia della pi\u00f9 grande casa di lusso che ha il proprio showroom al H\u00f4tel Martinez durante tutta la durata del festival.Tra i suoi modelli vi sono vari personaggi del jet-set internazionale."}
{"id": "2388734", "revid": "729019", "url": "https://it.wikipedia.org/wiki?curid=2388734", "title": "Fluido follicolare", "text": "Nella fisiologia femminile il liquido follicolare (o liquor) \u00e8 un liquido che ricopre l'antro follicolare.\nFisiologia.\nRicco d'acido ialuronico deriva dalla linfa interstiziale, nel liquido vengono spinte ovocita e cellule della granulosa."}
{"id": "2388736", "revid": "1543377", "url": "https://it.wikipedia.org/wiki?curid=2388736", "title": "Municipalit\u00e0 metropolitana di Citt\u00e0 del Capo", "text": " \nLa municipalit\u00e0 metropolitana di Citt\u00e0 del Capo (in inglese \"City of Cape Town Metropolitan Municipality\") \u00e8 una municipalit\u00e0 metropolitana della provincia del Capo Occidentale in Sudafrica. Il suo codice di distretto \u00e8 CPT.\nLa sede amministrativa e legislativa \u00e8 la citt\u00e0 di Citt\u00e0 del Capo e il suo territorio si estende su una superficie di ed \u00e8 suddiviso in 105 circoscrizioni elettorali (\"wards\"). In base al censimento del 2001 la sua popolazione \u00e8 di 2.893.246 abitanti.\nDal distretto dipedendono le Isole del Principe Edoardo.\nGeografia fisica.\nConfini.\nIl municipio metropolitano di Citt\u00e0 del Capo confina a nord con la municipalit\u00e0 distrettuale di West Coast, a est con quelle di Cape Winelands e Overberg e a sud e a ovest con l'Oceano atlantico."}
{"id": "2388750", "revid": "4175", "url": "https://it.wikipedia.org/wiki?curid=2388750", "title": "Anton Kochinyan", "text": ""}
{"id": "2388759", "revid": "24218074", "url": "https://it.wikipedia.org/wiki?curid=2388759", "title": "Redstone (razzo)", "text": ""}
{"id": "2388763", "revid": "729019", "url": "https://it.wikipedia.org/wiki?curid=2388763", "title": "Corona radiale", "text": "Nella fisiologia femminile la corona radiale (o radiata) \u00e8 un insieme di cellule che ricoprono la zona pellucida.\nFisiologia.\nNei mammiferi in genere l'uovo, durante il ciclo ovarico, al momento in cui esce dal follicolo si muove portando con s\u00e9 uno strato di cellule follicolari, a questo strato di cellule viene dato il nome di corona radiale. Le cellule follicolari che si ritrovano all'esterno della corona aiutano lo spermatozoo ad entrare.\nFunzioni.\nL'utilit\u00e0 di tale formazione cellulare \u00e8 sia di protezione che di nutrimento."}
{"id": "2388764", "revid": "287204", "url": "https://it.wikipedia.org/wiki?curid=2388764", "title": "Promozione 1988-1989", "text": "Nella stagione 1988-1989, la Promozione era il sesto livello del calcio italiano (il primo livello regionale).\nIl campionato \u00e8 strutturato in vari gironi all'italiana su base regionale, gestiti dai Comitati Regionali di competenza. Promozioni alla categoria superiore e retrocessioni in quella inferiore non erano sempre omogenee; erano quantificate all'inizio del campionato dal Comitato Regionale secondo le direttive stabilite dalla Lega Nazionale Dilettanti, ma flessibili, in relazione al numero delle societ\u00e0 retrocesse dal Campionato Interregionale e perci\u00f2, a seconda delle varie situazioni regionali, la fine del campionato poteva avere degli spareggi sia di promozione che di retrocessione."}
{"id": "2388767", "revid": "287204", "url": "https://it.wikipedia.org/wiki?curid=2388767", "title": "24 Ore di Le Mans 1969", "text": "La 24 Ore di Le Mans 1969 \u00e8 stato il 37\u00ba Gran Premio di Durata e si \u00e8 svolta il 14 e 15 giugno 1969. \u00c8 stata l'ottava gara del Campionato del mondo sportprototipi 1969.\n\u00c8 stata anche l'ultima volta in cui le vetture si sono avviate con la tradizionale partenza \"stile Le Mans\", cio\u00e8 con i piloti che attraversavano di corsa la pista per sedersi al volante delle proprie auto, allacciarsi rapidamente la cintura di sicurezza da soli e quindi prendere il via il pi\u00f9 presto possibile. Prima della gara Jacky Ickx aveva dichiarato ai giornalisti che considerava pericolosa quella procedura di partenza in quanto non era possibile allacciare correttamente le cinture di sicurezza da soli, ma era necessario l'aiuto dei meccanici. Quando venne dato il via, Ickx cammin\u00f2 lentamente attraverso la pista verso la sua Ford GT40, invece di correre come gli altri piloti, quindi entr\u00f2 nella sua auto e serr\u00f2 attentamente le cinture prima di partire, ultimo. La tradizionale partenza \"stile Le Mans\" cadde in disuso a causa dell'incidente avvenuto al primo giro della gara e, a partire dall'edizione 1970, i piloti partirono essendo gi\u00e0 saldamente legati ai propri sedili.\nContesto.\nLa Porsche.\nDurante il 1969, il numero minimo di vetture da produrre per poter competere nella categoria Sport fu ridotto da 50 a 25. A partire dal luglio 1968 la Porsche fece uno sforzo sorprendente e molto costoso per concepire, progettare e realizzare un'auto completamente nuova per la categoria Sport con un unico obiettivo: ottenere la vittoria assoluta a Le Mans. In soli dieci mesi fu sviluppata la Porsche 917, che racchiudeva al suo interno un notevole livello tecnologico: il primo motore Porsche 12 cilindri e molti componenti realizzati in titanio, magnesio e leghe esotiche. Porsche costru\u00ec le venticinque 917 richieste e, secondo molti, questa decisione port\u00f2 la Porsche AG sull'orlo del fallimento. Avendo bisogno di denaro, Porsche vendette le 917 a chiunque fosse disposto a pagarle. Fu subito evidente che la 917 non funzionava bene in pista, poich\u00e9 la sua aerodinamica era stata sviluppata per una bassa resistenza e non per tenerla incollata al terreno. Ci\u00f2 era necessario per i modelli precedenti affinch\u00e9 avessero buone prestazioni sui veloci rettilinei di Le Mans, ma poich\u00e9 quest'auto era 30\u00a0km/h pi\u00f9 veloce di qualsiasi altra costruita per la gara, la carrozzeria generava un considerevole sollevamento in rettilineo. Brian Redman ricorda che \"era incredibilmente instabile\". Molti pensarono che il motore da 4,5 litri fosse sovradimensionato. Al suo debutto nelle competizioni alla 1000\u00a0km del N\u00fcrburgring, tutti i piloti ufficiali preferirono la 908 alla \"insicura\" 917, che venne guidata da due piloti ingaggiati solo per quell'evento.\nNonostante non fosse stata trovata alcuna soluzione per sistemare l'instabilit\u00e0 dell'auto, tre 917 presero il via a Le Mans, due del Team Porsche e una terza di un gentleman-driver, John Woolfe.\nLa gara venne preceduta da una lunga \"querelle\", relativa ai piccoli alettoni mobili posteriori, collegati alle sospensioni, che la Porsche aveva previsto sin dall'inizio sulla vettura e che erano stati montati sulle 25 vetture per l'omologazione, avvenuta nel mese di aprile 1969 e con validit\u00e0 dal 1\u00ba maggio. Successivamente una serie di incidenti, avvenuti tra il 4 e il 14 maggio durante il Gran Premio di Spagna e il primo turno di prove del Gran Premio di Monaco, convinsero il 15 maggio la FIA a vietare gli alettoni mobili seduta stante (addirittura gi\u00e0 dal secondo turno di prove del Gran premio di Monaco). Il 23 maggio venne comunicato che il bando valeva anche per gli alettoncini mobili. Il 10 giugno le Porsche si presentarono a Le Mans con la configurazione con cui la vettura era stata omologata, ossia con gli alettoni mobili e si disse disposta a prove comparative con e senza alettoni mobili per verificare se la vettura (a differenza di quanto affermato dai tecnici tedeschi) potesse correre tranquillamente con gli alettoni bloccati. Nelle prove la vettura con gli alettoni fissi fu giudicata inguidabile dai piloti. Venne cos\u00ec permesso alla Porsche di utilizzare gli alettoni mobili omologati sulla \"917\". Permesso non accordato invece alle \"908\", che essendo dei prototipi non erano state soggette ad omologazione.\nOltre alle \"917\" e alle 3 \"908-01LH\" ufficiali, Jo Siffert, che odiava le coup\u00e9 a coda lunga, si present\u00f2 con una Porsche 908-02LH privata del team \"Hart Ski\", una spider a coda lunga con cui si qualific\u00f2 al terzo posto in griglia.\nLa Matra.\nLa Matra ordin\u00f2 all'ingegnere aerodinamico Robert Choulet di concepire una coup\u00e9 dalla coda lunga a bassa resistenza aerodinamica progettata specificamente per la gara a Le Mans, la Matra MS640. Avendo la vettura saltato i test collettivi di marzo, il 16 aprile la Matra port\u00f2 l'auto al circuito della Sarthe per una sessione di test privati. Henri Pescarolo la guid\u00f2 in pista e, ai primi chilometri sull'Hunaudi\u00e8res, l'auto decoll\u00f2 e venne polverizzata nello schianto a bordo pista; Pescarolo venne estratto vivo ma gravemente ustionato e ferito.In parallelo all'innovativo progetto della vettura coup\u00e9 a bassissima resistenza aerodinamica, la Matra stava sperimentando anche una pi\u00f9 tradizionale vettura con carrozzeria barchetta: ci\u00f2 port\u00f2 alla realizzazione di una nuova auto, la MS650. Alcuni telai della vecchia coup\u00e9 MS630 vennero convertiti in barchetta e pertanto ribattezzati MS630/650.\nLa Matra iscrisse quindi quattro vetture: la nuova MS650 barchetta, una MS630 berlinetta e due MS630/650.\nGli altri.\nLa Ferrari fece il suo ritorno tra i prototipi con la 312 P 3-litri in versione coup\u00e9.\nL'Alfa Romeo decise di non schierarsi ufficialmente in seguito alla morte di Lucien Bianchi durante i test collettivi del 30 marzo e ai problemi di giovent\u00f9 della sua 33/3.\nIl team di John Wyer era presente, ma era gestito da David Yorkes. Lo stesso Wyer non era a Le Mans a causa della malattia della moglie. Il team iscrisse due Ford GT40. Jacky Ickx e Jackie Oliver condividevano la GT40 con il telaio n. 1075, l'auto vincitrice della precedente edizione della gara.\nQualifiche.\nLa Porsche 917 di Kurt Ahrens/Rolf Stommelen si era qualificata in pole position, seguita dall'altra \"917\" ufficiale, dalla \"908-02LH\" di Siffert e dalla \"908-01LH\" ufficiale di Lins e Kauhsen. Quinta e settima le due Ferrari 312 P, mentre al sesto posto ancora una 908-01LH ufficiale, quella di Hans Herrmann e G\u00e9rard Larrousse.\nGara.\nL'inizio della gara venne anticipato di due ore, ossia alle ore 14, per motivi legati al concomitante ballottaggio per le elezioni presidenziali francesi.\nPoco dopo la partenza la scarsa manovrabilit\u00e0 della 917 e l'inesperienza del pilota si trasformarono in dramma: il britannico John Woolfe mor\u00ec durante il primo giro, quando la sua Porsche 917 privata si schiant\u00f2 nel tratto del circuito denominato Maison Blanche. La causa del suo decesso fu dovuta probabilmente al fatto che non si fosse preoccupato di allacciarsi correttamente le cinture di sicurezza, dimostrando cos\u00ec che Ickx aveva ragione. Woolfe, adeguandosi a una rischiosa abitudine diffusa tra i piloti, evit\u00f2 di legarsi al sedile per poter partire prima, rimandando l'operazione sulle cinture alla prima sosta ai box. Va anche detto che nelle prove il suo compagno di squadra Digby Martland aveva rinunciato a partecipare spaventato dalla pericolosit\u00e0 della vettura e solo grazie al \"prestito\" di un pilota, Herbet Linge, da parte del team ufficiale la sua Porsche 917 aveva potuto prendere il via, anche se Woolfe aveva preteso di essere lui il primo a partire.\nLo schianto di Woolfe aveva staccato dall'auto il serbatoio ancora pieno, che venne colpito dalla Ferrari 312 di Chris Amon che sopraggiungeva. L'impatto lo fece esplodere sotto la vettura del Cavallino Rampante causandone il ritiro. Nell'incidente viene coinvolta anche marginalmente la Ford GT40 di Frank Gardner, che subisce un lieve principio di incendio, che pur sedato, provocher\u00e0 dopo 42 giri il suo ritiro per danni all'impianto elettrico.\nDurante la seconda ora la prima delle \"917\" ufficiali, quella di Stommelens-Ahrens, cede posizioni per problemi al cambio che la costringeranno al ritiro definitivo nella notte. Va in testa la Porsche 908 semiufficiale guidata Jo Siffert e Brian Redman. In testa ci sono 5 Porsche seguite dalla Matra. La vettura di testa si ritira nel corso della quarta ora lasciando la testa a favore della 917 di Elford-Attwood che condurr\u00e0 la gara sino alla 22 ora.\nLa Ferrari superstite di Rodriguez-Piper effettua una lunga sosta ai box per problemi di consumo di olio, mentre la sport 3 litri della Matra, guidata da Piers Courage e Jean-Pierre Beltoise, sale brevemente al secondo posto per poi retrocedere di un posto per noie ai freni.\nNelle retrovie si fa strada la Ford GT40 di Ickx-Oliver, che sale al quinto posto.\nNel corso della nona ora la Porsche riprende il secondo e terzo posto con le due \"908\" (Schutz-Mitter) ad inseguire la 917 superstite. Al quarto e quinto posto salgono le due Ford GT40, mentre Beltoise con la Matra, che era al quarto posto davanti alle Ford, \u00e8 attardato da noie ai freni, mentre i suoi compagni Galli-Widdows sostano per oltre un'ora per problemi di iniezione.\nNella notte la vettura in seconda posizione, guidata da Mitter esce di scena per un incidente senza conseguenze per il pilota. Al secondo posto si issano Kaushen-Lins con l'altra 908. Attardate le Matra e ritirata la Ferrari rimasta, al terzo posto sale la Ford di Ickx, che supera la 908 di Hermann-Larrousse. La vettura di testa mantiene sei giri di vantaggio, malgrado due sosta imprevista al sorgere del sole, la prima per un problema all'avantreno, peraltro risolto, la seconda per problemi ai freni.\nIn mattinata la Porsche al secondo posto si ferma lungo il circuito, mentre la vettura di testa perde un minuto e mezzo in un giro per problemi di frizione, fino al ritiro intorno a mezzoggiorno. La gara diventa una questione tra la Ford di Ickx-Oliver e la Porsche 908 di Hans Herrmann e G\u00e9rard Larrousse.\nIn un finale drammatico caratterizzato da continui sorpassi e controsorpassi, Ickx riusc\u00ec a battere Hans Herrmann per pochi secondi, mentre la Porsche 908 soffriva di problemi ai freni. Jackie Ickx e Jackie Oliver vinsero con la GT40 col telaio numero \"1075\", la stessa auto che aveva vinto l'anno precedente: questa era la seconda volta che la stessa auto vinceva per due anni di fila; in precedenza una Bentley Speed Six era riuscita nell'impresa nel 1929 e nel 1930, mentre anni dopo il team Joest Racing avrebbe ottenuto la stessa accoppiata due volte.\nIronia della sorte, dopo la gara Jacky Ickx ebbe un incidente stradale vicino a Chartres durante il viaggio verso Parigi, il luned\u00ec mattina. Un'automobile sbuc\u00f2 davanti alla sua Porsche 911. La vettura di Ickx fin\u00ec con lo schiantarsi contro un palo. Ickx si slacci\u00f2 la cintura di sicurezza e usc\u00ec incolume dai rottami della sua Porsche."}
{"id": "2388771", "revid": "767487", "url": "https://it.wikipedia.org/wiki?curid=2388771", "title": "Nuts in May", "text": "Nuts in May \u00e8 un cortometraggio muto del 1917, diretto da Robin Williamson. Rappresenta il debutto cinematografico dell'attore \"Stan Jefferson\" pi\u00f9 conosciuto successivamente come Stan Laurel..\nIl cortometraggio \u00e8 stato girato ai Bernstein Studios, a Hollywood, California. Di questo film \u00e8 sopravvissuto uno spezzone di poco pi\u00f9 di un minuto nel quale si vede \"Stan Laurel\" compiere alcune acrobazie a bordo di un rullo compressore.\nLo spezzone termina con Stan portato via da un gruppo di persone verso una casa di cura. &lt;br&gt;Gran parte del film \u00e8 stato usato per il corto \"Mixed Nuts\" nel 1922.\nTrama.\nStanlio \u00e8 un matto della casa di cura \"Home of the Weak-Minded\" da cui scappa. Il problema \u00e8 che Stanlio crede di essere Napoleone Bonaparte e con questo proposito indossa la famosa feluca e va in giro a combinar guai. Solo alla fine della commedia verr\u00e0 ripreso e ricondotto nella casa di cura."}
{"id": "2388774", "revid": "308843", "url": "https://it.wikipedia.org/wiki?curid=2388774", "title": "Pan Chao", "text": ""}
{"id": "2388777", "revid": "339392", "url": "https://it.wikipedia.org/wiki?curid=2388777", "title": "Viktor Andreevi\u010d Ju\u0161\u010denko", "text": ""}
{"id": "2388779", "revid": "729019", "url": "https://it.wikipedia.org/wiki?curid=2388779", "title": "Zona pellucida", "text": "La zona pellucida \u00e8 una membrana glicoproteica che avvolge l'uovo nei mammiferi. In particolare si tratta di un involucro primario (prodotto dall'oocita stesso durante l'oogenesi) posto tra la membrana plasmatica della cellula uovo e le cellule follicolari.\nContiene i recettori per gli spermatozoi e contribuisce al blocco della polispermia. Inoltre serve a proteggere l'embrione durante la segmentazione, induce la liberazione degli enzimi litici presenti nell'acrosoma e garantisce la specie-specificit\u00e0 della fecondazione.\nFisiologia.\nDi aspetto trasparente e spesso, viene a formarsi grazie al lavoro dell'ovocito. Rimane sino al momento dell'impianto permettendo allo spermatozoo prima di aderirvi e poi di penetrarlo con difficolt\u00e0, coinvolgendo circa 50.000 ligandi..\nStruttura e glicoproteine.\nLa membrana \u00e8 composta da 4 glicoproteine, le quali hanno ruoli molto importanti durante l'ovogenesi, la fecondazione e lo sviluppo pre-impianto.\nVeterinaria.\nUna particolare forma la (PZP- Porcine zona pellucida) viene estratta dalle ovaie dei maiali."}
{"id": "2388781", "revid": "24218530", "url": "https://it.wikipedia.org/wiki?curid=2388781", "title": "Saturno V", "text": ""}
{"id": "2388788", "revid": "256896", "url": "https://it.wikipedia.org/wiki?curid=2388788", "title": "Navstar", "text": ""}
{"id": "2388795", "revid": "287204", "url": "https://it.wikipedia.org/wiki?curid=2388795", "title": "Momcilo Krajisnik", "text": ""}
{"id": "2388800", "revid": "26630", "url": "https://it.wikipedia.org/wiki?curid=2388800", "title": "Shugo", "text": "Shugo (\u5b88\u8b77) nel Giappone feudale era il titolo (di solito tradotto come \"protettore\") che spettava a determinati funzionari nominati dallo sh\u014dgun per amministrare una o pi\u00f9 delle province del Giappone.\nDa questa figura deriv\u00f2 poi, nel tardo XV secolo, quella del daimy\u014d (signore feudale), ovvero di coloro che in origine erano degli shugo che cominciarono poi a rivendicare il potere per s\u00e9 stessi, piuttosto che servire semplicemente come governatori, lo shogun.\nDal periodo della Guerra \u014cnin (1467-1477) in poi i conflitti tra shugo divennero quindi diffusi da sconvolgere l'intero Giappone, nel periodo chiamato sengoku.\nIn questo modo, all'inizio del secolo XVI, il paese era diviso tra signori di vari tipi (shugo, shugodai, e altri), chiamati comunemente daimy\u014d.\nFra costoro, primeggiarono Oda Nobunaga, Toyotomi Hideyoshi e Tokugawa Ieyasu, che si impose nel paese, pacificandolo e inaugurando cos\u00ec lo shogunato Tokugawa."}
{"id": "2388805", "revid": "1629429", "url": "https://it.wikipedia.org/wiki?curid=2388805", "title": "WWF Superstars", "text": ""}
{"id": "2388808", "revid": "1494169", "url": "https://it.wikipedia.org/wiki?curid=2388808", "title": "Ecdicio", "text": "Ecdicio \u00e8 un nome che compare in diversi contesti:"}
{"id": "2388812", "revid": "86599", "url": "https://it.wikipedia.org/wiki?curid=2388812", "title": "Cratere Ban Zhao", "text": "Ban Zhao \u00e8 un piccolo cratere situato sulla superficie del pianeta Venere. Il cratere deve il suo nome a quello di Ban Zhao, storiografa e scrittrice cinese del I secolo.\nSorge a sud dei crateri Maria Celeste e Greenaway."}
{"id": "2388817", "revid": "33689", "url": "https://it.wikipedia.org/wiki?curid=2388817", "title": "Ecdicio (prefetto)", "text": "\u00c8 possibile che sia lo stesso Ecdicio che studi\u00f2 con Libanio tra il 336 e il 340.\nLa ragione della missiva sta nel fatto che Giuliano permise ai cristiani nemici dell'arianesimo e per questo banditi dai suoi predecessori di rientrare nei loro paesi di origine. Atanasio, invece, rientr\u00f2 da vincitore sul seggio episcopale di Alessandria d'Egitto e riprese la sua opera di proselitismo convertendo (secondo un rapporto giunto a Giuliano) \"le mogli elleniche di uomini insigni\". La reazione dell'imperatore verso il suo prefetto dell'Egitto, fu \"Giuro, per il grande Serapide, che se Atanasio, il nemico degli D\u00e8i, prima delle Calende di Dicembre non se ne va da quella citt\u00e0, o meglio da tutto l'Egitto, infligger\u00f2 alla corte che ti obbedisce una multa di cento libbre d'oro."}
{"id": "2388820", "revid": "122246", "url": "https://it.wikipedia.org/wiki?curid=2388820", "title": "San Giovanni d'Antro", "text": "Con il nome di San Giovanni d'Antro (\"Svet Ivan u \u010del\u00e8\" in dialetto sloveno locale) si identificano una grotta e una chiesa, costruita all'interno della cavit\u00e0, situate nel comune di Pulfero, in Friuli-Venezia Giulia.\nLa grotta.\nL'antro si apre su una parete verticale rocciosa del monte Mladesiena a 348 metri s.l.m., a poche centinaia di metri dalla frazione di Antro.\nLa parte iniziale della grotta \u00e8 parzialmente occupata dalle opere murarie erette per costruire una chiesetta dedicata ai Santi che le hanno dato il nome. All'ingresso della cavit\u00e0 si incontra un doppio criptoportico, uno destinato allo scolo delle acque provenienti dall'interno della caverna, e l'altro costruito per realizzare la galleria che, prima delle ristrutturazioni, consentiva l'accesso alla zona di culto allocata nella parte superiore delle volte.\nL'archivolto delle due gallerie, che hanno una lunghezza di 18 metri, costituisce la base su cui poggiano i lastroni di pietra che formano il pavimento artificiale del piano superiore.\nLa grotta, caratterizzata da laghetti, saloni, meandri e camini, \u00e8 stata esplorata per circa 4000 metri; i primi 300 sono facilmente percorribili grazie ad un percorso turistico dotato di opere artificiali.\nLa grotta venne menzionata nel XVI secolo da Valvasone di Maniago nel manoscritto \"Descrizione delle citt\u00e0 grosse del Friuli\" custodito presso la Biblioteca civica comunale di Udine.\nLa prima esplorazione di cui si ha notizia risale al 1885; in tempi pi\u00f9 recenti si ha documentazione delle visite scientifiche effettuate da soci del Circolo Speleologico-Idrologico Friulano nel 1912 (quando fu aperto un percorso di 650 metri), e di quelle che susseguirono fino al 1950. Le esplorazioni ripresero nel 1976 e portarono, grazie alle moderne tecniche utilizzate, alla scoperta dei nuovi rami.\nAll'interno della grotta sono stati trovati resti di \"Ursus Speleus\" (mandibole, denti e vertebre), reperti di ceramica di epoca preromama e romana e resti metallici di epoca medioevale.\nIn periodo romano, la grotta fece parte, assieme al vallo costruito tra i fiumi Erbezzo e Natisone ed al castelliere del monte Barda, del sistema difensivo creato nella Regio X Venetia et Histria a protezione dei confini orientali.\nNel periodo delle invasioni barbariche l'antro fu adibito a temporaneo rifugio dalla popolazione locale per sfuggire alle atrocit\u00e0 che venivano commesse. Data la notevole altezza dell'ingresso (30 metri) dalla vallata sottostante, il primo abitante stabile della grotta fu probabilmente un anacoreta cristiano verso il V o VI secolo.\nLe prime opere murarie per realizzare una sistemazione che consentisse una comoda e lunga permanenza nel luogo furono probabilmente effettuate nel XII-XIII secolo.\nDall'inizio del 2015 la parte turistica della grotta \u00e8 gestita dal gruppo Speleologico \"Valli del Natisone\" che cura le visite guidate e l'organizzazione delle escursioni della parte speleologica.\nLa chiesa.\nStoria.\nIl primo utilizzo della grotta come abitazione di anacoreti dovrebbe risalire al V o VI secolo; il primo documento che indica la grotta come luogo di culto risale all'anno 889 e si riferisce al diploma con il quale il re Berengario concesse al Diacono Felice la chiesa di Antro, un casale, i campi, i prati, i pascoli esistenti nei pressi della grotta e l'area del monte Olosa.\nIn loco \u00e8 presente anche la lapide, con scritture in latino, che ricopriva la tomba del succitato diacono, risalente al IX secolo.\nLe opere murarie pi\u00f9 antiche, ancora visibili, risalgono al XII o XIII secolo quando l'antro venne adibito a fortilizio esterno di un sottostante castello. Allora venne creato il passaggio indipendente per le acque del torrente che percorre la grotta ed un agevole accesso verso l'interno della caverna.\nLa parte superiore delle gallerie fu utilizzata come base per la creazione di una zona da adibire alla vita della guarnigione ed al deposito delle derrate e delle armi necessarie.\nIn una rientranza della grotta venne creato anche un primitivo sacello di origine longobarda. Nel XV secolo, quando la localit\u00e0 divenne adibita esclusivamente a luogo di culto, vennero effettuati altri lavori per il consolidamento delle strutture esistenti e venne costruita la scala esterna in pietra che porta all'inizio della galleria. Si procedette anche alla ricostruzione della cappella (dedicata ai Santi Giovanni Battista ed Evangelista) che venne poi consacrata, nel 1547, dal vescovo di Cattaro, Luca Bisanzio.\nUlteriori lavori vennero eseguiti alla fine del XVII secolo, quando il salone della grotta (Sala di San Giovanni) divenne la chiesa maggiore e la cappella-presbiterio fu declassata a cappella devozionale. Le ultime ristrutturazioni risalgono alla met\u00e0 del XIX secolo ed alla prima met\u00e0 del XX secolo.\nArchitettura.\nIl complesso destinato al culto, situato nello spazio ricavato sopra i criptoportici, si compone di una chiesa, una cappella-presbiterio, una sagrestia ed una loggetta aperta sulla vallata sottostante. Oggigiorno pu\u00f2 essere facilmente raggiunto salendo i 114 gradini della scala in pietra addossata alla parete rocciosa.\nNel XV secolo furono eseguiti i lavori di rafforzamento delle strutture murarie e di ristrutturazione dei locali interni. All'epoca risale la costruzione della cappella, nella forma attualmente visibile, ad opera di Andrea da Skofja Loka e del suo collaboratore Jacob. Una lapide, murata all'interno, fa risalire la data dei lavori all'anno 1477; la pietra riporta la seguente incisione in caratteri gotici minuscoli:\nLa cappella \u00e8 composta da un vano di 6,48 per 3,60 metri, con altezza di circa 4 metri, ed \u00e8 raggiungibile attraversando un arco a semplice sesto acuto fatto con pietra calcare.\nIl soffitto \u00e8 a volta stellata in stile tardo gotico sloveno.\nLa cappella fu affrescata da Jernej di Skofja Loka, o da suoi allievi, nel 1530.\nIn fondo alla cappella \u00e8 allocato un semplice altare dove, tra due angeli barocchi in marmo, \u00e8 posta una statuetta in pietra raffigurante una Madonna seduta, con bambino in grembo, di stile neoclassico dei primi del Seicento. Su una parete \u00e8 posizionato un crocefisso in legno costruito probabilmente nel XVII secolo.\nUn'ulteriore ristrutturazione fu effettuata nel XVII secolo allorch\u00e9 si realizz\u00f2 l'accesso diretto alla zona sacra e il salone della grotta fu adattato per ospitare la chiesa, degradando la funzione della cappella.\nLe dimensioni del salone (sala di San Giovanni), con pareti e volta di nuda roccia e pavimento in lastroni di pietra, sono di circa 16 per 10 metri. Sul fondo della chiesa \u00e8 allocato un altare ligneo dorato (\"zlati oltar\") barocco, scolpito probabilmente dal maestro Jernej Vrtav (italianizzato in Bartolomeo Ortari) della scuola di Caporetto verso la fine del Milleseicento/inizi del Millesettecento.\nSull'altare sono posate le statue di San Giovanni Battista, San Giovanni Evangelista e di Santo Stefano, che sono copie recenti degli originali del XVI-XVII secolo conservati presso il Museo diocesiano di Udine.\nLa leggenda.\nLegata alla grotta di san Giovanni d'Antro \u00e8 anche la leggenda della regina Vida. Ecco quanto racconta la favola una volta in voga tra le genti delle Valli del Natisone:\nLa leggenda \u00e8 ambientata ai tempi di Attila ma, in quel periodo storico, nell'Italia del nord non era presente nessuna regina. Voci popolari attribuiscono alla regina anche i nomi di Rosmunda e Teodolinda. Lo studioso Pier Silverio Leicht, nel cercare di chiarire la veridicit\u00e0 del racconto, arriv\u00f2 alla conclusione che la leggenda non fosse originaria, ma che derivasse da simili storie che si narravano anche in altre localit\u00e0 del nord Italia e che facevano riferimento alle vicende di Adelaide, vedova di Lotario e sposa di Ottone I. Resta il fatto che la leggenda circolava nella zona delle Valli del Natisone e che da essa derivarono una filastrocca infantile e una cantata del poeta Ajkerc. Nel mese di luglio 2012, nel corso della diciannovesima edizione della manifestazione \"Stazione di Topol\u00f2\" \u00e8 stato inoltre rappresentato il musical \"Krajica Vida\", basato sui fatti narrati nella leggenda in questione."}
{"id": "2388821", "revid": "123297651", "url": "https://it.wikipedia.org/wiki?curid=2388821", "title": "New Scientist", "text": "New Scientist \u00e8 un settimanale di divulgazione scientifica pubblicato in lingua inglese.\n\"New Scientist\" \u00e8 pubblicato in tre differenti edizioni: inglese, una statunitense e una australiana. La redazione ha sede a Londra. Al contrario di riviste scientifiche come \"Nature\" e \"Science\", questo periodico non pubblica articoli scientifici valutati attraverso \"peer review\", ma notizie, approfondimenti e dibattiti su molti aspetti della ricerca scientifica. \nUn'edizione di \"New Scientist\" in lingua italiana \u00e8 apparsa con frequenza mensile dall'aprile 1998 (numero 1) al dicembre 1998 (numero 9) edito dall'editore \"Asterios Delithanassis di Trieste\"."}
{"id": "2388825", "revid": "1543377", "url": "https://it.wikipedia.org/wiki?curid=2388825", "title": "Tonino Russo", "text": "Biografia.\nFiglio di un falegname, inizia la sua carriera politica militando nella FGCI e poi nella giovanile dei Democratici di Sinistra, la Sinistra giovanile, della quale diviene Segretario Provinciale di Palermo nel gennaio 1994 e dopo due anni Segretario Regionale della Sicilia. In quegli anni \u00e8 uno stretto collaboratore dell'europarlamentare Claudio Fava.\nNel 1999 diviene Capogruppo dei DS al consiglio comunale di Monreale e responsabile dell'organizzazione dei DS della Sicilia.\nNel dicembre del 2006 viene eletto Segretario Regionale dei Democratici di Sinistra della Sicilia, subentrando ad Angelo Capodicasa, dimessosi dopo la nomina a Viceministro.\nNell'aprile del 2007 viene confermato alla guida della segreteria siciliana nel 4\u00ba congresso dei DS, sostenendo la mozione di Piero Fassino che mira alla costruzione del Partito Democratico.\nAlle primarie del PD del 14 ottobre 2007, sostiene la candidatura a Segretario Nazionale di Walter Veltroni e viene eletto vice di Francantonio Genovese alla guida del partito in Sicilia.\nAlle elezioni politiche del 2008 viene eletto alla Camera dei deputati nella lista del Partito Democratico nella Circoscrizione Sicilia 1.\nNel dicembre 2012 si candida alle primarie del PD, in provincia di Palermo, indette per eleggere i candidati del partito al Parlamento italiano in vista delle Elezioni politiche italiane del 2013. Le primarie parlamentari si sono svolte il 30 dicembre 2012 e Russo ha ottenuto il settimo posto su venti candidati in provincia di Palermo con 1300 preferenze. L'8 gennaio 2013 la direzione nazionale del PD candida Tonino Russo in dodicesima posizione per il Senato della Repubblica nella circoscrizione Sicilia."}
{"id": "2388826", "revid": "20768", "url": "https://it.wikipedia.org/wiki?curid=2388826", "title": "Antonino Russo", "text": ""}
{"id": "2388829", "revid": "3115", "url": "https://it.wikipedia.org/wiki?curid=2388829", "title": "Campo di internamento di Renicci", "text": "Il campo di internamento di Renicci (formalmente Campo di internamento fascista e badogliano n. 97) fu un campo di internamento situato in Italia presso Renicci, una localit\u00e0 della frazione Motina, nel comune di Anghiari, in provincia di Arezzo.\nEra destinato alla reclusione di civili jugoslavi, per lo pi\u00f9 rastrellati dalle truppe italiane in Slovenia e in particolare nell'allora provincia di Lubiana e, dopo il 25 luglio 1943, anche di un centinaio di anarchici provenienti in massima parte da Ventotene e reduci dalla guerra di Spagna. Il regime di Badoglio aveva fatto propria in tutto e per tutto la categoria fascista di \"nemico anti-italiano\", ponendosi in lineare continuit\u00e0 sia rispetto al razzismo anti-slavo, sia nelle persecuzioni verso gli antifascisti pi\u00f9 combattivi.\nStoria.\nLe prime deportazioni a Renicci sono datate 10 ottobre 1942, mentre a dicembre i prigionieri sono gi\u00e0 oltre 3.800. Tra il luglio e l'agosto del 1943, con la caduta del fascismo e in coincidenza con l'arrivo a Renicci di centinaia di confinati politici trasferiti da Ustica, Ventotene e Ponza, si diffondono all'interno del campo scioperi, proteste e deportazioni. Iniziano anche le diserzioni dei soldati di guardia che, dopo l'8 settembre, temono l'arrivo dei tedeschi. Il 14 settembre 1943 i prigionieri, senza pi\u00f9 sorveglianza, fuggono disperdendosi nelle zone circostanti, quasi tutti unendosi alle formazioni partigiane attive nell'Appennino Tosco-Romagnolo e Marchigiano.\nSi stima che in undici mesi di attivit\u00e0 (dall'ottobre 1942 al settembre 1943) il campo abbia ospitato circa diecimila prigionieri, 159 dei quali persero la vita a causa delle proibitive condizioni di detenzione. I resti della maggior parte delle vittime sono conservati presso il \"Sacrario degli Slavi\" situato all'interno del cimitero di Sansepolcro.\nFra i caduti combattendo assieme ai partigiani le fonti citano Anton Firman, caduto a Villa Santinelli il 27 marzo 1943, Valentino Marinko e Du\u0161an Bordon, morti in uno scontro a fuoco a Caprese Michelangelo il 13 aprile, Luka Pelovi\u010d, fucilato a Caprese il 28 aprile, Stefano Recek, fucilato durante la strage di San Polo il 14 luglio e Carlo Zimperman, ucciso dai tedeschi a Ponte alla Piera il 16 luglio. Non \u00e8 chiara invece la sorte di Jose Skuli e Alois Bukovac.\nIl parco della memoria.\nDopo diversi anni di oblio, nel 2009 all'interno dell'area del campo di concentramento di Renicci \u00e8 stato realizzato un parco della memoria che ospita ogni anno le celebrazioni legate alla Giornata della Memoria."}
{"id": "2388830", "revid": "1953368", "url": "https://it.wikipedia.org/wiki?curid=2388830", "title": "Re in eterno", "text": "Re in eterno, ripubblicato successivamente come Il Re che fu, il Re che sar\u00e0 (titolo originale in inglese: \"The Once and Future King\") \u00e8 un romanzo del ciclo arturiano scritto da T. H. White. Fu pubblicato per la prima volta nel 1958 ed \u00e8 principalmente una raccolta di precedenti lavori.\nIl titolo proviene dalla supposta iscrizione nella targa posta sulla tomba di re Art\u00f9: \u00ab\"HIC IACET ARTHURUS REX QUONDAM REXQUE FUTURUS\" \u2014 \u201cQui giace Art\u00f9, re una volta e re in futuro (eterno)\u201d.\u00bb.\nT. H. White usa \"Re in eterno\" per mostrare la sua personale visione della societ\u00e0 ideale.\nIl libro \u00e8 diviso in 4 parti:\nUna parte finale chiamata \"The Book of Merlyn\" (cio\u00e8 \"Il Libro di Merlino\") fu pubblicato separatamente (ISBN 0-292-70769-X) dopo la morte di White. Questo libro racconta le ultime lezioni di Re Art\u00f9 ricevute da Mago Merlino prima della sua morte, sebbene qualche parte di esse siano state incorporate nelle ultime edizioni dei precedenti libri.\nUn passo molto citato \u00e8 il racconto del tasso, una reinterpretazione della Creazione raccontata nella Genesi.\nRiassunto delle trame.\nLa storia inizia durante gli ultimi anni di regno di Uther Pendragon. \"La spada nella roccia\" racconta la crescita di Art\u00f9 col suo padre adottivo Sir Ector, la sua rivalit\u00e0 ed amicizia con suo fratello adottivo Kay, e l'inizio dell'addestramento con Merlino, un mago che vive il tempo al contrario. Merlino, conoscendo il destino del ragazzo, insegna ad Art\u00f9 (chiamato \"Wart\", ossia \"Bitorzolo\") cosa significa essere un buon re trasformandolo in vari tipi di animali: un pesce, un'aquila, una formica, un gufo, un'oca e un tasso. Ognuna delle trasformazioni ha come scopo l'insegnare a Wart una lezione, il che lo preparer\u00e0 alla sua vita futura.\nInfatti, Merlino fa capire ad Art\u00f9 il concetto che l'unico motivo giustificabile per la guerra \u00e8 il prevenire qualcun altro dal farla, e che i contemporanei governi umani e le persone potenti sono l'esempio degli aspetti peggiori del governo del Potere.\nNel libro \"La regina dell'aria e delle tenebre\", White introduce il clan degli Orkney e descrive la seduzione di Art\u00f9 ad opera della loro madre, la sua sorellastra Morgawse. Mentre il giovane re spegne le prime ribellioni, Merlino lo conduce a ideare un mezzo di contrasto al Potere distruttivo per la causa del Giusto: la Tavola Rotonda.\nLa terza parte, \"Il cavaliere malfatto\", sposta l'attenzione da re Art\u00f9 alla storia d'amore proibito tra Sir Lancillotto e la regina Ginevra, a quello a cui vanno incontro per non farsi scoprire dal re, e i suoi effetti su Elaine, moglie di Lancillotto e madre di suo figlio Galahad.\n\"La candela nel vento\" unisce queste storie raccontando come l'odio di Mordred verso suo padre e l'odio di Sir Agravaine verso Sir Lancillotto causarono il declino di Re Art\u00f9, della Regina Ginevra, di Sir Lancillotto e dell'intero reame di Camelot.\nIl libro inizia come un leggero racconto sulle avventure del giovane Art\u00f9, sulle lacune di Merlino sulla magia e sull'interminabile ricerca di re Pellinore della \"Bestia che Latra\" (in originale \"Questing Beast\"), un animale che il suo popolo caccia da sempre. Alcune parti de \"La spada nella roccia\" sono una parodia delle leggende su Art\u00f9 grazie alle virt\u00f9 della prosa di White, che si basa molto sugli anacronismi. Comunque, la trama in ogni caso diventa pi\u00f9 tetra fino a quando \"Il cavaliere malfatto\" perde gran parte dell'humor originale; \"La candela nel vento\" \u00e8 completamente senza humor.\nCaratterizzazioni nell'opera.\nForse, la cosa che pi\u00f9 colpisce nell'opera di White \u00e8 come lui reinterpreti i personaggi tradizionali delle leggende arturiane, dando spesso loro motivazioni o tratti pi\u00f9 complessi o anche contraddittori rispetto a quelli della versione delle leggende. Per esempio:\n\u00c8 interessante notare che White permette a Thomas Malory di fare un cammeo verso la fine dell'ultimo libro. Degno di nota \u00e8 anche il trattamento che White riserva ai personaggi storici, rendendoli come mitologici dentro il mondo che lui crea. In pi\u00f9, a causa del suo vivere la vita al contrario, Merlino fa parecchie allusioni anacronistiche a eventi che avverranno in tempi pi\u00f9 recenti; di nota sono i riferimenti alla Seconda guerra mondiale, al telegrafo, ai carri armati, e a \u00abun Austriaco che [\u2026] ha gettato il mondo civilizzato nella miseria e nel caos\u00bb (riferendosi ad Adolf Hitler).\nAdattamenti cinematografici, televisivi e teatrali.\nWalt Disney, sebbene avesse comprato i diritti per \"Il cavaliere malfatto\" nel 1944, quando produsse un adattamento, lo fece per \"La spada nella roccia\", uscito nel 1963.\nQuesto film esprime pi\u00f9 l'humor del team di animatori della Disney che quello di White. Il film aggiunge una parte pi\u00f9 comica alla storia originale, includendo canzoni e balli, come in molti dei film Disney.\nIl musical \"Camelot\" di Alan Jay Lerner e Frederick Loewe del 1960 (che divenne poi un film nel 1967) si basa soprattutto sugli ultimi due libri del \"Re in eterno\", e contiene l'idea di White di far fare un cameo a Thomas Malory verso la fine, di nuovo nel ruolo di \"Tom di Warwick\".\nNel 2015 la Disney annuncia una versione live action del romanzo la spada nella roccia. La regia sar\u00e0 affidata a Juan Carlos Fresnadillo. Le riprese sono fissate per l'estate del 2019 mentre il film uscir\u00e0 nel corso del 2020."}
{"id": "2388836", "revid": "1870773", "url": "https://it.wikipedia.org/wiki?curid=2388836", "title": "Rakugo", "text": "Il \u00e8 un genere teatrale giapponese. Consiste in un monologo comico in cui un narratore racconta una storia. Il \"rakugo-ka\" \"(hanashi-ka)\" indossa il kimono e siede sui talloni (nella posizione detta \"seiza\") sopra un cuscino, con l'unico ausilio di un e di un . \"Sensu\" e \"tenugui\" possono rappresentare vari oggetti, alcuni dei quali sono penne, sigarette, bacchette o anche portafogli.\nIl teatro \"rakugo\" si chiama \"yose\" e il palcoscenico si chiama \"koza\". Ci sono differenze tra il \"rakugo\" di Tokyo \"(Edo-rakugo)\" e quello di \u014csaka \"(Kamigata-rakugo)\" ma la caratteristica comune \u00e8 l'uso del dialetto. Ci sono anche le differenze tra \"rakugo\" classico e moderno. Il \"rakugo\" moderno si basa su opere totalmente nuove, mentre quello classico si basa sull'antica tradizione orale, che si rinnova continuamente poich\u00e9 la rappresentazione cambia a seconda del \"rakugo-ka\".\nComparso nel XVII secolo, all'inizio del periodo Edo, si caratterizza per la brevit\u00e0 e per la natura farsesca delle storie rappresentate.\nTra i racconti pi\u00f9 popolari di \"rakugo\" vi sono \"Jugemu\", \"Neko no sara\", \"Shibahama\", \"Meguro no sanma\", \"Manj\u016b kowai\", \"Botan d\u014dr\u014d\" e \"Momotar\u014d\""}
{"id": "2388838", "revid": "287204", "url": "https://it.wikipedia.org/wiki?curid=2388838", "title": "Seiza", "text": "Seiza (\u6b63\u5ea7, letteralmente \"sedersi correttamente\") \u00e8 il termine giapponese per indicare la posizione seduta tradizionale.\nGeneralmente, per sedersi correttamente, il ginocchio sinistro deve essere posato a terra per primo, seguito dal destro e dai glutei, che infine appoggiano sui talloni. Le punte dei piedi possono essere vicine o sovrapposte. Tradizionalmente le donne si siedono con le ginocchia strette, mentre gli uomini le divaricano in una certa misura. In alcune arti marziali come il kend\u014d o l'aikid\u014d lo spazio tra le ginocchia \u00e8 misurato da due pugni chiusi.\nSedersi in \"seiza\" \u00e8 usuale in molte arti tradizionali giapponesi quali la cerimonia del t\u00e8 (\"cha no yu\"), la calligrafia (\"shod\u014d\") e la composizione floreale (\"ikebana\").\nStoria.\nDurante la storia giapponese si sono sperimentate numerose posizioni per sedersi a gambe incrociate. In base alle circostanze, agli abbigliamenti e ai luoghi alcune hanno prevalso su altre. Nel periodo Muromachi l'architettura giapponese faceva grande uso del \"tatami\" (la tradizionale pavimentazione composta di tappeti di paglia di riso intrecciata e pressata) il che, combinato con la rigida formalit\u00e0 allora predominante nella classe guerriera per la quale questo tipo d'architettura fu ideata, contribu\u00ec alla nascita dello stile \"seiza\" come metodo corretto per sedersi.\nComunque probabilmente non fu prima del diciottesimo secolo (tra le ere Genroku a Ky\u014dh\u014d nella storia giapponese) che tutti i giapponesi adottarono questo stile nella vita quotidiana. \nNel Giappone moderno le stanze tradizionalmente arredate con il \"tatami\" e le circostanze in cui si deve rispettare Il \"seiza\" sono diventate piuttosto rare per cui oggi molte persone sono ormai disabituate al \"seiza\".\nPavimento.\nIl \"Seiza\" consiste nel sedersi a terra e non su una sedia. Nell'architettura tradizionale giapponese, i pavimenti delle camere sono piuttosto confortevoli perch\u00e9 rivestiti da tatami. Il \"Seiza\" \u00e8, quindi, strettamente correlato alla pavimentazione \"tatami\". \nCi sono occasioni, comunque, in cui sedersi secondo lo stile \"seiza\" su un tappeto o un pavimento duro \u00e8 possibile. \nIn molte arti marziali, per esempio, questa seduta generalmente avviene su pavimenti duri. In base alla propria collocazione sociale e ad altre convenzioni, \u00e8 possibile sedersi secondo lo \"seiza\" anche su speciali cuscini detti zabuton (\u5ea7\u5e03\u56e3, letteralmente dei \"futon su cui sedersi\").\nDifficolt\u00e0.\nPer chi \u00e8 ferito oppure troppo anziano sedersi su appositi sgabelli \u00e8 considerato tollerabile anche quando sarebbe richiesto lo stile \"seiza\". Questi speciali sono trasportabili e chiudibili e possono essere collocati, chiusi, al di sotto dei piedi diminuendo la pressione sui medesimi.\nNelle occasioni molto formali \u00e8 tuttavia consigliato almeno tentare di sedersi secondo lo stile \"seiza\" per poi farsi aiutare a sistemarsi sullo sgabello nel caso il tentativo fallisca o i dolori siano eccessivi. Gli stranieri hanno in genere estrema difficolt\u00e0 a sedersi secondo questa posizione e chi non \u00e8 avvezzo allo stile \"seiza\" difficilmente riuscir\u00e0 a resistere oltre i due minuti. La circolazione infatti rallenta in alcune parti delle gambe e spesso si manifestano il formicolio o, peggio ancora, la totale impossibilit\u00e0 di muovere le gambe. Con l'esperienza comunque questi disturbi tendono a diminuire fino a scomparire quasi del tutto, e i praticanti esperti dello stile \"seiza\" riescono a resistere in questa posizione a lungo e con disturbi minimi. Alcuni problemi alle giunture - in particolare il ginocchio - possono per\u00f2 espandersi se si \u00e8 tesi a sedersi in tale posizione; particolarmente grave \u00e8 la sindrome di Osgood-Schlatter.\nUso nelle arti tradizionali.\nSedersi secondo lo stile \"seiza\" \u00e8 fondamentale in alcune arti giapponesi, come nelle arti marziali e la cerimonia del t\u00e8, sebbene esista anche la cerimonia del t\u00e8 da tavolo, la \"ry\u016brei\", inventata nel diciannovesimo secolo. \n\"Seiza\" \u00e8 anche lo stile di seduta praticato durante l'esecuzione dello shod\u014d (calligrafia) e dell'ikebana (confezionamento di fiori) sebbene, con l'arrivo della mobilia moderna in sile europeo, certe maniere di comportarsi siano ormai considerate obsolete. \nMolti teatri che ospitano spettacoli tradizionali come il teatro kabuki ancora oggi obbligano gli spettatori a sedersi secondo lo stile \"seiza\".\nShikk\u014d.\nIl camminare sulle propria ginocchia durante la postura \"seiza\" \u00e8 conosciuto come Shikko ed \u00e8 considerato molto pi\u00f9 cortese che alzarsi e camminare in piedi. \nQuesto modo di spostarsi oggigiorno \u00e8 raro; lo Shikk\u014d viene utilizzato nei ristoranti formali, nei ryokan e nell'arte marziale dell'aikid\u014d, in cui i praticanti apprendono lo shikk\u014d.\nPer camminare sulle propria ginocchia correttamente i talloni devono essere vicini quanto pi\u00f9 possibile ed il corpo deve muoversi come un solo blocco sinergico. Lo shikk\u014d \u00e8 considerato uno dei migliori esercizi per il praticante d'aikid\u014d, dato il coinvolgimento di tutti i muscoli del corpo.\nUso nelle arti marziali.\nNelle arti marziali tradizionali come il ninp\u014d \u00e8 buona regola compiere questi movimenti per compiere una seiza corretta (notare che tale posizione \u00e8 usata durante i saluti pi\u00f9 formali e rispettosi):\n1. \"Si comincia con un classico inchino (rei) accompagnato tradizionalmente da parole di saluto.\"\n2. \"Si poggia a terra il ginocchio sinistro (badando a poggiare al suolo la punta del piede e a tenere le mani sui fianchi).\"\n3. \"Si poggia a terra a sua volta il ginocchio destro (sempre badando alle sopracitate posizioni).\"\n4. \"Ci si siede per un momento sui talloni dopodich\u00e9 ci si solleva leggermente per cambiare il punto d'appoggio dei piedi, che dalla punta passa al collo, per poi risedersi sui talloni.\"\n5. \"Ci si inchina posando al suolo rispettivamente la mano sinistra e la mano destra creando con le dita una sorta di triangolo.\"\n6. \"Durante l'inchino si porta la fronte a brevissima distanza dal triangolo formato dalle mani pronunciando le stesse parole del precedente rei.\"\n7. \"Ci si rialza riportando rispettivamente la mano destra e la mano sinistra sui fianchi.\"\n8. \"I piedi ritornano ad appoggiarsi sulle punte.\"\n9. \"Si porta in avanti il piede destro e poggiando su di esso si ritorna in posizione eretta.\"\n10. \"Si fa un altro rei pronunciando tradizionalmente delle parole di ringraziamento.\"\nMetodi di seduta alternativi.\nAgura.\nLa posizione , letteralmente, seduta straniera, ovvero il sedersi a gambe incrociate, \u00e8 considerata informale, se paragonata alla seiza, nel caso degli uomini, ai quali \u00e8 consentita in contesti informali o, se stranieri o anziani, anche in contesti formali; \u00e8 decisamente mal vista, invece, se a praticarla sono le donne. La posizione consiste nell'avere i glutei poggiati a terra e ciascun piede sotto il ginocchio opposto.\nYokozuwari.\nLa posizione informale pi\u00f9 appropriata per le donne \u00e8 chiamata , letteralmente, seduta laterale, e consiste nell'avere entrambe le gambe da un lato del corpo con una natica appoggiata a terra, e l'altra sollevata o poggiata sol piede opposto. Viene considerata similmente ad agura e utilizzata negli stessi contesti, ma dalle donne. Se a usarla \u00e8 un uomo, viene considerata inappropriata e troppo femminile.\nWariza.\nUn'altra posizione informale femminile \u00e8 detta , letteralmente seduta separata, che consiste nell'avere entrambi i glutei poggiati a terra e le ginocchia piegate, in modo che ogni piede si trovi accanto alla natica corrispondente.\nKiza.\nSe ci si siede sui talloni e toccando il pavimento con le dita dei piedi rivolte in avanti, la posizione \u00e8 detta , letteralmente, seduta inginocchiata.\nNello iaid\u014d i praticanti si alzano per impugnare la propria Katana e fendere l'aria dopo aver assunto la posizione \"kiza\", invece che saltare direttamente dalla posizione \"seiza\"."}
{"id": "2388839", "revid": "253269", "url": "https://it.wikipedia.org/wiki?curid=2388839", "title": "Edward Everett Horton", "text": "Biografia.\nStudente alla Columbia University, Horton esord\u00ec sulle scene teatrali fin dal 1906 e poi cominci\u00f2 a fare tourn\u00e9e con compagnie di giro. Nel 1918, insieme con il fratello W.D. Horton, raggiunse la California e mise in piedi un'impresa teatrale che ebbe un modesto successo. Nel 1922 pass\u00f2 al cinema ed esord\u00ec sugli schermi hollywoodiani interpretando numerose commedie mute come \"Ruggles of Red Gap\" (1923), dove prest\u00f2 il suo volto dall'inconfondibile espressione preoccupata. Si specializz\u00f2 in personaggi nevrotici e apprensivi, spesso inclini a portare la mano alla bocca, borbottando \"Oh Dio, oh Dio\", nei momenti di contrariet\u00e0. All'avvento del sonoro, apparve in \"The Hottentot\" (1929), uno dei primi film parlati della Warner Bros. ed ebbe modo di dare prova del suo talento comico, rivelando una voce gracchiante che arricch\u00ec le sue brillanti interpretazioni.\nCelebre caratterista nella commedia musicale, fece da spalla a Fred Astaire e Ginger Rogers in alcuni musical degli anni 30, tra cui \"Cappello a cilindro\" (1935). Eccelse nella commedia sofisticata, come in \"Incantesimo\" (1938) di George Cukor, e sotto la direzione di Ernst Lubitsch in \"Mancia competente\" (1932), \"Partita a quattro\" (1933), \"La vedova allegra\" (1934) e \"Angelo\" (1937). Negli anni quaranta prosegu\u00ec la carriera nelle commedie, tra le quali \"Banana split\" (1943) di Busby Berkeley e \"Arsenico e vecchi merletti\" (1944) di Frank Capra, alternando i ruoli leggeri con alcune prove drammatiche, come in \"Temporale d'estate\" (1944) di Douglas Sirk, mentre negli anni cinquanta dirad\u00f2 le sue presenze sullo schermo per passare alla televisione. Nell'ultima parte della sua carriera torn\u00f2 a dedicarsi al teatro e rest\u00f2 attivo fino alla morte. La sua ultima apparizione sulle scene fu nel film \"Una scommessa in fumo\", che usc\u00ec postumo nel 1971."}
{"id": "2388841", "revid": "729019", "url": "https://it.wikipedia.org/wiki?curid=2388841", "title": "Eritema nodoso", "text": "L'eritema nodoso \u00e8 una malattia della cute, che mostra la presenza di noduli. Si tratta di un'infiammazione dei setti connettivi presenti nell'ipoderma. Fa parte della famiglia delle panniculiti.\nSintomatologia.\nFra i sintomi e segni clinici si ritrovano febbre, dolori localizzati ai muscoli e arti e sensazione di malessere generale, tutto accompagna la presenza di noduli molto dolorosi. Essi si ritrovano generalmente nella parte anteriore delle gambe o delle cosce, pi\u00f9 raramente sulle braccia e sul volto.\nI noduli possono essere isolati e variare da un minimo di uno fino anche a 30, con dimensioni comprese tra 0,5 cm e 5 cm. Tipicamente i noduli spariscono spontaneamente dopo 15-20 giorni.\nEziologia.\nFra le varie cause possibili:\nAltre cause possono essere la presenza di forme neoplastiche come la leucemia e il linfoma di Hodgkin oppure un'intossicazione dovuta all'ipersensibilit\u00e0 a farmaci quali sulfamidici, penicillina, contraccettivi orali e composti che contengono bromo e iodio.\nPrognosi.\nLa prognosi \u00e8 favorevole se si segue la terapia.\nDiagnostica.\nIl percorso diagnostico ha lo scopo di escludere o rispettivamente identificare le potenziali patologie curabili che si manifestano con l'eritema nodoso. L'efflorescenza \u00e8 tipicamente diagnosticata con una semplice ispezione clinica. L'ispezione della bocca \u00e8 obbligatoria per poter scovare lesioni ai danni della mucosa boccale e della faringe quali afte (M. Behcet) e tonsillite da streptococchi. In seguito, si consigliano un'analisi del sangue con emocromo, PCR, VES, calcio ed elettroliti. Una lastra del torace pu\u00f2 mostrare la tipica linfadenopatia ilare tipica della sarcoidosi.\nTerapia.\nLa terapia \u00e8 orientata sulla cura della patologia di base. Misure precauzionali quali il riposo a letto sono consigliati per evitare il propagarsi dell'infiammazione.\nI corticosteroidi assunti oralmente diminuiscono le manifestazioni dolorose. Prima di poter somministrare corticosteroidi vanno per\u00f2 assolutamente escluse le cause infettive."}
{"id": "2388843", "revid": "729019", "url": "https://it.wikipedia.org/wiki?curid=2388843", "title": "Membrana granulosa", "text": "La membrana granulosa \u00e8 composta da uno strato di cellule follicolari che circonda l'ovulo e da esse si formano delle vescicole, i corpi di Call-Exner.\nFisiologia.\nAl suo interno sono contenute le cellule della granulosa."}
{"id": "2388845", "revid": "155634", "url": "https://it.wikipedia.org/wiki?curid=2388845", "title": "Parco urbano Pineta di Castel Fusano", "text": "Il Parco urbano Pineta di Castel Fusano \u00e8 un'area naturale protetta di 916 ettari situata nel territorio del comune diRoma e istituita nel 1980 dalla Regione Lazio. A partire dal 1996 fa parte della Riserva naturale statale Litorale Romano.\nL'area protetta include un'ampia pineta popolata da specie riconducibili alla macchia mediterranea e importanti siti di interesse storico-archeologico come la villa della Palombara, villa Chigi e i resti di un tratto della via Severiana. La pineta \u00e8 divisa in due parti da via Cristoforo Colombo ed \u00e8 delimitata a nord ovest dal canale dei Pescatori mentre a sud est confina con la Tenuta presidenziale di Castelporziano.\nStoria.\nL'area occupata dalla pineta era situata tra Ostia e Laurentum e in et\u00e0 imperiale era attraversata dalla via Severiana, voluta nel 198 da Settimio Severo. Alcuni basoli usati per lastricare la strada sono ancora visibili all'interno della pineta. Secondo quanto attestato in Virgilio e Silio Italico il pino era gi\u00e0 presente in quella zona. All'intero della pineta la villa della Palombara, erroneamente identificata come villa di Plinio, fu realizzata tra il I secolo a. C. e il III secolo e potrebbe essere appartenuta all'oratore Quinto Ortensio Ortalo.\nNel 1074 la massa Fusana era tra i territori ceduti da papa Gregorio VII all'Abbazia di San Paolo fuori le mura mentre nel 1183 appariva gi\u00e0 frazionata in pi\u00f9 propriet\u00e0 tra le quali la porzione data all'abbazia delle Tre Fontane che includeva la chiesa di Santa Maria de Fusano. In epoca medievale alcuni atti dimostrano l'abbondanza di selvaggina e il suo sfruttamento da parte degli ostiensi.\nL'area verde faceva parte del circondario del Castello di propriet\u00e0 della famiglia Orsini. Nel 1453 il casale e la tenuta di S. Maria de Fusano appartenevano alla famiglia dei Papazzurri. L'area fu successivamente di propriet\u00e0 del Monastero di San Saba, della famiglia Corona, della famiglia dei Fabi del rione Sant'Angelo gi\u00e0 nel 1488, e poi dei Mazzinghi. Sul terreno si allevavano cavalli e bufale, mentre il bosco era usato per ricavarne carbone e fascine e per scopi venatori. Nel 1620 Vincenzo Mazzinghi della nazione fiorentina, cedette la porzione detta Tumoleto di Fassano al cardinale Giulio Cesare Sacchetti, membro della famiglia Sacchetti, gi\u00e0 affittuaria della limitrofa tenuta di Decima. I Sacchetti riunirono insieme anche la tenuta di Spinerba gi\u00e0 della famiglia Theodoli e il Casale di Fusano per un totale di pi\u00f9 di 2 000 ettari di terreno nel 1634. Proprio in quegli anni il cardinale Sacchetti fece erigere una piccola villa fortificata su progetto dell'architetto Pietro da Cortona.\nNel 1713 i Sacchetti trasformarono l'area in pineta, coprendo artificialmente la propriet\u00e0 di circa 7000 pini domestici (\"Pinus pinea\") e piantando vicino al mare numerosi lecci (\"Quercus ilex\"), ad arricchire la macchia mediterranea sempreverde. Furono piantumati anche olmi, pioppi e salici lungo le sponde dei canali. Nel 1755 il Principe Agostino Chigi acquist\u00f2 la pineta dai Sacchetti e nel 1888 i Chigi affittarono l'area a re Umberto I. Nel 1932 il Governatorato di Roma acquist\u00f2 la pineta dal principe Francesco Chigi, che tenne per s\u00e9 la villa e parte della tenuta, e il 21 aprile 1933 la pineta \u00e8 stata aperta al pubblico. Dal secondo dopoguerra la Pineta \u00e8 attraversata dalla via Cristoforo Colombo, che da porta Ardeatina raggiunge la frazione litoranea di Ostia. Il 30 dicembre 1953 inizi\u00f2 la costruzione di un autodromo comunale poi abbandonato.\nLa regione Lazio il 26 giugno 1980 ne fece un Parco Urbano. Dal 1987 venne istituita anche la Riserva naturale statale Litorale romano, e con il Decreto Ministeriale istitutivo del 29 marzo 1996 la Riserva accorp\u00f2 a s\u00e9 le aree di interesse archeologico, agricolo e ambientale dei comuni di Fiumicino e di Roma, tra cui il Parco Urbano della Pineta di Castel Fusano. Il piano di gestione del Parco civico di Castel Fusano doveva essere approvato entro sei mesi dall'istituzione del parco. Per fare pressione sulle istituzioni locali e per avere una maggiore attenzione al territorio, \u00e8 stato creato il Comitato Civico Ambiente del XIII Municipio, chiamato anche Comitato Civico Entroterra XIII.\nGli incendi.\nLa pineta viene spesso colpita dall'azione di piromani o da incendi di origine non identificata. Sono centinaia i focolai di incendi che negli ultimi anni hanno devastato la Riserva. Alcuni, di particolare entit\u00e0, hanno provocato danni ambientali difficilmente recuperabili nei prossimi decenni.\nIl 4 luglio del 2000 300-350 ettari della pineta secolare e della macchia mediterranea sempreverde sono stati colpiti da un incendio, e di questi 280 ettari sono andati completamente distrutti. Altri gravissimi incendi che hanno decimato ettari di riserva di \"pinus pinea\" ci furono il 9 luglio 2002, da giugno a settembre 2003, l'11 luglio 2004 e il 1\u00ba luglio 2005. Nel luglio 2008 almeno altri 80 ettari di pineta sono stati distrutti da una serie di roghi di origine dolosa. Il 17 luglio 2017 un altro incendio doloso ha bruciato circa 100 ettari della pineta nelle zone a ridosso di via Cristoforo Colombo, viale della Villa di Plinio e via del Lido di Castel Porziano.\nIl Ministero dell'ambiente e della tutela del territorio e del mare ha inserito la Riserva naturale Statale Litorale Romano tra le aree protette da tutelare in base ai Piani AIB (Attivit\u00e0 antincendi boschivi) delle Riserve Naturali Statali, in attuazione della Legge 21 novembre 2000, n. 353.\nAmbiente.\nFlora.\nUno studio floristico da parte di Maria Grazia Guerrazzi ha individuato la presenza di 455 specie suddivise in 272 generi e 73 famiglie.\nForte la presenza, all'interno della macchia mediterranea sempreverde, di lecci e di pini domestici (\"Pinus pinea\") introdotto dall'uomo nei secoli scorsi. Si possono osservare, tra le varie specie, il corbezzolo, il lentisco, la fillirea, l'erica arborea, il mirto, l'alaterno, il ginepro fenicio, il rosmarino e l'osiride.\nSono presenti nel sottobosco piante di asparagi, la cui raccolta \u00e8 per\u00f2 vietata.\nFauna.\nL'area era fin dall'antichit\u00e0 ricca di selvaggina e uccelli. In alcuni periodi l'eccessivo sfruttamento venatorio port\u00f2 le autorit\u00e0 locali a emettere dei divieti di caccia per le popolazioni limitrofe; per esempio, il 5 giugno 1277 si fece \"divieto di uccellare e transitare senza autorizzazione\". La famiglia Sacchetti, in seguito, ripristin\u00f2 l'autorizzazione \"ad uccellare e a cacciare cinghiali, caprioli, cervi, lepri, istrici, e ricci\", ma l'attivit\u00e0 fu probabilmente eccessiva dato che un secolo dopo un chirografo di papa Benedetto XIII istitu\u00ec nuovamente la riserva di caccia con pene severe per chi contravveniva.\nNel passato erano presenti grandi mammiferi oggi estinti nell'area: il cervo (\"Cervus elaphus\"), il capriolo (\"Capreolus capreolus\"), il daino (\"Dama dama\").\nAttualmente si incontrano volpi (\"Vulpes vulpes\"), il cinghiale (\"Sus scrofa\"),donnole, faine, ricci (\"Erinaceus europaeus\"), istrici (\"Hystrix cristata\"), talpe (\"Talpa europaea\"), conigli selvatici (\"Oryctolagus cuniculus\") e tassi. Sull'area sono presenti anche numerosi volatili, come picchi, upupa (\"Upupa epops\"), capinere (\"Sylvia atricapilla\"), scriccioli (\"Troglodytes troglodytes\"), occhiocotti (\"Sylvia melanocephala\"), pettirossi, codirossi (\"Phoenicurus phoenicurus\"), cuculi, picchi, cannaiole (\"Acrocephalus scirpaceus\"), garzette (\"Egretta garzetta\"), aironi (\"Ardea purpurea\" e \"Ardea cinerea\"), martin pescatori (\"Alcedo atthis\"), gallinelle d'acqua (\"Gallinula chloropus\"), cavalieri d'Italia (\"Himantopus himantopus\"), altre specie tipiche della macchia mediterranea.\nNel 1986 sulla fauna \u00e8 stato fatto uno studio da Italia Nostra, ma gi\u00e0 in precedenza erano stati compiuti studi sull'avifauna, in particolare tra il 1930 e il 1938 da parte dell'Osservatorio Ornitologico di Castel Fusano. Si possono incontrare anche specie di insetti rari."}
{"id": "2388847", "revid": "1566286", "url": "https://it.wikipedia.org/wiki?curid=2388847", "title": "Yves Robert", "text": ""}
{"id": "2388849", "revid": "57342", "url": "https://it.wikipedia.org/wiki?curid=2388849", "title": "Xavier Giannoli", "text": "Biografia.\nFiglio di un giornalista e nipote del ministro gollista Roger Frey, Giannoli consegue il diploma in lettere alla Sorbona prima di avvicinarsi al cinema. Durante un periodo a \"L'Express\", su consiglio di Angelo Rinaldi e Jean-Pierre Dufreigne crea una sua casa di produzione, la Elisabeth Films, con cui iniziare a produrre i propri cortometraggi.\nNel 1993 adatta un racconto di Jean-Paul Dubois nel il suo primo cortometraggio, \"Le Condamn\u00e9\", interpretato da Philippe L\u00e9otard e Christine Boisson. Dirige poi Mathilde Seigner in \"J'aime beaucoup ce que vous faites\" (1995) e Fran\u00e7ois Cluzet in \"Dialogue au sommet\" (1996). Nel 1998, \"L'Interview\" con Mathieu Amalric vince la Palma d'oro e il Premio C\u00e9sar per il miglior cortometraggio.\nEsordisce infine nel lungometraggio nel 2003 con \"Corpi impazienti\", che lancia le carriere dei suoi due giovani protagonisti, Laura Smet e Nicolas Duvauchelle. Attraverso la Elizabeth Films, Giannoli avr\u00e0 una breve parentesi come produttore cinematografico, producendo \"Demonlover\" e \"Clean\" di Olivier Assayas. Ritrova poi Duvauchelle nel successivo \"Une aventure\" (2005), con Ludivine Sagnier.\nDirige poi due film per la EuropaCorp di Luc Besson; nel 2006 presenta in concorso al Festival di Cannes la commedia romantica \"Quand j'\u00e9tais chanteur\", con protagonisti G\u00e9rard Depardieu e C\u00e9cile De France e candidata a sette premi C\u00e9sar; tre anni pi\u00f9 tardi, torna a Cannes con \"\u00c0 l'origine\", ispirato a fatti di cronaca e con Cluzet nei panni di un truffatore.\nLa sua prima incursione nella commedia pura, \"Superstar\" (2012), che presenta in concorso alla Mostra del cinema di Venezia, si rivela per\u00f2 un flop commerciale a fronte di quello che era finora il budget pi\u00f9 alto a sua disposizione, quasi 10 milioni di euro. Torna a Venezia nel 2015 con \"Marguerite\", ispirato alla vita di Florence Foster Jenkins e vincitore di quattro C\u00e9sar tra cui quello per la migliore attrice a Catherine Frot, e di nuovo nel 2021 con \"Illusioni perdute\", dal romanzo omonimo di Honor\u00e9 de Balzac. In mezzo, infila anche un film drammatico a tema religioso, \"L'apparizione\" (2018), interpretato da Vincent Lindon."}
{"id": "2388851", "revid": "599013", "url": "https://it.wikipedia.org/wiki?curid=2388851", "title": "Antonio Zito", "text": "Caratteristiche tecniche.\nPu\u00f2 giocare sia da difensore laterale che da centrocampista esterno sulla fascia sinistra, oltre che da interno di centrocampo per le sue capacit\u00e0 di saltare l'uomo.\nCarriera.\nClub.\nL'esordio a Sorrento e il passaggio al Taranto.\nHa mosso i suoi primi passi nella pianurese, per poi passare a giocare con il nei dilettanti nella stagione 2003-2004 collezionando 57 presenze e 20 gol complessivi fra Campionato e Coppa Italia Serie D in 3 stagioni, realizzando seppur giovanissimo poco pi\u00f9 che diciottenne, la sua prima rete il 29 agosto 2004, nel ritorno del Primo Turno di Coppa Italia Serie D 2004-2005, quando il Tecnico La Scala gli d\u00e0 fiducia nella partita Boys Caivanese-Sorrento-0-5, seppur sostituito al 63' da Maiorano, era riuscito al 37' a raddoppiare per la sua squadra. La sua affermazione avviene per\u00f2 in Serie C1 con il nelle stagioni 2006-2007 e 2007-2008, dove colleziona 22 presenze e 3 gol nella prima e 24 presenze e 4 gol nella seconda.\nIl passaggio al Siena e i vari prestiti.\nNell'estate del 2008 viene acquistato dal . Ha esordito in Serie A il 25 gennaio 2009 in Siena-Atalanta. La seconda presenza in massima divisione arriva il successivo 24 maggio, quando entra in campo all'inizio del secondo tempo di Siena-Juventus, mentre una settimana dopo viene schierato da titolare nell'ultima partita di campionato contro la . Il 9 luglio 2009 viene acquistato in prestito con diritto di riscatto della met\u00e0 del cartellino dal Crotone con il quale gioca in Serie B, 17 presenze e 3 reti per lui. Il Crotone non esercita il riscatto e ritorna al per passare in prestito il 31 agosto al Benevento 29 presenze comprese 2 partite di play-off Lega Pro Prima Divisione 2010-2011.\nIl trasferimento alla Juve Stabia.\nIl 6 luglio 2011 risolve il contratto che lo lega al per firmare un triennale con la Juve Stabia, squadra neopromossa in Serie B. Con le vespe inizia una stagione da assoluto protagonista. Segna la sua prima rete all'ottava giornata il 5 ottobre 2011, durante il derby - terminata 2-3 in favore degli stabiesi, a fine anno 32 presenze e 2 reti per lui. Per la stagione 2012-2013 resta in Campania. Inizia l'annata bene, poi resta fuori per infortunio, e a fine stagione colleziona 23 presenze e 3 reti a cui vanno aggiunte le 2 presenze ed una rete in Coppa Italia.\nTernana.\nIl 29 luglio 2013 passa a titolo definitivo alla , firmando un contratto biennale. Nonostante uno stop a inizio stagione a causa di infortunio al ginocchio, al ritorno in campo a febbraio, si rivela uno dei migliori della squadra, contribuendo alla salvezza della squadra umbra.\nIn rossoverde ha collezionato 26 presenze e realizzato 3 reti in campionato, una presenza anche in Coppa Italia 2013-2014.\nAvellino.\nL'11 luglio 2014, con un contratto triennale, viene acquisito a titolo definitivo dall'. Al termine della sua prima stagione in Irpinia totalizza 40 presenze e 3 reti divise tra stagione regolare, play off e Coppa Italia. La stagione seguente per Zito riparte dallo stadio Renzo Barbera in cui i biancoverdi sono di scena nel terzo turno di Coppa Italia.\nIn campionato riparte come titolare alla prima giornata in occasione del derby contro la .\nSalernitana.\nL'8 gennaio 2016 viene acquistato a titolo definitivo dalla Salernitana, squadra rivale dell'. Il 24 aprile 2016 segna il suo primo goal in maglia granata nella partita contro il terminata col risultato di 3-1 a favore dei granata a discapito degli amaranto. 19 presenze e 2 reti complessive per lui in questa seconda parte di stagione, 17 (1) in campionato pi\u00f9 altre 2 presenze ed una rete nella partita di andata dei Play-out contro la Virtus Lanciano, (1-4) e (1-0) i risultati che danno la salvezza alla Salernitana.\nCasertana.\nIl 17 agosto 2018 si trasferisce alla Casertana in Serie C.\nAZ Picerno e Paganese.\nIl 30 settembre 2020 si accasa all'.\nIl 10 agosto 2021 firma per la . Il 10 febbraio 2022 rescinde il proprio contratto con il club campano.\nStatistiche.\nPresenze e reti nei club.\n\"Statistiche aggiornate al 3 dicembre 2016\""}
{"id": "2388853", "revid": "117892915", "url": "https://it.wikipedia.org/wiki?curid=2388853", "title": "TIM TV", "text": "TIM TV \u00e8 stata una piattaforma televisiva commerciale per la televisione mobile offerta fin dall'inizio a pagamento da Telecom Italia, per poi diventare gratuita ed essere infine soppressa in maniera definitiva. La piattaforma era disponibile esclusivamente in Italia e riservata ai clienti TIM. Telecom Italia ha annunciato la chiusura del servizio dal 31 dicembre 2010.\nServizi televisivi.\nTIM TV offriva i seguenti servizi televisivi:\nTali canali erano diventati gratuiti dal 1\u00ba novembre 2009."}
{"id": "2388858", "revid": "767487", "url": "https://it.wikipedia.org/wiki?curid=2388858", "title": "Il fare politica - Cronaca della Toscana rossa (1982-2004)", "text": "Il fare politica - Cronaca della Toscana rossa (1982-2004) \u00e8 un film documentario del 2005, scritto e diretto da Hugues Le Paige.\nPer oltre vent'anni, a partire dal 1982, il regista ha periodicamente incontrato e ripreso quattro militanti della sezione del Partito Comunista Italiano del paese toscano di Mercatale, raccontando le loro vicende politiche individuali all'interno delle trasformazioni del loro partito e della societ\u00e0 italiana nel suo complesso.\nTrama.\nA Mercatale, una delle tante \"piccole Russie\" della Toscana rossa, nel 1982 Carlo Giuntini, Vincenzo Bartoli, Claudio Bagnolesi e Fabiana Falciani sono quattro appassionati militanti della sezione locale del PCI. Nel corso degli anni, la loro voglia di \"fare politica\" \u00e8 messa di fronte ai grandi e piccoli eventi della storia nazionale e non solo: il lutto per la morte di Enrico Berlinguer nel 1984, la caduta del Muro di Berlino nel 1989, lo scioglimento del PCI nel 1991 e la sua trasformazione in PDS, la vittoria del Polo delle Libert\u00e0 guidato da Silvio Berlusconi nelle elezioni del 1994, la vittoria di Romano Prodi nel 1996, la nuova vittoria berlusconiana nel 2001.\nLo scioglimento del PCI e la nascita del PDS separano le strade degli amici: mentre Carlo e Vincenzo continuano a militare nel nuovo partito, per il quale il secondo ricopre anche l'incarico di assessore comunale, Claudio entra nel Partito della Rifondazione Comunista che in seguito lascia durante il governo Prodi, Fabiana invece non prende pi\u00f9 alcuna tessera di partito ma continua ad essere attiva nella vita comunitaria attraverso l'impegno in altre associazioni.\nInfine anche Carlo, ormai sessantenne e con un padre anziano da accudire, per quanto convinto sia pi\u00f9 facile continuare che smettere, prima dirada il suo impegno e poi lascia la sezione.\nQuando in conclusione il regista chiede cosa sia quel \"fare politica\" di cui hanno sempre parlato in tutti questi anni di militanza (ma parlare e fare sono inseparabili: \u00abper noi parlare di politica \u00e8 fare la politica\u00bb, afferma Carlo), cos\u00ec rispondono due di loro:\nProduzione.\nNel 1976 Le Paige, giornalista belga residente a Firenze e interessato alla politica italiana, grazie a un'amica comune conosce Carlo Giuntini, all'epoca segretario della sezione del PCI di Mercatale, e stringe un'amicizia senza avere la minima idea di realizzare un film su di lui e sui suoi compagni. Quando nel 1982, come corrispondente dall'Italia per la radiotelevisione pubblica belga, viene incaricato di realizzare un reportage sulla situazione del comunismo italiano, sceglie di raccontarla non dalla prospettiva dei vertici, ma della base, e la scelta pi\u00f9 naturale \u00e8 rivolgersi proprio agli amici di Mercatale.\nLi incontra e riprende le loro discussioni anche negli anni successivi, per una riflessione sul lungo periodo, senza darsi precise scadenze. La fine del PCI costituisce un punto di svolta tale da realizzare nel 1992 un primo film di sessanta minuti, ma Le Paige decide di seguire l'ulteriore evoluzione politica e personale effettuando riprese ogni due anni circa, a seconda degli eventi. Con lo sciopero generale del 2002 decide di mettere fine alle riprese, convinto che sia stato detto tutto quanto c'era da dire, ma nel 2004 realizza un'ultima ripresa particolare: intervista i quattro protagonisti separatamente, mostrando loro le immagini raccolte nel corso dei precedenti vent'anni, rendendoli a loro volta spettatori della propria vita e permettendo loro di commentare e fare un bilancio della propria esperienza politica.\nDistribuzione.\nIl film \u00e8 stato proiettato in prima assoluta il 13 maggio 2005 nella Casa del Popolo di Mercatale.\nMalgrado la presentazione in molti festival internazionali, nessuno canale televisivo italiano l'ha trasmesso.\n\u00c8 stato proiettato il 27 novembre 2006 alla Cineteca di Bologna e poi distribuito in DVD nel 2007 da Feltrinelli, all'interno della collana Real Cinema, insieme al documentario \"La cosa\" di Nanni Moretti e al volume \"C'era una volta il PCI\", a cura di Benedetta Tobagi."}
{"id": "2388859", "revid": "133248", "url": "https://it.wikipedia.org/wiki?curid=2388859", "title": "Il fare politica", "text": ""}
{"id": "2388862", "revid": "287204", "url": "https://it.wikipedia.org/wiki?curid=2388862", "title": "Frontiera Granadina", "text": "La Frontiera Granadina fu un territorio di confine della Corona di Castiglia, a volte considerata impropriamente terra di nessuno, situata tra l'islamico Regno di Granada e l'allora Andalusia e formata dai regni cristiani di Ja\u00e9n, Cordova e Siviglia. Questo territorio che abitualmente si conosce come \"la Frontera\", a volte riceveva anche il nome de \"La Banda Morisca\" (La Fascia Morisca).\nEsistono numerosi toponimi in Andalusia che fanno allusione alla Frontiera Granadina. Nella Provincia di Cadice a partire dal pi\u00f9 famoso Jerez de la Frontera, vi sono anche Arcos de la Frontera, Castellar de la Frontera, Chiclana de la Frontera, Conil de la Frontera, Jimena de la Frontera e Vejer de la Frontera; nella Provincia di Malaga, Cortes de la Frontera; nella Provincia di Cordova, Aguilar de la Frontera; nella Provincia di Siviglia, Mor\u00f3n de la Frontera. A questi fanno eccezione i municipi di Palos de la Frontera e Rosal de la Frontera nella Provincia di Huelva, in quanto qui si fa riferimento al confine col Portogallo anche se la famosa Palos non si trova esattamente al limite con lo stato lusitano. \nLa Frontiera Granadina fu delimitata nella prima met\u00e0 del XIII secolo dalle estese conquiste di Ferdinando III di Castiglia detto \"il Santo\" nella valle del Guadalquivir, per consolidarsi durante il regno di Alfonso X il Saggio, specialmente dopo la \"rivolta Mudejar\" del 1264 e sparire definitivamente dopo la presa di Granada del 1492.\nDurante la sua esistenza la frontiera ebbe grande importanza militare, politica, economica, religiosa e culturale. Oltre ad essere un confine tra tanti rappresent\u00f2 per pi\u00f9 di due secoli il limite europeo tra Cristianesimo ed Islam, tra la crociata e il jih\u0101d. La stessa rese possibili attivit\u00e0 economiche lecite ed illecite come il commercio di prodotti orientali; oppure attivit\u00e0 militari volte alla presa del bottino, alla cattura di ostaggi destinati alla schiavit\u00f9 o alla liberazione di prigionieri; ruolo importante era ricoperto dagli ordini religiosi.\nSotto l'aspetto culturale ed artistico, la scrittura di \"romances fronterizos\" (romanzi di frontiera) costitu\u00ec uno degli aspetti pi\u00f9 brillanti del contatto tra civilt\u00e0.\nLa Frontiera granadina rappresent\u00f2 un elemento chiave nella creazione dell'identit\u00e0 andalusa ed il modo come si vide in tutta la Spagna la cultura islamica."}
{"id": "2388864", "revid": "228587", "url": "https://it.wikipedia.org/wiki?curid=2388864", "title": "Vera Rol", "text": "Biografia.\nAttrice, soubrette del teatro di rivista e ballerina, \u00e8 stata sposata con l'attore Nuto Navarrini con cui ha costituito anche un sodalizio professionale.\nIl suo sodalizio sentimentale e professionale con Navarrini, simpatizzante del fascismo, la vide protagonista di spettacoli in funzione propagandistica rispetto al regime: fra gli altri, \"Il diavolo nella giarrettiera\" (operetta di Giovanni D'Anzi portata in scena anche al Teatro Reinach di Parma nel febbraio 1944 dalla \"Compagnia di riviste Nuto Navarrini\"). L'ultimo spettacolo in questa chiave della compagnia Navarrini-Rol fu \"La Gazzetta del sorriso\": Vera Rol simboleggiava l'Italia molestata dagli USA, rappresentati da un \"negro\" violentatore. Navarrini incluse nello spettacolo un motivetto - intitolato \"Tre lettere\" e scritto da D'Anzi - di contenuto chiaramente antipartigiano.\nDopo la liberazione, la coppia fu sottoposta a una \"resa dei conti\": a Vera Rol furono rasati i capelli a zero nella pubblica piazza, e fu esibita a Milano come collaborazionista. La coppia, tuttavia, sottoposta a processo, fu assolta per insufficienza di prove dall'accusa di collaborazionismo.\nLa compagnia torn\u00f2 a recitare a Roma, nel 1947. Rol apparve anche al cinema in \"Malaspina\" di Armando Fizzarotti (1947) e \"Nennella\" di Renato May (1948) e \"Bertoldo, Bertoldino e Cacasenno\" di Mario Amendola e Ruggero Maccari (1954).\nDopo il divorzio con Navarrini avvenuto nel 1972, mor\u00ec a Roma il 5 dicembre 1973 e fu sepolta al Cimitero del Verano."}
{"id": "2388865", "revid": "435288", "url": "https://it.wikipedia.org/wiki?curid=2388865", "title": "FX Mobile", "text": ""}
{"id": "2388866", "revid": "339392", "url": "https://it.wikipedia.org/wiki?curid=2388866", "title": "Fox One", "text": ""}
{"id": "2388871", "revid": "339392", "url": "https://it.wikipedia.org/wiki?curid=2388871", "title": "Kisame", "text": ""}
{"id": "2388872", "revid": "339392", "url": "https://it.wikipedia.org/wiki?curid=2388872", "title": "Zabuza", "text": ""}
{"id": "2388875", "revid": "125954328", "url": "https://it.wikipedia.org/wiki?curid=2388875", "title": "Tennisti per numero di titoli vinti", "text": "Questa \u00e8 una lista dei tennisti che hanno vinto almeno 50 titoli dall'introduzione ufficiale del professionismo del tennis (Era Open) nel 1968, con l'aggiunta della Coppa Davis (istituita nel 1900) e dell'ATP Cup (istituita nel 2020) per gli uomini e della Fed Cup (istituita nel 1963) per le donne. I tornei considerati sono quelli del Grande Slam, della Federazione Internazionale Tennis e dei circuiti ATP e WTA.\nClassifiche.\nMaschile.\nLa fonte principale \u00e8 l'Association of Tennis Professionals (istituita nel 1972). Vengono presi in considerazione solo i tennisti che hanno vinto almeno 50 titoli tra singolare, doppio, doppio misto, Coppa Davis (istituita nel 1900) e ATP Cup (istituita nel 2020). I tennisti in giallo sono quelli ancora in attivit\u00e0, mentre i numeri in grassetto indicano chi detiene il record di vittorie in quella determinata categoria.\n\"Lista aggiornata al 27 febbraio 2022\" \nFemminile.\nLa fonte principale \u00e8 la Women's Tennis Association (istituita nel 1973). Vengono prese in considerazione solo le tenniste che hanno vinto almeno 50 titoli tra singolare, doppio, doppio misto e Fed Cup (istituita nel 1963). Le tenniste in giallo sono quelle ancora in attivit\u00e0, mentre i numeri in grassetto indicano chi detiene il record di vittorie in quella determinata categoria.\n\"Lista aggiornata al 27 febbraio 2022\""}
{"id": "2388876", "revid": "382965", "url": "https://it.wikipedia.org/wiki?curid=2388876", "title": "Shikamaru", "text": ""}
{"id": "2388877", "revid": "382965", "url": "https://it.wikipedia.org/wiki?curid=2388877", "title": "Choji", "text": ""}
{"id": "2388880", "revid": "382965", "url": "https://it.wikipedia.org/wiki?curid=2388880", "title": "Shino", "text": ""}
{"id": "2388881", "revid": "382965", "url": "https://it.wikipedia.org/wiki?curid=2388881", "title": "Kiba", "text": ""}
{"id": "2388885", "revid": "75763", "url": "https://it.wikipedia.org/wiki?curid=2388885", "title": "3 AM", "text": ""}
{"id": "2388894", "revid": "741067", "url": "https://it.wikipedia.org/wiki?curid=2388894", "title": "Lyla Rocco", "text": "Biografia.\nTalvolta accreditata come Lila Rocco o Lilla Rocco, nel cinema ha debuttato nel 1951 in un piccolo ruolo come infermiera nel film \"Anna\" di Alberto Lattuada. L'anno dopo partecipa al concorso di bellezza Miss Italia e viene eletta Miss Cinema. In seguito ottiene ruoli in molti film, interpretando per lo pi\u00f9 film di serie B, film comici e musicarelli (cinque nel solo 1957). La sua interpretazione pi\u00f9 importante fu quella nel film \"Camping\" (1957) di Franco Zeffirelli, dove interpreta una ragazza snob e sofisticata che flirta scherzosamente con un Nino Manfredi imbranato. Fra gli altri titoli della sua filmografia figurano \"Mia nonna poliziotto\" (1958) di Steno, \"Simpatico mascalzone\" (1959) di Mario Amendola e \"Caccia all'uomo\" (1961) di Riccardo Freda. Sposatasi una prima volta nel 1954 con l'attore statunitense Steve Barclay, ne ottenne l'annullamento nove anni pi\u00f9 tardi. Dopo il suo secondo matrimonio con l'attore Alberto Lupo nel 1964, ha abbandonato la carriera artistica.\nAttiva anche in televisione, la Rocco ha interpretato celebri sceneggiati televisivi come \"Le avventure di Nicola Nickleby\" (1958), \"Una tragedia americana\" (1962) e \"La cittadella\" (1964). Era anche protagonista di \"Buio alle otto\" (1959), episodio della serie Giallo club. Invito al poliziesco con il tenente Sheridan (Ubaldo Lay).\n\u00c8 stata anche interprete di vari fotoromanzi, fra i quali \"Smarrimento\" (pubblicato a puntate su \"Grand Hotel\" nel 1965), dove recita al fianco del marito Alberto Lupo.\n\u00c8 sepolta insieme ad Alberto Lupo nel cimitero di San Felice Circeo."}
{"id": "2388895", "revid": "7", "url": "https://it.wikipedia.org/wiki?curid=2388895", "title": "Lila Rocco", "text": ""}
{"id": "2388902", "revid": "767487", "url": "https://it.wikipedia.org/wiki?curid=2388902", "title": "Tough Enough (Vanilla Ninja)", "text": "Don't Go Too Fast \u00e8 il secondo singolo della band pop rock estone Vanilla Ninja, il primo tratto dal loro secondo album \"Traces of Sadness\".\nVideo.\nIl video riprende la band che suona dentro una palestra di kick boxing il cui accesso \u00e8 vietato alle ragazze."}
{"id": "2388909", "revid": "767487", "url": "https://it.wikipedia.org/wiki?curid=2388909", "title": "Juban", "text": "Juban \u00e8 una municipalit\u00e0 di Quarta classe delle Filippine, situata nella Provincia di Sorsogon, nella regione di Bicol.\nJuban \u00e8 formata da 25 baranggay:"}
{"id": "2388912", "revid": "767487", "url": "https://it.wikipedia.org/wiki?curid=2388912", "title": "Liar (Vanilla Ninja)", "text": "Liar \u00e8 il terzo singolo della band pop rock estone Vanilla Ninja, il secondo tratto dal loro secondo album \"Traces of Sadness\".\nVideo.\nIl video riprende la band che suona dentro un deposito di moto da rally durante una gara del \"bugiardo\"."}
{"id": "2388913", "revid": "767487", "url": "https://it.wikipedia.org/wiki?curid=2388913", "title": "Magallanes (Sorsogon)", "text": "Magallanes \u00e8 una municipalit\u00e0 di Quarta classe delle Filippine, situata nella Provincia di Sorsogon, nella regione di Bicol.\nMagallanes \u00e8 formata da 34 baranggay:"}
{"id": "2388916", "revid": "767487", "url": "https://it.wikipedia.org/wiki?curid=2388916", "title": "Bad Influence (singolo)", "text": "Bad Influence \u00e8 una canzone scritta da Pink diffusa nelle radio dall'8 aprile 2009, e pubblicata il successivo 10 maggio come quarto singolo tratto dall'album \"Funhouse\" per il mercato di Australia e Nuova Zelanda, ad opera dell'etichetta discografica Sony Music. \u00c8 stata utilizzata per uno spot televisivo."}
{"id": "2388917", "revid": "767487", "url": "https://it.wikipedia.org/wiki?curid=2388917", "title": "Matnog", "text": "Matnog \u00e8 una municipalit\u00e0 di Quarta classe delle Filippine, situata nella Provincia di Sorsogon, nella regione di Bicol.\nMatnog \u00e8 formata da 40 baranggay:"}
{"id": "2388925", "revid": "1305772", "url": "https://it.wikipedia.org/wiki?curid=2388925", "title": "Half-Truism", "text": "Half-Truism \u00e8 il quarto singolo estratto dall'ottavo studio album della band punk Offspring, \"Rise and Fall, Rage and Grace\".\nHa raggiunto la posizione #21 nella classifica Billboard Modern Rock Tracks e la #30 nella Mainstream Rock Tracks."}
{"id": "2388928", "revid": "15756", "url": "https://it.wikipedia.org/wiki?curid=2388928", "title": "Boeing X-53 Active Aeroelastic Wing", "text": "L'X-53 Active Aeroelastic Wing (AAW) \u00e8 un programma di sviluppo di aerei da caccia dotato di ali elastiche a cui hanno partecipato l'Air Force Research Labs, la sezione della Boeing Phantom Works ed il personale del Dryden Flight Research Center della NASA. Le due semiali elastiche furono montate su un F/A-18 Hornet appositamente modificato, dopo anni di ricerche iniziate verso la met\u00e0 degli anni ottanta in galleria del vento. La designazione di X-53 fu adottata saltando X-52 perch\u00e9 confondibile col famoso Boeing B-52 Stratofortress.\nTecnica.\nLa tecnologia Active Aeroelastic Wing (AAW) integra aerodinamica, controlli attivi, comportamento aeroelastico del velivolo per massimizzare le performance del velivolo. Il progetto usa la flessibilit\u00e0 aeroelastica dell'ala per un miglioramento delle prestazioni attraverso l'uso di ali sottili ad alto allungamento.\nL'uso di controlli fly-by-wire dei bordi d'attacco e d'uscita, permette di deformare l'ala sfruttando l'energia del flusso d'aria con un movimento minimo delle superfici di controllo. Nonostante questa tecnologia sfrutti le reazioni di svergolamento dell'ala alle alte velocit\u00e0, pu\u00f2 essere vista come una specie di \"ritorno al passato\" dato che il primo aeroplano dei Fratelli Wright sfruttava un'idea simile.\nI benefici che la tecnologia AAW apporter\u00e0 ai futuri aeroplani saranno: maggiore controllo, minore resistenza aerodinamica, minore peso strutturale; a seconda dei casi questi benefici potrebbero diventare anche minore peso al decollo e/o minori costi produttivi.\nLa versione di pre-produzione dell'F/A-18 \u00e8 un aereo ideale per provare la tecnologia AAW: l'ala di questo aereo \u00e8 relativamente lunga per un caccia. Un F/A-18 \u00e8 stato modificato per consentire alle superfici di controllo sul bordo di entrata, in concerto con quelle sul bordo di uscita, di controllare la torsione aeroelastica dell'ala e fornire eccellenti prestazioni di controllo ad alta velocit\u00e0.\nImpiego operativo.\nL'F/A-18 Hornet modificato \u00e8 decollato per la prima volta nel novembre 2002. \u00c8 stato poi ridesignato con la sigla X-53 dalla USAF il 16 agosto 2006."}
{"id": "2388930", "revid": "232134", "url": "https://it.wikipedia.org/wiki?curid=2388930", "title": "Half truism", "text": ""}
{"id": "2388931", "revid": "74801", "url": "https://it.wikipedia.org/wiki?curid=2388931", "title": "Pilar (Sorsogon)", "text": "Pilar \u00e8 una municipalit\u00e0 di Seconda classe delle Filippine, situata nella Provincia di Sorsogon, nella regione di Bicol.\nPilar \u00e8 formata da 49 baranggay:"}
{"id": "2388933", "revid": "232134", "url": "https://it.wikipedia.org/wiki?curid=2388933", "title": "Half Truism", "text": ""}
{"id": "2388939", "revid": "7", "url": "https://it.wikipedia.org/wiki?curid=2388939", "title": "Oh! Qu\u00e9 mambo", "text": ""}
{"id": "2388943", "revid": "729019", "url": "https://it.wikipedia.org/wiki?curid=2388943", "title": "Prieto Diaz", "text": "Prieto Diaz \u00e8 una municipalit\u00e0 di Quinta classe delle Filippine, situata nella Provincia di Sorsogon, nella regione di Bicol.\nPrieto Diaz \u00e8 formata da 23 baranggay:"}
{"id": "2388952", "revid": "47767", "url": "https://it.wikipedia.org/wiki?curid=2388952", "title": "Santa Magdalena", "text": "Il toponimo Santa Magdalena, versione spagnola di Santa Maddalena, pu\u00f2 riferirsi a diverse localit\u00e0:"}
{"id": "2388954", "revid": "729019", "url": "https://it.wikipedia.org/wiki?curid=2388954", "title": "Santa Magdalena (Sorsogon)", "text": "Santa Magdalena \u00e8 una municipalit\u00e0 di Quinta classe delle Filippine, situata nella Provincia di Sorsogon, nella regione di Bicol.\nSanta Magdalena \u00e8 formata da 14 baranggay:"}
{"id": "2388955", "revid": "38120", "url": "https://it.wikipedia.org/wiki?curid=2388955", "title": "Legion of Super Heroes", "text": ""}
{"id": "2388963", "revid": "810736", "url": "https://it.wikipedia.org/wiki?curid=2388963", "title": "Sette piani", "text": "Sette piani \u00e8 un racconto dello scrittore italiano Dino Buzzati.\nIl racconto fu trasposto come opera teatrale e come film, quest'ultimo dal titolo \"Il fischio al naso\", diretto e interpretato da Ugo Tognazzi.\nStoria editoriale.\nIl racconto \u00e8 stato pubblicato originariamente con il titolo \"I sette piani\" sul numero 3 anno XXXVII della rivista \"La Lettura\" del 1\u00ba marzo del 1937, quindi revisionato e incluso nell'antologia \"I sette messaggeri\" del 1942. Successivamente viene inserito nella raccolta \"Sessanta racconti\" (1958), con una riscrittura maggiormente fedele alla prima edizione uscita in edicola con \"La Lettura\" e ne \"La boutique del mistero\" (1968).\nTrama.\nIn un giorno di marzo, l'avvocato Giuseppe Corte si fa ricoverare in un moderno ospedale di una grande citt\u00e0 italiana, specializzato nella cura del male da cui egli \u00e8 leggermente affetto. L'ospedale \u00e8 strutturato in sette diversi piani: i pazienti meno gravi vengono ricoverati in quello pi\u00f9 alto, mentre ai piani pi\u00f9 bassi si trovano i casi pi\u00f9 gravi in forma decrescente da piano a piano. Il Corte viene accolto subito al settimo piano, in attesa di guarire dalla malattia e quindi di poter tornare a casa.\nLa salute del Corte sembra non peggiorare e non migliorare, ma una serie di inconvenienti (o almeno come tali gli appaiono) fanno s\u00ec che venga lentamente ma inesorabilmente trasferito ai piani inferiori, sempre con scuse assurde: prima per fare un favore ad una donna ed i suoi due figli, poi per gli scrupoli di un medico allarmista, successivamente a causa di un eczema apparso su una gamba che lo fa scendere di addirittura due piani, poi un errore amministrativo, infine le ferie dei dipendenti.\nGiuseppe Corte discende cos\u00ec uno dopo l'altro i vari piani della clinica, nonostante le sue continue proteste nei confronti del personale e nonostante i medici continuino a ripetergli che non ha nulla di grave.\nIn piena estate, l'ultimo trasferimento lo conduce al primo piano, sulla cui desolazione e tristezza era stato informato da un vicino di stanza appena arrivato.\nIl Corte \u00e8 sempre pi\u00f9 disperato e, impotente nei confronti delle decisioni prese all'interno dell'ospedale, tenta continuamente di persuadere se stesso e le infermiere circa la sua sanit\u00e0. Con lentezza inesorabile per\u00f2, le persiane scorrevoli della sua stanza cominciano a chiudersi.\nOpere derivate.\nLo stesso Buzzati trasse dal racconto una commedia, intitolata \"Un caso clinico\". Essa fu rappresentata per la prima volta al Piccolo Teatro di Milano nel 1953 e successivamente riproposta in molte citt\u00e0 europee e mondiali tra cui Berlino, G\u00f6teborg, Ginevra, Stoccolma, Buenos Aires. A Parigi fu adattata da Albert Camus e rappresentata al Th\u00e9atre La Bruy\u00e8re nel 1955. Il racconto ha inoltre ispirato il film \"Il fischio al naso\", diretto e interpretato da Ugo Tognazzi.\nAnalisi.\nCome accade in molte opere di Buzzati, anche qui l'ambientazione surreale \u00e8 funzionale al messaggio e alle tematiche che lo scrittore vuole comunicare. Il racconto diventa cos\u00ec metafora del dramma interiore vissuto dall'uomo di fronte all'inevitabile e misteriosa precariet\u00e0 della vita e della conseguente incapacit\u00e0 psicologica da parte dell'uomo di adattarsi alla realt\u00e0 della morte, o anche semplicemente di capire che il suo futuro non dipende da lui e obbedisce a leggi misteriose contro le quali non pu\u00f2 nulla.\nLa disperazione di Corte cresce contemporaneamente alla discesa verso il basso. Egli non si informa mai circa la natura della sua malattia, proietta la sua desolazione al di fuori di s\u00e9, ricercandone una causa esterna e rassicurante. Rifiuta quindi di ammettere la propria condizione. Fino a che \u00e8 circondato da persone sane, come i ricoverati del settimo piano, il suo sguardo \u00e8 libero di vagare nella natura circostante e gode della vastit\u00e0 dell'ambiente (anche se un velo di inquietudine non \u00e8 mai assente). Il primo piano (la morte) appare lontana, e rifiuta categoricamente di contemplarla. Fa di tutto per non parlare con i dottori o gli altri ricoverati dei suoi problemi, e prova spaventosi brividi ogni volta che vede le serrande abbassate. Ma la discesa al piano terra dal settimo \u00e8 inevitabile. E le cause, fra l'altro, sono le pi\u00f9 varie e inaspettate, mai contemplate dall'uomo durante il corso della vita. La morte arriva anche quando non si \u00e8 in grado di accettarla. Corte urla, si arrabbia, dibatte e litiga con i dottori per quella che ritiene un'ingiustizia, alle infermiere ribadisce che non \u00e8 malato, rifiuta da una parte il distacco dal mondo dei sani e dall'altra la saggezza di chi sa accettare l'ineffabilit\u00e0 del destino umano. Nel fare ci\u00f2 non si cura di quello che avviene dentro di lui, ossia della \"vera\" malattia, su cui anche il lettore rimane all'oscuro. Vuole e pretende di stare soltanto tra i \"sani\". Proiettando all'esterno il problema ed evitando di risolvere con s\u00e9 stesso il drammatico conflitto, cade nella solitudine e nella disperazione, in preda alla frustrazione e all'impotenza. Ecco che dalla finestra del piano terra, a differenza del settimo piano, tutto appare immobile. Il suo sguardo non riesce ad andare oltre le foglie degli alberi che lo circondano, e anch'esse appaiono, almeno alla vista un po' annebbiata del paziente, ferme: non c'\u00e8 futuro per la sua vita. Solo inforcando gli occhiali vede muoversi qualcosa, un alito di vento che fa oscillare debolmente i rami.\nA livello tematico non \u00e8 poi da trascurare il senso di sospensione e di inquietudine derivante dall'attesa di un \"qualcosa\" che non arriva mai (in questo caso ad esempio la guarigione, il riconoscimento medico di sanit\u00e0 fisica e quindi la dimissione dall'ospedale). Sebbene altre opere di Buzzati esprimano meglio questo concetto (si veda \"Il deserto dei Tartari\" o i celebri racconti \"I sette messaggeri\" e \"Eppure battono alla porta\"), anche in questo scritto il senso di transizione, l'idea che la vita sia un passaggio precario e labile \u00e8 ben rappresentato da una parte da un'ambientazione misteriosa e surreale e dall'altra dall'inutilit\u00e0 delle continue richieste e proteste, nonch\u00e9 degli sforzi del protagonista che cerca di continuo un appiglio che lo tenga aggrappato in qualche modo al mondo dei \"sani\"."}
{"id": "2388965", "revid": "86343", "url": "https://it.wikipedia.org/wiki?curid=2388965", "title": "South Cotabato", "text": ""}
{"id": "2388971", "revid": "1305887", "url": "https://it.wikipedia.org/wiki?curid=2388971", "title": "Boomdotto", "text": "Il boomdotto (\"boom tube\") \u00e8 un portale immaginario del mondo dei fumetti DC Comics creato da Jack Kirby nel febbraio-marzo 1971 (\"Forever People\" n. 1); in Italia \u00e8 apparso nel fumetto \"Il Super Eroe\" n. 2 (1978) edito da Editoriale Corno. Il portale viene aperto dalla Scatola Madre ed \u00e8 utilizzato dai Nuovi Dei per viaggiare da un luogo all'altro (anche da una dimensione all'altra).\nIn alcune occasioni viene chiamato anche \"star gate\": nella miniserie \"Legends\", ad esempio, o nella serie animata \"I Superamici\".\nDescrizione.\nLa \"scienza\" del boomdotto non \u00e8 mai stata spiegata (com'\u00e8 normale per i fumetti del Quarto Mondo) ma permette alle persone di viaggiare attraverso distanze interstellari e attraverso diverse dimensioni, creando velocemente un condotto tra due punti. Quando viene usato, un leggero ronzio accompagna la formazione del condotto (un tunnel di cerchi oscillanti di luce), che aumenta man mano che il condotto \u00e8 mantenuto e attraversato, culminando in una sonora esplosione (da cui il nome \"boomdotto\") quando si chiude. I condotti sono generati da un altro dispositivo, di solito una Scatola Madre, e sono alimentati dal misterioso Elemento-X.\nI primi fumetti di Kirby raffigurano i boomdotti come un esclusivo collegamento con la Terra; gli scrittori successivi hanno reso questi condotti utili per viaggiare in qualsiasi punto dell'universo, anche tra vari punti dello stesso pianeta. In realt\u00e0 in Mr Miracle una scatola madre \u201csconsiglia\u201d di aprire un boomdotto con provenienza e arrivo sul pianeta Terra per evitare cataclismi e incalcolabili perdite di vite umane"}
{"id": "2388972", "revid": "38120", "url": "https://it.wikipedia.org/wiki?curid=2388972", "title": "Boom dotto", "text": ""}
{"id": "2388975", "revid": "38120", "url": "https://it.wikipedia.org/wiki?curid=2388975", "title": "Boom Dotto", "text": ""}
{"id": "2388976", "revid": "38120", "url": "https://it.wikipedia.org/wiki?curid=2388976", "title": "Boom-dotto", "text": ""}
{"id": "2388977", "revid": "38120", "url": "https://it.wikipedia.org/wiki?curid=2388977", "title": "Boom-Dotto", "text": ""}
{"id": "2388981", "revid": "339392", "url": "https://it.wikipedia.org/wiki?curid=2388981", "title": "Vesciche", "text": ""}
{"id": "2388986", "revid": "725647", "url": "https://it.wikipedia.org/wiki?curid=2388986", "title": "Vladimir Putin", "text": "Dopo la laurea in legge all'Universit\u00e0 statale di San Pietroburgo (1975), ha lavorato come funzionario dell'intelligence del KGB per 16 anni, salendo al grado di tenente colonnello, prima di dimettersi nel 1991 per iniziare una carriera politica a San Pietroburgo. Successivamente si \u00e8 trasferito a Mosca nel 1996 per unirsi all'amministrazione del presidente Boris Eltsin, prestando servizio come direttore dell'FSB, l'agenzia che ha sostituito il KGB. Nell'agosto 1999, Eltsin lo nomin\u00f2 Primo ministro; dopo le sue dimissioni Putin \u00e8 stato eletto come suo successore.\nSotto il suo primo mandato come presidente, l'economia russa \u00e8 cresciuta per otto anni consecutivi, con il PIL a parit\u00e0 di potere d'acquisto aumentato del 72%. La crescita \u00e8 stata il risultato del boom economico delle materie prime degli anni 2000, della ripresa dopo la depressione seguita alla dissoluzione dell'Unione Sovietica e di adeguate politiche economiche e fiscali.\nImpossibilitato a ricoprire un terzo mandato consecutivo secondo il quarto punto della Costituzione della Federazione Russa, ha poi favorito la vittoria del suo delfino Dmitrij Medvedev, che ha poi nominato a sua volta Putin come Primo ministro nel 2008. Ha successivamente potuto ricandidarsi al terzo mandato come presidente vincendo le elezioni presidenziali in Russia del 2012 con il 64% dei voti. Il calo dei prezzi del petrolio e le sanzioni economiche internazionali imposte dopo la crisi della Crimea del 2014 e l'intervento militare russo nella guerra del Donbass in Ucraina orientale, causate dalla politica estera di Putin, hanno portato a una riduzione del PIL russo del 3,7% nel 2015, sebbene l'economia russa sia rimbalzata nel 2016 con una leggera crescita del PIL pari allo 0,3%, segnando la fine della Grande recessione. Alle elezioni presidenziali in Russia del 2018 ha guadagnato il 76% dei voti ed \u00e8 stato rieletto per un ulteriore mandato di sei anni.\nCon Putin la Russia ha subito un graduale processo di arretramento democratico. Generalmente gli esperti non considerano la Russia una vera democrazia, citando epurazioni, incarcerazioni e uccisioni di oppositori politici, repressione della libert\u00e0 di stampa e mancanza di elezioni credibilmente libere e giuste. La Russia ha ottenuto un punteggio molto negativo sull'Indice di percezione della corruzione di Transparency International, sul Democracy Index dell'Economist Intelligence Unit e sull'indice \"Freedom in the World\" di Freedom House (tra cui un punteggio record di appena 20/100 nel rapporto del 2017, risultato che non veniva ottenuto dai tempi dell'Unione Sovietica). Inoltre le organizzazioni e gli attivisti per i diritti umani lo hanno accusato di perseguitare critici e attivisti politici, nonch\u00e9 di averli torturati o assassinati. Putin ha respinto le accuse di violazioni dei diritti umani. Funzionari del governo federale degli Stati Uniti d'America lo hanno accusato di aver condotto una cospirazione politica contro Hillary Clinton a favore di Donald Trump nel periodo delle elezioni presidenziali negli Stati Uniti d'America del 2016, un'accusa che sia Trump che Putin hanno spesso respinto e criticato.\nI primi anni.\nNato a Leningrado, visse, secondo la sua biografia \"\u041e\u0442 \u041f\u0435\u0440\u0432\u043e\u0433\u043e \u041b\u0438\u0446\u0430\" (in italiano: \"In prima persona\", stampata per la campagna presidenziale del 2000) un'infanzia povera, trascorsa in una kommunalka.\nIl nonno paterno, Spiridon Ivanovi\u010d Putin (1879-1965), lavor\u00f2 come cuoco in una dacia al servizio di Lenin e Stalin.\nLa madre, Marija Ivanovna \u0160elomova (1911-1998), era un'operaia mentre il padre, Vladimir Spiridonovi\u010d Putin (1911-1999), all'inizio degli anni trenta fu sommergibilista nella marina militare sovietica. Durante la seconda guerra mondiale, suo padre fu arruolato dal NKVD in un gruppo di sabotatori.\nDue fratelli pi\u00f9 anziani nacquero negli anni trenta; uno mor\u00ec nei primi mesi di vita; il secondo mor\u00ec di difterite durante l'assedio di Leningrado.\nPutin si \u00e8 laureato in diritto internazionale alla Facolt\u00e0 di Legge dell'Universit\u00e0 Statale di Leningrado nel 1975.\nL'impiego come funzionario del KGB.\nMembro del Partito Comunista dell'Unione Sovietica, fu arruolato alla fine degli studi nel KGB.\nDurante la sua carriera come membro (e quindi dirigente dell'organizzazione segreta) e ufficiale dei servizi segreti sovietici con il grado di tenente colonnello del KGB, durata dal 1975 al 1991, ha vissuto dal 1985 al 1990 a Dresda, nella Repubblica Democratica Tedesca e ha operato presso la Stasi (i servizi segreti della Germania dell'Est) utilizzando un'identit\u00e0 di interprete come copertura. Tuttavia nella sua carriera nei servizi segreti non ha mai partecipato ad operazioni sul campo: il suo compito principale era redigere report da inviare a Mosca per riferire il lavoro svolto da altri.\nDopo il collasso del regime della Germania Est, Putin fu richiamato in Unione Sovietica e fece ritorno a Leningrado, dove, da giugno del 1991, fu inserito nella sezione Affari internazionali dell'Universit\u00e0 Statale, sottoposto al vicedirettore Jurij Mol\u010danov. Nella sua nuova posizione, rinsald\u00f2 i rapporti con Anatolj Sob\u010dak, l'allora sindaco della citt\u00e0 (intanto ribattezzata nuovamente San Pietroburgo) e anche il primo democraticamente eletto: Sob\u010dak aveva lavorato come professore assistente durante gli anni di universit\u00e0 di Putin ed era stato un suo relatore.\nPutin rassegn\u00f2 le proprie dimissioni dai servizi di sicurezza il 20 agosto 1991 durante il fallito colpo di Stato, supportato dal KGB, contro Gorba\u010d\u00ebv.\nCarriera politica.\nGli inizi (1990-1999).\nPutin nel mese di maggio 1990 fu nominato consigliere del sindaco di San Pietroburgo per gli Affari Internazionali. Dal 28 giugno 1991 fu posto alla direzione del comitato per le relazioni esterne della citt\u00e0, con il compito di promuovere i rapporti internazionali e attirare gli investimenti stranieri. Il comitato fu inoltre incaricato di registrare le imprese estere presenti a San Pietroburgo. Nello stesso periodo in cui Putin lo dirigeva, nell'organo lavorava anche Aleksej Miller, CEO di Gazprom dalla fine del 1991 al 1996, nonch\u00e9 un elevato numero di politici e imprenditori.\nDopo un anno di direzione, l'operato di Putin fu messo sotto esame da una commissione del consiglio legislativo della citt\u00e0. Nella propria relazione finale tale organo rilev\u00f2 che i prezzi applicati dal comitato nei confronti degli imprenditori esteri erano eccessivamente bassi e che questi aveva concesso delle licenze per l'esportazione dei metalli non ferrosi (per un valore stimato in 93 milioni di dollari) in cambio di aiuti alimentari che non giunsero mai nella citt\u00e0. La proposta di immediata revoca della carica non sort\u00ec tuttavia alcun effetto: Putin rimase a capo del comitato per le relazioni esterne fino al 1996.\nDal 1992 al marzo 2000 gli fu inoltre affidata la direzione del St. Petersburg Immobilien und Beteiligungs AG (SPAG), un'agenzia immobiliare tedesca, finita sotto inchiesta in Germania per riciclaggio di denaro sporco. Nel 1994 venne nominato deputato alle elezioni supplementari della citt\u00e0 di San Pietroburgo. Dal 1995 fino al giugno del 1997 Putin guid\u00f2 la delegazione pro-governo della citt\u00e0 nel partito politico Nostra Casa Russia; durante questo stesso periodo fu inoltre a capo del gruppo editoriale del giornale Sankt-Peterburgskie Vedomosti di JSC.\nNel 1996 Anatolij Sob\u010dak perse le elezioni della citt\u00e0 di San Pietroburgo a favore del rivale Vladimir Jakovlev. Putin venne allora chiamato a Mosca e, nel giugno 1996, divenne capo delegato del Dipartimento per la Gestione della Propriet\u00e0 Presidenziale, alle dipendenze di Pavel Borodin; occup\u00f2 questa posizione fino al marzo del 1997. Il 26 marzo 1997 il presidente Boris Nikolaevi\u010d El'cin lo nomin\u00f2 delegato capo del Personale Presidenziale, carica che occup\u00f2 fino a maggio 1998.\nIl 27 giugno 1997 Putin consegu\u00ec il Master in economia, primo livello post laurea, all'Istituto Minerario di San Pietroburgo con una relazione dal titolo \"La progettazione strategica delle risorse regionali sotto la formazione dei rapporti del mercato\". Secondo Clifford G. Gaddy, un membro dell'Istituto \"Brookings\", 16 delle 20 pagine che aprono una sezione chiave del lavoro di Putin erano copiate parola per parola da uno studio dell'amministrazione statunitense, La \"Progettazione Strategica e la Politica\", scritte del professor William King degli Stati Uniti e da David Cleland. Lo studio \u00e8 stato tradotto in russo da un istituto vicino al KGB all'inizio degli anni novanta.\nIl 25 maggio 1998 fu nominato primo delegato capo del personale presidenziale per le regioni (sostituendo Viktorija Mitina) e il 15 luglio dello stesso anno divenne presidente della commissione per la preparazione degli accordi sulla limitazione del potere alle regioni (in cui sostituisce Sergeij \u0160achraj). Dopo l'arrivo di Putin, la commissione non ha completato tali accordi, anche se durante il mandato di \u0160achraj ne erano gi\u00e0 stati conclusi 46. Il 25 luglio 1998 El'cin nomin\u00f2 Vladimir Putin capo del FSB (una delle agenzie che succedettero al KGB), ruolo che quest'ultimo occuper\u00e0 fino all'agosto del 1999.\nDivenne un membro permanente del Consiglio di sicurezza della Federazione Russa il 1\u00ba ottobre 1998 e suo responsabile il 29 marzo 1999. Nel mese di aprile del 1999, Putin e il ministro degli affari interni Sergej Stepa\u0161in tennero una conferenza stampa televisiva in cui mostrarono un video rappresentante un uomo nudo, molto simile al procuratore generale della Russia, Jurij Skuratov, a letto insieme a due giovani donne. Putin sostenne che dall'analisi degli esperti del FSB sarebbe risultato che l'uomo sul nastro fosse proprio Skuratov e che l'orgia gli fosse stata offerta da ricchi criminali russi. Skuratov era stato in passato avversario del presidente El'cin e aveva denunciato la corruzione del suo governo.\nPrimo ministro (1999).\nIl 9 agosto 1999 Putin fu nominato primo deputato, carica che gli permise quello stesso giorno, dopo la caduta del precedente governo guidato da Sergej Stepa\u0161in, di essere designato come Primo ministro della Federazione Russa dal presidente Boris El'cin. El'cin dichiar\u00f2 inoltre che avrebbe desiderato che Putin diventasse il proprio successore e poco dopo Putin manifest\u00f2 l'intenzione di correre per la presidenza.\nIl 16 agosto la Duma ratific\u00f2 la sua nomina a Primo ministro con 233 voti a favore (contro 84 contrari e 17 astenuti), facendone il quinto capo di governo in meno di diciotto mesi. In questa posizione Putin, inizialmente pressoch\u00e9 sconosciuto all'opinione pubblica, sarebbe durato di pi\u00f9 dei propri predecessori. I maggiori oppositori di El'cin e aspiranti alla presidenza, il sindaco di Mosca Jurij Michajlovi\u010d Lu\u017ekov e l'ex Primo ministro Evgenij Primakov, stavano gi\u00e0 cercando di rimpiazzare il presidente uscente e lo contrastarono duramente quale nuovo concorrente. L'immagine di Putin come uomo d'ordine e il suo deciso approccio alla seconda guerra cecena ne aumentarono la popolarit\u00e0 tra le masse e gli permisero di superare i suoi rivali.\nLa nomina di Putin coincise infatti con l'improvvisa recrudescenza del conflitto nel Caucaso settentrionale: i separatisti ceceni si erano riorganizzati e avevano invaso il vicino Daghestan. Sia in Russia sia all'estero, l'immagine pubblica di Putin fu delineata dal suo deciso approccio al conflitto. Uno dei primi atti che comp\u00ec diventando presidente ad interim, il 31 dicembre 1999, fu quello di fare visita alle truppe russe in Cecenia.\nNel 2003 in tale regione, dopo la riuscita repressione militare della rivolta, si tenne un referendum che sanc\u00ec l'adozione di una nuova costituzione e l'appartenenza della repubblica alla Federazione Russa. La situazione \u00e8 in seguito venuta a stabilizzarsi dopo le elezioni parlamentari e l'istituzione di un governo regionale. Pur non formalmente iscritto a nessun partito, Putin diede il proprio appoggio al neonato Partito di Unit\u00e0 russo, che ottenne nel voto popolare per la Duma, tenuto nel dicembre 1999, la seconda percentuale pi\u00f9 alta di consensi (23,32%). Dopo tale successo, Putin apparve il favorito tra i candidati alla presidenza in vista delle elezioni che si sarebbero svolte l'estate successiva.\nPrimo mandato come presidente (2000-2004).\nLa sua ascesa alla pi\u00f9 alta carica della Russia si dimostr\u00f2 persino pi\u00f9 rapida: il 31 dicembre 1999, inaspettatamente, El'cin rassegn\u00f2 le proprie dimissioni e, come previsto dalla Costituzione, Putin divenne presidente \"ad interim\" della Federazione Russa. Il primo decreto che Putin sottoscrisse quello stesso giorno fu quello titolato \"Sulle garanzie riguardanti il precedente presidente della Federazione Russa e per i membri della sua famiglia\".\nMentre i suoi oppositori si stavano preparando a un'elezione da svolgersi nel giugno dell'anno successivo, le dimissioni di El'cin fecero s\u00ec che le stesse dovessero essere effettuate entro tre mesi dalle dimissioni del precedente presidente.\nLe elezioni presidenziali del 2000 si svolsero il 26 marzo: Putin vinse alla prima tornata e giur\u00f2 come presidente il 7 maggio 2000. Dopo aver annunciato la propria intenzione di consolidare il potere presidenziale nel Paese, durante il maggio 2000 eman\u00f2 un decreto che suddivideva gli 89 soggetti federali della Russia tra 7 circondari federali diretti da suoi rappresentanti allo scopo di facilitare l'amministrazione federale.\nNel luglio 2000, cos\u00ec come disponeva una legge proposta da lui e approvata dal Parlamento, Putin acquis\u00ec il diritto di revocare il mandato ai capi di tali soggetti federali. Rispetto alla presidenza El'cin, dove si assistette a un turbinio di primi ministri succedutisi nell'incarico (5 nel biennio 1998-1999), il presidente Putin impresse una svolta di stabilit\u00e0 alla guida del governo, retto per quasi tutto il suo quadriennio da Michail Kas'janov, che gi\u00e0 era stato il primo vicepremier dello stesso Putin nel 2000. Nel dicembre 2000 il presidente approv\u00f2 la Legge modificativa dell'inno della Federazione Russa.\nFino a quel momento quest'ultimo aveva avuto musica di Michail Ivanovi\u010d Glinka e nessun testo: il nuovo inno riproponeva (con piccole modifiche) la musica di quello sovietico successivo al 1944 di Aleksandrov, con il testo di Sergej Michalkov.\nIl 12 febbraio 2001, Putin sottoscrisse una Legge federale riguardante le garanzie per i precedenti presidenti e le loro famiglie che rimpiazz\u00f2 il Decreto precedente. Dal 1999 El'cin, con alcuni parenti, era sotto inchiesta per riciclaggio di denaro tra Russia e Svizzera.\nAll'inizio del luglio 2003 le autorit\u00e0 russe arrestarono Platon Lebedev, partner di Michail Borisovi\u010d Chodorkovskij e secondo pi\u00f9 grande azionista della Jukos, sospettato di aver acquisito illegalmente nel 1994 una partecipazione in una societ\u00e0 statale, la Apatit. In ottobre venne arrestato per frode fiscale lo stesso Chodorkovskij (scarcerato per amnistia nel 2013), come parte della lotta ingaggiata da Putin contro i potentati economici aggregatisi nell'epoca di El'cin: la prima vittima era stato il finanziere Boris Abramovi\u010d Berezovskij, proprietario del complesso industriale AvtoVAZ e principale azionista dell'Aeroflot; inquisito sin dal 2000, fugg\u00ec a Londra, dove fu trovato morto nel marzo 2013.\nPresto sarebbe venuto il turno di altri oligarchi, colpevoli di corruzione e di arricchimento illecito ai danni dello Stato ma anche scomodi per la loro influenza politica. Nel contempo, Putin pose le premesse per una ripresa dell\u2019economia russa dopo il crollo del rublo del 1998.\nLa tragedia del \"K-141 Kursk\" (12 agosto 2000), il sottomarino nucleare inabissatosi nel mare di Barents, all'interno del quale 118 membri dell'equipaggio trovarono la morte, non ha avuto ripercussioni durature sulla popolarit\u00e0 del presidente russo, nonostante le accuse di cui fu oggetto per l'intempestivit\u00e0 e l'inadeguatezza dei soccorsi, come per la scarsa trasparenza nelle informazioni durante la vicenda.\nSul piano diplomatico Putin increment\u00f2 le relazioni con la Cina e con l'India, nel quadro di un generale rilancio del ruolo strategico del paese e di riequilibrio delle relazioni con i paesi europei ma soprattutto con gli Stati Uniti. Il presidente russo fu il primo leader straniero a telefonare a George W. Bush dopo gli attentati dell'11 settembre 2001, offrendo la propria assistenza nella guerra al terrorismo di matrice islamica intrapresa dall'amministrazione statunitense.\nLa ripresa del dialogo culmin\u00f2 negli accordi siglati al vertice allargato NATO-Russia di Pratica di Mare (Roma) nel 2002 che prevedevano l'impegno di Russia e Stati Uniti alla riduzione degli arsenali nucleari.\nSecondo mandato come presidente (2004-2008).\nIl 14 marzo 2004 Putin \u00e8 stato rieletto presidente per un secondo mandato, con il 71 percento dei voti.\nNel mese di settembre, a seguito degli attacchi terroristici ceceni in Russia, (scuola di Beslan 1\u00ba settembre 2004) il presidente Putin ha lanciato un'iniziativa per sostituire l'elezione dei governatori regionali con un sistema per cui sarebbero direttamente nominati dal presidente e approvati dalle legislature regionali. Gorba\u010d\u00ebv ha criticato tali provvedimenti, accusando Putin - favorevole a un recupero, sia pure critico, dei valori espressi dal precedente regime comunista - di allontanarsi dalla via democratica. Sul piano della politica internazionale, si \u00e8 verificato un deterioramento dei rapporti con gli Stati Uniti allorch\u00e9 Putin si \u00e8 opposto alla Guerra in Iraq del 2003, mostrandosi riluttante anche verso un'immediata abolizione delle sanzioni verso quel Paese una volta terminato il conflitto, condizionandolo al completamento del lavoro delle commissioni ispettive dell'ONU.\nAnche nel secondo mandato presidenziale di Putin, la comunanza politica fra il Cremlino e la Duma favorisce il formarsi di governi pi\u00f9 stabili e duraturi: dal 2004 al 2007 il primo ministro \u00e8 Michail Fradkov, mentre nel 2007-2008 gli succede Viktor Zubkov. Il primo vicepremier nel governo Zubkov \u00e8 Dimitrij Medvedev. Nell'aprile 2005 Putin effettua un viaggio in Medio Oriente, divenendo il primo leader russo in visita ufficiale a Gerusalemme. Nel novembre 2006 Putin \u00e8 accusato dell'omicidio politico dell'ex colonnello del KGB Aleksandr Litvinenko in un video registrato dalla vittima stessa poco prima della sua morte, dovuta ad avvelenamento da radiazioni di Polonio 210.\nAlcuni giornali parlano anche di coinvolgimenti del governo russo nella morte della giornalista moscovita Anna Politkovskaja. Prima di morire, Litvinenko ha accusato pubblicamente il presidente russo come responsabile del suo avvelenamento e come mandante dell'omicidio della giornalista Anna Politkovskaja; tuttavia tali illazioni non troveranno mai riscontri. Altri giornalisti sono stati uccisi e altri costretti a non occuparsi di politica; anche in questo caso nessuna prova definitiva \u00e8 stata prodotta a sostegno di queste accuse. Le indagini sono state subito indirizzate verso organizzazioni criminali legate a frange estremiste dei separatisti ceceni.\nGli enormi proventi derivanti dalla vendita di materie prime, soprattutto petrolio e gas, i cui prezzi sono saliti ai massimi storici dal 2000 in poi, sono tornati a essere destinati prioritariamente come in epoca sovietica al complesso militar/industriale. Sono dell'estate 2007 ripetute entusiastiche dichiarazioni circa la realizzazione di un nuovo missile balistico intercontinentale a testate nucleari multiple e la costruzione di un nuovo caccia Sukhoi. Il 26 aprile 2007, durante il suo ultimo discorso alla nazione, ha annunciato l'intenzione di porre una moratoria sul trattato NATO contro la proliferazione di armi convenzionali in Europa, almeno fino a che tutti i Paesi non lo abbiano ratificato e abbiano cominciato a implementarlo. Ha poi aggiunto: \u00abSe non ci saranno progressi propongo di esaminare la possibilit\u00e0 di uscire dall'accordo e chiedo di sostenere questa mia proposta\u00bb. Nel dicembre 2007 la Duma ha ratificato l'uscita unilaterale dal trattato contro la proliferazione di armi convenzionali in Europa.\nInoltre, riguardo alla cosiddetta \"Strategic Defense Initiative\" (\"scudo spaziale\"), che gli Stati Uniti hanno intenzione di costruire in Europa, (costituito da un sistema radar in Polonia e Repubblica Ceca), Putin ha proposto che l'OSCE discuta il dislocamento di elementi dello scudo nel continente: \u00abPer la prima volta in Europa possono spuntare elementi dell'arma strategica americana e tali piani U.S.A. non sono esclusivamente un problema delle relazioni russo-americane, ma riguardano gli interessi di tutti i Paesi europei\u00bb. La Russia ha ottenuto l'organizzazione delle Olimpiadi invernali del 2014 che si sono svolte a So\u010di, e a capo del cui Comitato organizzatore \u00e8 stato posto il premier Viktor Alekseevi\u010d Zubkov, anche grazie all'intervento dello stesso Putin come presentatore della candidatura della citt\u00e0 russa nel corso della 119\u00aa sessione del Comitato Olimpico Internazionale svoltasi nella Citt\u00e0 del Guatemala il 4 luglio 2007.\nLa nuova carica di primo ministro (2008-2012).\nCon l'insediamento al Cremlino del suo fedelissimo Dmitrij Medvedev il 7 maggio 2008, Putin \u00e8 tornato alla carica di Primo ministro, da lui gi\u00e0 detenuta prima del mandato presidenziale. Gli analisti internazionali hanno sostenuto che il nuovo ruolo gli abbia permesso di mantenere un ruolo centrale nella vita politica russa.\nNel periodo precedente al suo passaggio da presidente della Federazione a Primo ministro, Putin ha fatto approvare una serie di provvedimenti che hanno rafforzato notevolmente i poteri del Primo ministro, a scapito sia del presidente (in politica estera e nei rapporti con i governatori locali), sia dei ministri (ai quali sono state affidate competenze \"tecniche\" un tempo del primo ministro): in questo modo Vladimir Putin, pur cambiando ufficio di governo, ha mantenute intatte anche dal punto di vista formale molte sue competenze.\nNella nuova veste di capo del governo, Putin ha gestito personalmente la crisi con la Georgia, sfociata nella seconda guerra in Ossezia del Sud, vinta dalla Russia. Con il riconoscimento dell'indipendenza di Ossezia del Sud e Abcasia (26 agosto 2008), Putin ha utilizzato il caso del riconoscimento dell'indipendenza del Kosovo come precedente del diritto internazionale e ha notevolmente rafforzato la posizione militare ed economica russa nel Caucaso e sul mar Nero.\nContinuando, seppur dal governo e non dal Cremlino, a svolgere il ruolo di protagonista assoluto della politica russa, Putin ha gestito in particolare i dossier economici alla luce della crisi iniziatasi nel 2008. Ha inoltre inaugurato una nuova forma di incontri in seno al governo russo: il presidum del governo, che riunisce solo i ministri delegati delle principali responsabilit\u00e0 e cui mai ha partecipato il presidente Medvedev. Il suo predecessore alla guida del governo, Viktor Zubkov (che era stato ritenuto uno dei possibili candidati presidenziali al posto di Medvedev) rimane nella posizione di pi\u00f9 stretto collaboratore di Putin andando a occupare l'ufficio di primo vicepremier.\nNella politica estera \"putiniana\" di questi anni sono stati particolarmente curati i rapporti con gli altri Paesi del gruppo dei \"BRIC\", con la Turchia di Recep Tayyip Erdo\u011fan (col quale, peraltro, non sono mancati momenti di conflittualit\u00e0, anche aspri) e con il governo dell'Ucraina di Julija Tymo\u0161enko (2007-2010). In Europa sono stati mantenuti rapporti molto collaborativi con la Germania guidata dalla cancelliera Angela Merkel, mentre ancor pi\u00f9 cordiali sono state le relazioni con l'ex premier italiano Silvio Berlusconi. Le relazioni con il presidente statunitense Barack Obama sono state invece tenute dal presidente federale Medvedev, anche se la guida della politica estera per tutto il mandato di quest'ultimo \u00e8 rimasta nelle mani del ministro degli esteri Sergej Viktorovi\u010d Lavrov, un fedelissimo di Putin.\nIn questi anni di premierato, Putin ha inoltre lanciato una campagna per la protezione della tigre bianca siberiana e di altre specie artiche in pericolo d'estinzione come la balena bianca, leopardo dell'Amur e l'orso polare. In questo stesso periodo, la Russia ha ottenuto (per la prima volta) l'organizzazione del campionato mondiale di calcio 2018, mentre \u00e8 proseguita l'organizzazione dei XXII Giochi olimpici invernali che si sono svolte a So\u010di nel 2014. Il 24 settembre 2011, Putin e Medvedev annunciano un nuovo scambio di ruoli alla guida della Russia: alle elezioni presidenziali del 2012 \u00e8 stato candidato Putin, mentre l'allora presidente avrebbe occupato l'incarico di Primo ministro.\nDopo la riforma costituzionale che ha allungato a sei gli anni di mandato del presidente federale, per Putin si profilava cos\u00ec un nuovo ritorno al Cremlino per un periodo ancora pi\u00f9 lungo, fino al 2018. L'11 ottobre 2011, alla notizia della condanna di Julija Tymo\u0161enko da parte di un tribunale ucraino per l'accusa di abuso di potere relativo al contratto decennale di fornitura di gas siglato proprio con Putin, il premier russo esplicita una protesta molto forte. Il 7 maggio 2012 \u00e8 terminato il suo mandato da Primo ministro in quanto eletto presidente della Federazione Russa e il suo posto viene preso da Viktor Zubkov (facente funzioni, per un giorno) e poi da Dmitrij Anatol'evi\u010d Medvedev.\nPremier dell'Unione Russia-Bielorussia e rapporti con gli Stati post-sovietici.\nIl 4 marzo 2012 \u00e8 stato eletto per la terza volta presidente della Russia, durante questo periodo di poteri presidenziali il mandato \u00e8 stato aumentato da 4 a 6 anni. Il 18 marzo 2018 \u00e8 stato eletto per la quarta volta presidente della Russia.\nIl settimanale statunitense \"Time\" lo ha eletto \"Persona dell'anno\" 2007; la rivista statunitense Forbes lo ha inserito al primo posto della Lista delle persone pi\u00f9 potenti del mondo dal 2013 al 2016.\nNonostante una serie di dispute economiche a met\u00e0 degli anni 2000, la Bielorussia \u00e8 rimasta una dei pi\u00f9 stretti alleati della Russia. Il 27 maggio 2008 Putin \u00e8 stato nominato Primo ministro dell'Unione Russia-Bielorussia dal presidente bielorusso, Aljaksandr Luka\u0161\u0117nka, o almeno cos\u00ec riferisce l'agenzia di stampa bielorussia BelTa; tuttavia, non vi \u00e8 nessuna conferma da parte russa: questo potrebbe essere il primo passo per il concretizzarsi dell'Unione Russia-Bielorussia prevista da un accordo del 1996 con una progressiva integrazione politica ed economica, mai realizzata finora.\nNell'agosto 2008, il presidente georgiano Mikheil Saakashvili tent\u00f2 di ripristinare il controllo sulla separatista Ossezia del Sud, dichiarando che questa azione era in risposta ai continui attacchi oltre confine da parte dell'Ossezia sui georgiani e di raggruppamenti di forze non di pace russe. I peacekeepers russi di stanza nel Paese vennero attaccati durante l'invasione e combatterono al fianco degli Osseti del Sud quando le truppe georgiane entrarono nella provincia e catturarono gran parte della capitale Tskhinvali.\nTuttavia, i militari georgiani furono rapidamente sconfitti nella guerra in Ossezia dopo che le forze regolari russe vennero inviate in Ossezia del Sud aprendo un secondo fronte nell'altra provincia separatista georgiana dell'Abcasia insieme con le forze abcazie. Durante questo conflitto, secondo l'alto diplomatico francese Jean-David Levitte, Putin cerc\u00f2 di deporre il presidente georgiano Mikheil Saakashvili e dichiar\u00f2: \"Ho intenzione di appendere Saakashvili per le palle\".\nTerzo mandato come presidente (2012-2018).\nAlle elezioni parlamentari in Russia del 2011 il partito di governo Russia Unita ha nuovamente raggiunto la maggioranza, seppur con un netto calo dei consensi. Nei giorni successivi alla divulgazione dell'esito delle consultazioni hanno avuto luogo in varie localit\u00e0 della Russia numerose proteste di piazza contro il governo, accusato di brogli elettorali, e contro l'annuncio del Primo ministro Putin di volersi ricandidare per le elezioni presidenziali in Russia del 2012. Il 10 dicembre le manifestazioni sono culminate nella pi\u00f9 grande protesta a Mosca dai tempi della dissoluzione dell'Unione Sovietica. In quella circostanza, Putin giunse ad accusare l'allora Segretario di Stato USA Hillary Clinton di fomentare le proteste contro il suo governo, dopo che questa aveva espresso sostegno per i manifestanti e messo in dubbio la correttezza del processo elettorale.Il 4 marzo 2012 Putin \u00e8 stato eletto per la terza volta presidente della Federazione Russa con oltre il 60% dei consensi contro il 17% raccolto dal candidato comunista Gennadij Zjuganov; Putin succede a Dmitrij Medvedev, che era presidente dal 2008. I rapporti Russia-USA si sono deteriorati ulteriormente allorch\u00e9 Putin ha concesso asilo all'informatico statunitense Edward Snowden (2013), che aveva fatto trapelare informazioni classificate dalla NSA, tra i quali materiale segreto per programmi di sorveglianza del \"Web\" dell'intelligence USA e britannica.\nPutin, contrario all'intervento militare della NATO in Libia del 2011, si \u00e8 opposto a una soluzione militare alla guerra civile in Siria e la Russia si \u00e8 schierata fin dal principio a difesa del governo siriano, minacciando in sede ONU di porre il veto a eventuali sanzioni internazionali contro di esso; nell'agosto 2013 la mediazione di Putin ha scongiurato l'intervento militare occidentale paventato dall'amministrazione Obama sulla scia degli attacchi di Gh\u016b\u1e6da; nel settembre 2015 il presidente russo ha autorizzato, dopo aver ottenuto il voto favorevole della Duma, le forze armate russe a intervenire nel paese a sostegno del presidente siriano Bashar al-Assad.\nDopo la rivoluzione ucraina del febbraio 2014, l'avvento di Euromaidan e la deposizione del presidente ucraino Viktor Janukovi\u010d, Vladimir Putin ha autorizzato il sostegno militare alle forze filorusse nella regione ucraina della Crimea, dichiarando poi l'annessione del territorio a seguito di un referendum popolare non riconosciuto dalla comunit\u00e0 internazionale. L'oppositore Boris Nemcov, che pare si apprestasse a pubblicare un rapporto riguardante il coinvolgimento del Governo russo nella guerra dell'Ucraina orientale deflagrata a seguito di questi fatti, \u00e8 stato assassinato nel 2015 nei pressi del Cremlino. Tali provvedimenti, giudicati negativamente dai paesi del G8, hanno valso la sospensione della Russia dal suddetto forum politico.\nNel novembre 2014 ha firmato un accordo con l'autoproclamata repubblica dell'Abcasia che prevede uno spazio comune di difesa e sicurezza con la Russia a protezione del confine tra la regione georgiana dell'Abcasia e la Georgia. Secondo l'Unione europea, tuttavia, tale accordo violerebbe la sovranit\u00e0 della Georgia.\nNel maggio 2015 ha esteso il segreto di Stato alla perdita di uomini in tempo di pace o durante lo svolgimento di operazioni speciali. Il 23 maggio 2015 ha firmato una legge che consente al governo di vietare alle organizzazioni non governative internazionali o straniere di compiere attivit\u00e0 \"indesiderabili\", congelandone gli attivi patrimoniali e incriminando i loro dirigenti. La legge \u00e8 stata fortemente criticata dalle organizzazioni internazionali a tutela dei diritti umani, secondo le quali le autorit\u00e0 russe potranno decidere il divieto in base a motivazioni vaghe, come il fatto di costituire \"una minaccia per l'ordine costituzionale del Paese, per le sue capacit\u00e0 di difesa e per la sicurezza dello Stato\".\nNel gennaio 2017, dopo l'elezione di Donald Trump alla Casa Bianca, l'intelligence statunitense ha pubblicato un rapporto secondo cui il Cremlino avrebbe ordinato una campagna per favorire la vittoria di Trump, screditando la democratica Hillary Clinton. Putin ha negato le accuse, chiedendo prove concrete. I rapporti tra i due Paesi, anche a causa del Russiagate, si sono fatti solo pi\u00f9 tesi tra nuove sanzioni, espulsioni di diplomatici, chiusure di consolati e frizioni in Siria.\nQuarto mandato come presidente (2018-oggi).\nIl 7 maggio 2018, al termine delle elezioni presidenziali in Russia, Putin \u00e8 stato rieletto per un quarto mandato con il 76,69% (per un totale di 56 430 712 voti), invitando Dmitrij Medvedev a formare un nuovo governo.\nIntervistato dalla giornalista Megyn Kelly in merito alle accuse mosse dalle 17 agenzie di intelligence statunitensi di aver interferito con le elezioni politiche U.S.A., Putin ha risposto pubblicamente che la versione pubblica dei rapporti diffusi alla stampa non presenta nulla di concreto, essendo gli indirizzi IP una prova \"falsificabile\" a piacimento da parte di specialisti reperibili con relativa facilit\u00e0 nel mercato.\nControversie.\nAccuse di autoritarismo.\nSecondo Freedom House e altre organizzazioni no-profit, oltre che per gli oppositori politici, Putin \u00e8 un uomo politico autoritario e oligarchico, con contorni dittatoriali. Putin e il suo governo vengono accusati anche di numerose violazioni dei diritti umani, soprattutto in Cecenia, nonch\u00e9 di limitare la libert\u00e0 d'espressione. La giornalista Elena Tregubova, molto vicina ad ambienti di destra, ha denunciato nei suoi libri \"l'involuzione anti-liberale avvenuta in Russia durante il governo di Putin\". Accuse pesanti sono state rivolte a Putin dall'ex agente sovietico Aleksandr Litvinenko, morto per avvelenamento da polonio 210 a Londra nel 2006, secondo Litvinenko stesso a causa di un attentato perpetrato da agenti segreti russi. Ci\u00f2 sarebbe confermato dalle conclusioni della relazione dell'Alta corte di Londra il 21 gennaio 2016, sulla base di documenti segreti, i cui contenuti non sono stati resi noti pubblicamente. Ma Putin ha sempre respinto le accuse.\nBench\u00e9 accusato anche di aver favorito oppure addirittura ordinato omicidi di dissidenti, Putin ha ribadito pi\u00f9 volte la sua contrariet\u00e0 alla pena di morte anche per gravi crimini (richiesta da circa il 72% dei russi, secondo alcuni sondaggi), contribuendo alla moratoria e alla sua abolizione - tramite sentenza di illegittimit\u00e0 della Corte costituzionale - nella Federazione Russa. Putin ha sostenuto che non \u00e8 un efficace deterrente e che \u00e8 \"contrario a ripristinare la pena di morte. Lo Stato non pu\u00f2 sottrarre a Dio il diritto di togliere la vita\".\nNel 2017, Amnesty International ha condannato Putin e il governo russo per aver escluso dalla candidatura, e imprigionato, il leader democratico Aleksej Naval'nyj alle elezioni presidenziali del 2018, nonostante sia il candidato con la maggiore popolarit\u00e0 nei sondaggi politici. Nel novembre 2018 la Corte europea dei diritti dell'uomo ha condannato la Russia a risarcire Naval'nyj con 50.000 euro per danni morali, 1.025 euro per danni materiali e 12.653 euro per le spese sostenute per i suoi molteplici arresti subiti sul territorio russo valutati come politici, contro la libert\u00e0 di espressione e privi di una reale motivazione.\nAccuse di voler creare un culto della personalit\u00e0.\nAlcuni ritengono che in Russia attorno a Vladimir Putin si sia sviluppato un vero e proprio culto della personalit\u00e0. Nel giugno 2001, un anno dopo il suo insediamento, la BBC not\u00f2 un crescente culto della personalit\u00e0 attorno alla sua persona: quell\u2019anno, l\u2019emittente russa TV-6 mise in vendita una grande quantit\u00e0 di ritratti del presidente in un negozio nel passaggio della metropolitana vicino al Parco della Cultura.\nAllo stesso modo, gruppi per i diritti umani hanno denunciato una rinascita del culto della personalit\u00e0 di Stalin, divenuto soggetto dell\u2019esibizione al museo di Mosca nel 2003, per celebrare il cinquantesimo anniversario della sua morte. Nell\u2019ottobre 2007 il settimanale russo \"Ob\u0161\u010daja gazeta\" riport\u00f2 che, secondo i sondaggi, in Russia un numero crescente di persone crede nell\u2019esistenza di un culto della personalit\u00e0 o vede le condizioni per l\u2019instaurarsi dello stesso: ne neg\u00f2 l\u2019esistenza solo il 38% degli intervistati, salito poi al 49% nel 2008.\nNello stesso anno, alcuni fatti avvenuti al congresso del partito Russia Unita provocarono la reazione del presidente bielorusso Aljaksandr Luka\u0161\u0117nka, allora alleato alla Russia tramite l'Unione Statale, il quale disse alla stampa russa che in Russia Vladimir Putin aveva instaurato un culto della personalit\u00e0.\nAllo stesso tempo l\"Agence France-Presse\" riport\u00f2, in seguito alle elezioni parlamentari di dicembre e alle presidenziali di marzo, che, nonostante la Costituzione affermasse che Putin avrebbe dovuto abbandonare la carica, egli trov\u00f2 un modo per mantenere il potere.\nDopo l\u2019elezione alla carica di presidente di Medvedev nel marzo 2008, Radio Libert\u00e0 segnal\u00f2 che durante la sua presidenza Putin tent\u00f2 di costruire un suo culto della personalit\u00e0, fatto che, a detta dell'emittente, fu supportato dall\u2019incisione della scherzosa canzone pop \"Voglio un uomo come Putin\" dedicato allo stesso, che sfond\u00f2 le classifiche nel 2002.\nAccuse di malversazione.\nPutin \u00e8 stato accusato da alcuni dei suoi avversari politici di peculato per l'eccessiva quantit\u00e0 di beni mobili e immobili a sua disposizione a spese dello Stato. Sempre secondo gli accusatori, il politico russo avrebbe fatto edificare una residenza personale, pi\u00f9 grande del Cremlino di Mosca, a Gelend\u017eik, sul mar Nero, costata secondo alcuni un miliardo di euro la cui direzione dei lavori sarebbe stata affidata a un architetto italiano, ma non hanno fornito alcun elemento di prova a sostegno di tale affermazione.\nAltre accuse arrivano da un imprenditore statunitense che, davanti alle autorit\u00e0 degli USA, ha stimato il patrimonio personale di Putin in 200 miliardi di dollari: cifra che, se fosse confermata, lo renderebbe l'uomo pi\u00f9 ricco al mondo.\nAccuse di omofobia.\nLe leggi approvate dalla Duma nel 2013 su proposta di parlamentari del partito di Putin, Russia Unita, e sostenute dalla Chiesa ortodossa russa, furono definite \"omofobe\" dagli oppositori. La Russia ricevette, inoltre, critiche anche aspre da alcuni Stati esteri nel momento in cui promulg\u00f2 una legge che vieta la \"propaganda\" tramite qualsiasi materiale (riviste e materiale informativo e di prevenzione) \"di relazioni sessuali non tradizionali\" rivolta a minori; inoltre, ai sensi di legge, \u00e8 un atto criminale tenere un gay pride (qualsiasi parata omosessuale a Mosca \u00e8 duramente perseguita \"per i prossimi 100 anni\"), parlare in difesa dei diritti degli omosessuali, o distribuire materiale che promuova le richieste dei gay o propagandare l'idea che le relazioni gay siano uguali a quelle etero. Putin si \u00e8 tuttavia pronunciato in maniera esplicita sugli omosessuali affermando di rispettare il loro orientamento ma di voler far fronte a un calo demografico dichiarando: \u00abLa Russia ha un problema demografico, io ho il dovere di occuparmi dei diritti delle coppie che generano prole\u00bb.\nArti marziali.\nUno degli sport preferiti da Putin \u00e8 l'arte marziale del judo. Incominci\u00f2 ad allenarsi nel sambo (un'arte marziale originaria dell'Unione Sovietica) all'et\u00e0 di 14 anni, prima di passare al judo, che continua a praticare tutt'oggi. Putin ha vinto varie competizioni nella sua citt\u00e0 natale, Leningrado (oggi San Pietroburgo), incluso il campionato seniores, in entrambe le specialit\u00e0: sambo e judo.\nPutin \u00e8 il presidente del Dojo Yawara, lo stesso dojo di San Pietroburgo in cui si allen\u00f2 quand'era giovane. \u00c8 coautore di un libro sul suo sport preferito, pubblicato in russo come \"Judo con Vladimir Putin\" e in inglese con il titolo \"Judo: History, Theory, Practice (2004)\".\nAnche se non \u00e8 il primo leader mondiale a praticare judo, Putin \u00e8 il primo dirigente politico di rilievo internazionale ad aver raggiunto dei livelli avanzati: detiene l'8\u00ba \"dan\" (cintura rossa/bianca) ed \u00e8 maggiormente conosciuto per la sua Harai Goshi. Nel 2013 reintrodusse il programma di allenamento psicofisico GTO in Russia con l'aiuto di Steven Seagal.\nVita privata.\nIl 28 luglio 1983 Putin spos\u00f2 Ljudmila \u0160krebneva, nata a Kaliningrad il 6 gennaio 1958, al tempo una studentessa di filologia spagnola all'Universit\u00e0 Statale di Leningrado. La coppia ha avuto due figlie, Marija Putina, nata nel 1985, e Ekaterina Putina, nata nel 1986 a Dresda. Le due studiarono alla \"Deutsche Schule Moskau\" (\"Scuola tedesca di Mosca\") fino a che il padre fu nominato Primo ministro. Dopo che molte voci erano corse sul deterioramento della relazione, Putin e Ljudmila hanno annunciato pubblicamente all'inizio di giugno 2013 la fine del loro matrimonio. Nel 2018 Putin ha due nipoti.\nDal 1992 Putin possiede una dacia di circa 7.000 metri quadrati a Solov'\u00ebvka, nel distretto Priozerskij dell'Oblast' di Leningrado, situata sulla costa orientale del lago Komsomol'skoije sull'Istmo careliano, non lontano da San Pietroburgo. Il 10 novembre 1996 lui e i suoi vicini costituirono la societ\u00e0 cooperativa Ozero (\"il Lago\"), che ebbe come effetto l'unione delle loro propriet\u00e0. Questo \u00e8 stato confermato dalla dichiarazione dei redditi e delle propriet\u00e0 di Putin al momento della candidatura presidenziale del 2000. Tuttavia tale immobile non era elencato nella sua successiva dichiarazione relativa al quadriennio 1998-2002, presentata prima delle elezioni del 2004.\nIl padre di Putin fu un \"comunista modello, che credeva genuinamente nei propri ideali cercando di attuarli nella pratica quotidiana\". Con tale attestazione divent\u00f2 segretario del partito nell'officina dove lavorava e successivamente entr\u00f2 nella presidenza del partito della propria fabbrica. Anche se il padre era un \"militante ateo\", la madre di Putin \"era una devota credente ortodossa\". Anche se non aveva icone dentro la propria casa, frequentava regolarmente la Chiesa (nonostante le persecuzioni governative nei confronti dei fedeli della Chiesa ortodossa russa). Dichiar\u00f2 che Putin fu segretamente battezzato da bambino e che era solita portarlo con lei in chiesa. Il padre era a conoscenza della cosa, ma non si opponeva alle decisioni della consorte. Putin oggi \u00e8 un membro praticante della Chiesa ortodossa russa: la sua \"conversione\" ebbe luogo dopo un grave incidente stradale che coinvolse la moglie nel 1993 e divenne ancora pi\u00f9 devoto dopo che nell'agosto 1996 la sua dacia prese fuoco rischiando di uccidere gli occupanti. Poco prima di una visita ufficiale in Israele sua madre gli consegn\u00f2 la propria croce battesimale benedicendolo: \u00abFeci come mi chiese e quindi mi mise la croce al collo. Da allora non l'ho mai tolta\u00bb.\nPer il Patriarca Alessio II della Chiesa ortodossa russa il ruolo di Putin \u00e8 stato determinante nel ricomporre lo scisma, che perdurava ormai da ottant'anni, con la Chiesa ortodossa russa fuori dalla Russia nel maggio 2007.\nPutin parla ottimamente il tedesco, in maniera discreta l'inglese \u2013 sebbene di solito utilizzi degli interpreti nelle conversazioni con interlocutori madrelingua \u2013 e lo svedese.\nDa una ricerca del quotidiano \"Moskovskij Komsomolec\" \u00e8 emerso che Putin potrebbe avere origini vicentine: secondo il quotidiano il suo trisavolo, originario di Costabissara, sarebbe emigrato in Russia per lavorare alla costruzione della ferrovia Transiberiana. Da parte di altri la coincidenza dei cognomi viene ritenuta solo una casualit\u00e0.\nPutin \u00e8 un fan del gruppo musicale ABBA, i suoi preferiti in assoluto, oltre che un appassionato di arti marziali, soprattutto, come detto, del judo, di cui \u00e8 cintura rosso-bianca di 8\u00ba dan. Putin \u00e8 inoltre un accanito tifoso di Formula 1 e un grande appassionato di automobili: ha guidato una Renault su un circuito nei pressi di San Pietroburgo e ha fatto restaurare la sua prima vettura ZAZ che usava a Leningrado.\nPutin \u00e8 noto anche per essere un grande amante degli animali e possiede cinque cani: un esemplare femmina di Labrador retriever nota come Connie Paulgrave (scomparsa alla fine del 2014); un esemplare maschio di Karakachan (un pastore bulgaro) di nome Buffy che gli \u00e8 stato donato dall'allora Primo ministro bulgaro Bojko Borisov; Yume, un esemplare femmina di Akita, omaggio dell'omonima prefettura giapponese per l'aiuto fornito dalla Russia durante il terremoto del 2011 e lo tsunami che ne consegu\u00ec; Verny, un esemplare maschio di Alabai regalatogli dal presidente turkmeno Gurbanguly Berdimuhamedow in occasione del suo sessantacinquesimo compleanno; un esemplare maschio di pastore di Ciarplanina, Pasha, dono del presidente serbo Aleksandar Vu\u010di\u0107. \u00c8 anche un tifoso della squadra di calcio dello Zenit San Pietroburgo."}
{"id": "2388987", "revid": "767487", "url": "https://it.wikipedia.org/wiki?curid=2388987", "title": "Viva l'Italia (film 1961)", "text": "Viva l'Italia \u00e8 un film del 1961 diretto da Roberto Rossellini, che narra le vicende della storica spedizione dei Mille. Nato da una coproduzione mista italo-francese \u00e8 stato realizzato in due versioni per i due paesi, caratterizzate da notevoli differenze nel montaggio e nella durata.\nTrama.\nGiuseppe Garibaldi, sbarcato a Marsala con i suoi \"volontari\", conquista una vittoria dopo l'altra contro l'Esercito delle Due Sicilie. La battaglia decisiva avverr\u00e0 presso il fiume Volturno, quando ormai i Borbone hanno perso gran parte del loro potere abbandonando Napoli e la popolazione \u00e8 insorta ovunque. Dopo aver giurato fedelt\u00e0 al Re di Sardegna, Garibaldi s'incontra a cavallo con Vittorio Emanuele II e decide di non marciare verso Roma e Venezia, come avrebbero voluto i suoi soldati, perch\u00e9 le potenze europee non lo avrebbero permesso. Cos\u00ec l'Unit\u00e0 d'Italia avverr\u00e0 sotto le insegne di Casa Savoia.\nProduzione.\nIl titolo fu oggetto di alcune polemiche e cambiato poco prima della presentazione. Originariamente Rossellini aveva titolato il film \"Pais\u00e0 1860,\" scelto dal regista per sottolineare il taglio neorealistico dell'opera che rappresenta un distacco dalla retorica risorgimentale per approdare al rigore storico nella narrazione. Il principale soggettista e sceneggiatore Sergio Amidei tracci\u00f2 un significativo parallelismo tra la nuova opera e il precedente \"Pais\u00e0\", evidenziando le analogie tra l'epopea garibaldina del 1860 e la guerra di liberazione alleata, dopo lo sbarco in Sicilia del 1943. In entrambi i film, secondo Amidei, ci si trova di fronte a \u00abun esercito di liberatori che conquista paesi e popolazioni di cui non conosce i problemi reali\u00bb.\nLa lettura data da Rossellini agli avvenimenti risorgimentali del 1860 suscit\u00f2 il favore o la contrariet\u00e0 dei vari critici cinematografici dell'epoca, ma al di l\u00e0 delle valutazioni sugli aspetti artistici e politici, il film offre una rara e pregevole ricostruzione storica d'immagine, essendo girato nei luoghi ove si svolsero i fatti, con centinaia di comparse e una notevole attenzione ai costumi. Tra le molte scene interessanti, risultano particolarmente suggestive le riprese dall'alto della battaglia di Calatafimi che mostrano le posizioni e i movimenti delle truppe sul colle Pianto Romano e le ambientazioni dell'insurrezione di Palermo, in una citt\u00e0 quasi spettrale che ancora portava i segni, piuttosto evidenti, del precedente conflitto mondiale.\nDistribuzione.\nLa \"premi\u00e8re\" si tenne al Teatro dell'Opera di Roma, il 27 gennaio 1961, nel corso di una serata di gala internazionale, organizzata con il patrocinio della Croce Rossa. Le proiezioni pubbliche ebbero inizio il successivo 2 febbraio per la versione italiana e il 2 maggio 1961 per quella francese, con il titolo \"Vive l'Italie\". La versione italiana \u00e8 stata anche doppiata in lingua spagnola e inglese, in quest'ultima pubblicata con il titolo \"Garibaldi\".\nLocation.\nLe riprese sono state girate a Palermo, Noto, Siracusa, Messina e Matera."}
{"id": "2388988", "revid": "729019", "url": "https://it.wikipedia.org/wiki?curid=2388988", "title": "Vulcani della Kam\u010datka", "text": "Questa \u00e8 una lista dei principali vulcani attivi e spenti della penisola della Kam\u010datka elencati da nord a sud."}
{"id": "2388990", "revid": "2519", "url": "https://it.wikipedia.org/wiki?curid=2388990", "title": "General Santos", "text": "General Santos \u00e8 una citt\u00e0 indipendente altamente urbanizzata (HUC) delle Filippine, geograficamente ubicata nella Provincia di South Cotabato, nella Regione di Soccsksargen. Pur facendo territorialmente parte della provincia e rientrando nelle statistiche relative ad essa, la citt\u00e0 ne \u00e8 amministrativamente indipendente. \u00c8 anche Chiamata la \"Capitale del tonno\" del Paese.\nGeneral Santos \u00e8 formata da 26 barangay:"}
{"id": "2388999", "revid": "2519", "url": "https://it.wikipedia.org/wiki?curid=2388999", "title": "Koronadal", "text": "Koronadal \u00e8 una citt\u00e0 componente delle Filippine, capoluogo della Provincia di South Cotabato, nella Regione di Soccsksargen.\nKoronadal \u00e8 formata da 27 barangay:"}
{"id": "2389000", "revid": "697352", "url": "https://it.wikipedia.org/wiki?curid=2389000", "title": "Banga", "text": ""}
{"id": "2389004", "revid": "228587", "url": "https://it.wikipedia.org/wiki?curid=2389004", "title": "A iosa", "text": "A iosa \u00e8 un'espressione della lingua italiana, abbastanza frequente nel lessico colloquiale e letterario, che significa \"abbondantemente\" o \"in grande quantit\u00e0\".\nTale espressione \u00e8 derivata, per corruzione dovuta alla particolare pronuncia toscana, dal termine chiosa, con il quale venivano indicate le monete fasulle utilizzate per i giochi dei fanciulli. Un corrispondente esempio moderno, \u00e8 individuabile nelle monete usate per i giochi come il \"Monopoly\".\nStoria.\nGi\u00e0 nell'antichit\u00e0 i giochi dei ragazzi tendevano a replicare quelli degli adulti che, generalmente, consistevano in giochi d'azzardo con relativi pagamenti in denaro.\nA tale scopo venivano date ai ragazzi le chiose, ovvero minuscoli dischi di piombo o legno che replicavano la forma del denaro. Il materiale pi\u00f9 usato era il piombo, per la facilit\u00e0 di reperimento e per la bassa temperatura di fusione. Le chiose venivano realizzate mediante versamento del metallo fuso in un apposito stampo di pietra, chiamato \"petrella\".\nDa qui il significato dell'espressione \"a chiosa\" o \"a iosa\", volendo indicare una merce di tale abbondanza e disponibilit\u00e0 da poter essere acquistata anche con pagamento in chiose.\nIn alcuni periodi storici, durante i quali veniva effettuato un rigido controllo per il rispetto delle leggi che vietavano i giochi d'azzardo, le chiose furono utilizzate anche dagli adulti per aggirare i divieti. Da questo \"escamotage\" nacque l'uso delle \"fiche\", poi divenute di normale utilizzo sui tavoli da gioco, nella seconda met\u00e0 del XIX secolo.\nGrammatica.\nDal punto di vista sintattico, a iosa \u00e8 considerata una locuzione avverbiale.\nL'espressione compare anche nei vari repertori di polirematiche della lingua italiana; si tratta cio\u00e8 di un'espressione composta da due parole con un solo significato. Nei vocabolari, infatti la parola \"iosa\" compare soltanto come parte dell'espressione \"a iosa\", anche confortati da un identico uso colloquiale."}
{"id": "2389008", "revid": "71433", "url": "https://it.wikipedia.org/wiki?curid=2389008", "title": "Carmen Jones (film 1954)", "text": ""}
{"id": "2389009", "revid": "275619", "url": "https://it.wikipedia.org/wiki?curid=2389009", "title": "Yura (personaggio)", "text": ""}
{"id": "2389010", "revid": "767487", "url": "https://it.wikipedia.org/wiki?curid=2389010", "title": "Banga (South Cotabato)", "text": "Banga \u00e8 una municipalit\u00e0 di Prima classe delle Filippine, situata nella Provincia di South Cotabato, nella regione di SOCCSKSARGEN.\nBanga \u00e8 formata da 22 baranggay:"}
{"id": "2389013", "revid": "247222", "url": "https://it.wikipedia.org/wiki?curid=2389013", "title": "Saint Stephen's Green", "text": ""}
{"id": "2389031", "revid": "204012", "url": "https://it.wikipedia.org/wiki?curid=2389031", "title": "Cellule granulose", "text": ""}
{"id": "2389035", "revid": "1573940", "url": "https://it.wikipedia.org/wiki?curid=2389035", "title": "Tokyo Juliet", "text": "Tokyo Juliet (cinese tradizionale: \u6771\u65b9\u8331\u9e97\u8449; pinyin: \"Dongfang Zhuliye\") \u00e8 un Drama taiwanese del 2006, i cui attori principali sono Ariel Lin e Wu Zun dei Fahrenheit. La serie televisiva \u00e8 basata sul manga giapponese \"Tokyo Juliet\", di Miyuki Kitagawa. Nel periodo in cui il drama fu girato, Wu Zun era alle prime armi come attore e non si era ancora impratichito col cinese, cos\u00ec \u00e8 stato doppiato da Yang Shixuan.\nTrama.\nEssendosi persa ad una festa, la piccola Lin Lai Sui incontra un ragazzino che la consola dallo spavento di non ritrovare pi\u00f9 i suoi genitori. Lui le fa dei complimenti sui capelli accarezzandoglieli, e dicendo che sono lunghi e lisci come quelli di una bambola. Da quel momento, la ragazzina ha continuato a pensare a lui come il suo primo amore e non ha mai smesso di farsi crescere i capelli, sperando di incontrarlo ancora.\nLin Lai Sui (Ariel Lin) \u00e8 una stilista in erba, la cui collezione di vestiti \"Daisy\", che aveva disegnato quando aveva appena 5 anni, \u00e8 stata rubata dal 'genio' della moda Chu Xing (Simon Yam). La piccola Sui crede che questo furto \u00e8 stata la causa della separazione dei suoi genitori, perch\u00e9 loro amavano recitare vestendo gli abiti della collezione \"Daisy\". Alla cerimonia di apertura dell'universit\u00e0 Bao Cheng Institute, la ragazza ormai cresciuta tiene un discorso in cui sfida ed imbarazza in pubblico Chu Xing, promettendo che diventer\u00e0 una stilista molto pi\u00f9 famosa e di successo di lui, e causer\u00e0 il suo fallimento. In privato, Sui promette anche a se stessa che non si sarebbe innamorata finch\u00e9 non avesse mantenuto il voto fatto pubblicamente al mondo della moda. Tuttavia, cambia presto opinione quando incontra un popolare, attraente, civettuolo, vezzoso studente pi\u00f9 grande, Ji Feng Liang (Wu Chun). Con sua grande costernazione, la ragazza scopre che egli \u00e8 nientemeno che l'unico figlio di Chu Xing, ma anche quel ragazzino che aveva conosciuto molti anni prima alla festa nella quale si era persa! Ci sono molte sorprese in serbo per Sui durante la sua crociata per deviare i piani di Chu Xing per rovinarla, mentre tenta di mantenere una relazione stabile con Liang. Eppure, niente \u00e8 sicuro nel mondo della moda, tantomeno la castit\u00e0.\nColonna sonora.\nSigla di apertura: Ni Feng delle \"Garden Sister\"\nSigla di chiusura: Nobody but You (\u975e\u4f60\u83ab\u5c6c) di \"Ariel Lin\""}
{"id": "2389036", "revid": "729019", "url": "https://it.wikipedia.org/wiki?curid=2389036", "title": "VIII Giochi del Mediterraneo", "text": "Gli VIII Giochi del Mediterraneo si sono svolti dal 15 al 29 settembre 1979 a Spalato, in Jugoslavia.\nAll'edizione gli atleti gareggiarono in 192 eventi di 26 diverse discipline sportive.\nPartecipanti.\nParteciparono all'edizione 2048 atleti provenienti da 14 distinte nazioni."}
{"id": "2389037", "revid": "466539", "url": "https://it.wikipedia.org/wiki?curid=2389037", "title": "Dorothy Dandridge", "text": "Biografia.\nNata a Cleveland, nell'Ohio, figlia dell'attrice Ruby Dandridge e di Cyril Dandridge, ebanista e ministro della chiesa. La madre aveva gi\u00e0 una figlia, Vivian, nata da una precedente relazione.\nDopo il divorzio dal marito, la madre si trasfer\u00ec in un appartamento, dove da sola dovette crescere e mantenere le due figlie, lavorando come donna delle pulizie, senza per\u00f2 rinunciare alle sue aspirazioni artistiche di cantante nelle chiese e di attrice in gruppi teatrali locali.\nUn'amica di famiglia, Geneva Williams, insegn\u00f2 a Dorothy e Vivian a suonare il pianoforte e a perfezionarsi nel ballo e nel canto. Vedendo i progressi delle bambine, Geneva e la madre progettarono un futuro artistico per loro, e sotto il nome di \"The Wonder Children\" intrapresero un tour nelle chiese del sud degli Stati Uniti. Le Wonder Children divennero un affare redditizio, sotto la supervisione di Geneva e con la madre che le faceva da manager.\nCon l'inizio della Grande depressione, il lavoro inizi\u00f2 a diminuire, e la madre si trasfer\u00ec ad Hollywood in cerca di fortuna guadagnandosi da vivere con piccoli lavori in radio e nel cinema. Qui conobbe un impresario che fece crescere la popolarit\u00e0 delle figlie, che ora di presentavano al pubblico sotto il nome di \"The Dandridge Sisters\", esibendosi di locali importanti come il Cotton Club e l'Apollo Theater di New York. Nel frattempo Dorothy iniziava a ottenere come attrice bambina le prime apparizioni nel cinema, in numeri musicali con le sorelle o da sola come cantante: nel 1935 in un cortometraggio della serie \"Simpatiche canaglie\" e nel 1937 in \"Un giorno alle corse\" dei fratelli Marx. \nLe sorelle Dandridge intrapresero un tour in Europa, che per\u00f2 fu drasticamente ridotto a causa dello scoppio della Seconda guerra mondiale. Tornarono a Hollywood, dove gli impegni iniziavano a scarseggiare, e Dorothy decise di intraprendere la carriera da solista.\nCarriera cinematografica.\nNegli anni quaranta la Dandridge ottenne i primi ruoli cinematografici in film come \"La sera prima del divorzio\", \"Inferno nel deserto\" e \"La riva dei peccatori\", rifiutando sempre quelle parti che stereotipavano la gente di colore, raffigurati spesso come camerieri e domestici. Verso la fine degli anni quaranta torn\u00f2 a cantare esibendosi e trovando successo nelle discoteche della California. Questa nuova popolarit\u00e0 le permise di lavorare nuovamente per il cinema. Nel 1951 ottenne infatti il ruolo della regina della giungla in \"Tarzan sul sentiero di guerra\".\nNel 1954 il regista e scrittore Otto Preminger la ingaggi\u00f2 per il ruolo da protagonista nel musical \"Carmen Jones\", adattamento cinematografico dell'omonimo musical teatrale. Le parti cantate della Dandridge furono doppiate da Marilyn Horne. Il film fu un successo di pubblico e critica e la Dandridge ottenne una candidatura ai Premi Oscar 1955, diventando cos\u00ec la prima donna afroamericana ad essere candidata all'Oscar alla miglior attrice e terza persona afroamericana a essere candidata per il prestigioso premio. L'Oscar fu vinto da Grace Kelly per \"La ragazza di campagna\". La Dandrige partecip\u00f2 alla cerimonia consegnando l'Oscar al miglior montaggio a Gene Milford per \"Fronte del porto\".\nLa Dandridge divenne una diva, acquist\u00f2 una villa a Los Angeles e il suo volto fin\u00ec sulle riviste pi\u00f9 importanti. Nel novembre del 1954 fu la prima donna afroamericana ad ottenere la copertina della rivista \"Life\". Le furono attribuiti diversi amori, veri o presunti. Dopo \"Carmen Jones\", recit\u00f2 nei film \"L'isola nel sole\" e \"Infamia sul mare\". Nel 1959 si ciment\u00f2 con un altro musical \"Porgy and Bess\", ma nonostante i grandi nomi, Sidney Poitier e Sammy Davis Jr., il film fu un flop. Ciononostante fu candidata al Golden Globe per la migliore attrice. Da l\u00ec a poco sarebbe iniziato il declino della sua carriera cinematografica.\nVita privata.\nIl 6 settembre 1942 spos\u00f2 il ballerino e intrattenitore Harold Nicholas. Un anno dopo, il 2 settembre 1943, diede alla luce una bambina, Harolyn Suzanne Nicholas, nata con disturbi psichici. Nell'ottobre del 1951 i due divorziarono. Dopo la lavorazione di \"Carmen Jones\", ebbe una relazione con il regista Preminger. La coppia visse la relazione di nascosto, poich\u00e9 il regista all'epoca era sposato e soprattutto perch\u00e9 la loro unione interrazziale avrebbe suscitato scalpore.\nIl 22 giugno 1959 si spos\u00f2 con Jack Denison. Tra accuse di abusi domestici e problemi finanziari, la coppia divorzi\u00f2 nel 1962. Dopo il divorzio la Dandridge and\u00f2 incontro a gravi problemi finanziari e, sull'orlo della bancarotta, fu costretta a vendere la sua villa di Hollywood, mettere la figlia in un istituto per malattie mentali, e trasferirsi in un piccolo appartamento all'8495 Fountain Avenue di West Hollywood. Con la carriera ormai arenata, ebbe un esaurimento nervoso e inizi\u00f2 ad abusare di alcolici. Tent\u00f2 invano di risollevare la propria carriera, e fu vicina ad interpretare il ruolo principale in \"Cleopatra\" (1963), poi affidato a Elizabeth Taylor.\nMorte.\nL'8 settembre 1965 la Dandridge aveva parlato al telefono con l'amica ed ex cognata Garaldine \"Geri\" Branton: il giorno dopo avrebbe dovuto prendere un aereo per New York per preparare uno spettacolo a Basin Street East, ma, dopo molte ore da quella conversazione telefonica, il suo corpo senza vita fu trovato dal suo manager, Earl Mills. Aveva solo 42 anni.\nDue mesi pi\u00f9 tardi un istituto di patologia di Los Angeles diagnostic\u00f2 come causa del decesso un'overdose accidentale di imipramina, un antidepressivo triciclico. Ma il coroner della contea di Los Angeles pervenne ad una conclusione diversa: \"La signorina Dandridge \u00e8 morta per una rara embolia, causata dall'ostruzione del passaggio di sangue ai polmoni ed al cervello da parte di piccoli pezzi di grasso sfaldatisi dal midollo osseo a seguito di una frattura del piede destro occorsale durante le riprese di un film ad Hollywood cinque giorni prima\u201d.\nI funerali si svolsero il 12 settembre in forma privata presso la Little Chapel of the Flowers; il corpo fu cremato e le sue ceneri furono sepolte al Freedom Mausoleum del Forest Lawn Memorial Park a Glendale (California).\nL'eredit\u00e0.\nMolti anni passarono prima che l'industria del cinema riconoscesse il reale contributo dato dall'attrice. A partire dagli anni ottanta, attrici e cantanti come Cicely Tyson, Jada Pinkett Smith, Halle Berry, Janet Jackson, Whitney Houston e Angela Bassett, grazie al contributo della Dandridge, riuscirono ad ottenere ruoli di maggior rilievo e spessore per le persone di colore. Per il suo contributo all'industria cinematografica, Dorothy Dandridge ha una stella nella Hollywood Walk of Fame al 6719 di Hollywood Boulevard.\nNel 1999 l'attrice Halle Berry ha impersonato la Dandridge nel film televisivo della HBO \"Vi presento Dorothy Dandridge\", per il quale ha vinto un Emmy Award, un Golden Globe e un Screen Actors Guild Award. Successivamente la Berry vinse l'Oscar alla miglior attrice per \"Monster's Ball - L'ombra della vita\", premio che dedic\u00f2 alla Dandridge e ad altre attrici di colore, come Lena Horne e Diahann Carroll, che contribuirono a spianare la strada alle donne afroamericane nel cinema.\nDoppiatrici italiane.\nNelle versioni in italiano dei suoi film, Dorothy Dandridge \u00e8 stata doppiata da:"}
{"id": "2389038", "revid": "767487", "url": "https://it.wikipedia.org/wiki?curid=2389038", "title": "Andrea Demirovi\u0107", "text": "Carriera.\nI primi importanti successi arrivano nel 2002 con la partecipazione al Sun\u010dane Skale, festival musicale che si tiene ogni anno a Castelnuovo a cui faranno seguito numerose partecipazioni alle preselezioni per l'Eurovision in rappresentanza della Serbia-Montenegro nell'Evropesma e di seguito per il Montenegro nel concorso MontenegroSong.\nNel 2009 partecipa all'Eurovision Song Contest con la canzone \"Just Get Out of My Life\"."}
{"id": "2389039", "revid": "2026698", "url": "https://it.wikipedia.org/wiki?curid=2389039", "title": "Uka (vulcano)", "text": "L'Uka \u00e8 un vulcano, a scudo di tipo islandese attualmente spento, sorge nella parte settentrionale luno il fianco orientale della Catena Centrale a un'altitudine di 1.643\u00a0m s.l.m., nella penisola della Kam\u010datka. I primi studi del vulcano, basati su criteri puramente morfologici, indicavano la data di formazione del monte all'Olocene, studi recenti hanno indicato che la composizione ne indica una orogenesi pi\u00f9 recente."}
{"id": "2389047", "revid": "33277", "url": "https://it.wikipedia.org/wiki?curid=2389047", "title": "Alberto d'Asburgo", "text": ""}
{"id": "2389049", "revid": "1305772", "url": "https://it.wikipedia.org/wiki?curid=2389049", "title": "Galgo espa\u00f1ol", "text": "Il galgo espa\u00f1ol \u00e8 un levriero nativo della Spagna. Secondo la Reale Accademia di Lingua Spagnola, la parola deriva dal latino \"canis gallicus\", cane della Gallia, e nel linguaggio odierno significa semplicemente levriero. Invece spesso fuori dalla Spagna si crede che sia un\u2019indicazione di razza. Ma la razza vera e propria \u00e8 galgo (levriero) espa\u00f1ol (spagnolo), tanto che il greyhound si chiama galgo ingles. Dunque galgo da solo significa solo levriero. E spesso i galgueros (chi alleva e caccia con i galgos espa\u00f1oles) usano un detto che dice molto sulla considerazione che hanno verso questa razza e la ricerca di allevarlo in standard: \u201cmolti sono galgos, ma pochi sono galgos espa\u00f1oles\u201d.\nSecondo la classificazione della FCI, questa razza di levriero \u00e8 inclusa nel gruppo 10 sezione 3, che corrisponde a quella dei levrieri pelo raso; anche se esiste una variet\u00e0 di pelo duro.\nIl levriero spagnolo \u00e8 uno dei levrieri europei pi\u00f9 antichi, anche se .\nMorfologia.\nLo standard del galgo espa\u00f1ol \u00e8 molto preciso e dettagliato. Le caratteristiche immancabili sono:\nCarattere.\nIl levriero spagnolo dimostra un carattere serio e riservato. D\u00e0 prova di perseveranza e vivacit\u00e0, il che lo ha reso adatto alle corse sportive e alla caccia di animali di piccola taglia, primo su tutti la lepre.\nQuesto levriero in madre patria \u00e8 sempre stato allevato in branco e la sua funzione \u00e8 cacciare uccidendo la preda lasciandola integra, per il cacciatore. Da ci\u00f2 si evince che \u00e8 un animale molto docile e remissivo, che tira fuori il suo ardore solo nel momento in cui insegue la lepre e non ama vivere da solo, senza una sua \u201cfamiglia\u201d.\nQueste caratteristiche lo fanno un ottimo compagno di vita, per nulla aggressivo; un cane sportivo che pu\u00f2 trottare a fianco del proprietario per una giornata intera, per poi dormire senza muovere un muscolo per molte ore."}
{"id": "2389051", "revid": "88740", "url": "https://it.wikipedia.org/wiki?curid=2389051", "title": "Varmetro", "text": "Il varmetro \u00e8 uno strumento per la misura della potenza elettrica reattiva generata su una sezione di una linea elettrica. \nNei circuiti elettrici in regime di corrente e tensione alternate, la potenza complessiva \u00e8 data dalla combinazione di due contributi distinti: \nPer la misura dei due contributi di potenza si usano strumenti differenti: per la potenza attiva si usa il wattmetro mentre per la potenza reattiva si usa il varmetro.\nDefinizione.\nLa potenza reattiva formula_1 generata da un circuito elettrico \u00e8 un parametro cos\u00ec definito:\ndove:\nVa osservato che la potenza reattiva \u00e8 massima in valore assoluto quando tensione e corrente sono in quadratura (formula_3 = 90\u00b0 o 270\u00b0) mentre si annulla quando il fattore formula_5 \u00e8 pari a zero, ossia quando tensione e corrente sono in fase (formula_3 = 0\u00b0) o in controfase (formula_3 = 180\u00b0). \nNel caso di tensione e corrente continua lo sfasamento si considera pari a zero, da cui si conclude che in questo caso la potenza reattiva \u00e8 sempre nulla (come confermato anche sul piano dei fenomeni fisici associati a questo parametro). Per questo motivo il varmetro si utilizza esclusivamente per misure su circuiti in regime di correnti e tensioni alternate.\nPrincipi e caratteristiche costruttive.\nIl \"varmetro ideale\" \u00e8 il modello teorico, costituito da due bipoli separati elettricamente che si influenzano magneticamente. Un circuito \u00e8 denominato voltmetrico, con tutti i requisiti relativi (vedi voltmetro) e l'altro circuito \u00e8 denominato amperometrico, con tutti i requisiti relativi (vedi amperometro).\nI dispositivi reali usano il principio del varmetro ideale ma ne approssimano il funzionamento e sono realizzati secondo varie modalit\u00e0 tecnologiche.\nLo strumento \u00e8 in grado di misurare la potenza reattiva tramite la misura contemporanea dei valori di tensione, corrente e sfasamento tra tensione e corrente. Per quanto da un punto di vista matematico e teorico sarebbe possibile ottenere lo stesso risultato misurando separatamente la tensione (con un voltmetro), la corrente (con un amperometro) e lo sfasamento (con un cosfimetro e poi sfruttando le relazioni trigonometriche), nella realt\u00e0 questo procedimento non si usa sia per la sua complessit\u00e0 sia per il fatto che la misura sarebbe affetta da un errore complessivo pari alla combinazione degli errori dei singoli strumenti.\nI meccanismi di costruzione usati per i varmetri sono tali per cui lo strumento, analogamente ai wattmetri, \u00e8 estremamente sensibile a correnti e tensioni eccessive, che ne possono provocare la \"morte silenziosa\", fenomeno per cui lo strumento viene danneggiato in modo distruttivo senza che si osservino fenomeni di fondo scala o altre manifestazioni evidenti al momento del danneggiamento. Per tale motivo \u00e8 necessario utilizzare il varmetro in accoppiata con un voltmetro e un amperometro che hanno lo scopo di tenere sotto controllo eventuali sovratensioni o sovracorrenti dannose.\nCome per gli altri strumenti di misura, i parametri fondamentali che caratterizzano la qualit\u00e0 di un varmetro sono tre:\nUn altro parametro non meno importante \u00e8 la tensione di isolamento.\nTipi di varmetro.\nVarmetro elettrodinamico.\nQuesto strumento deriva direttamente dal corrispondente wattmetro elettrodinamico, con la sola differenza che la coppia motrice, invece di essere proporzionale al coseno dell'angolo, tra tensione e corrente, \u00e8 proporzionale al seno dello stesso angolo (misura in quadratura).\nPer poter ottenere questo risultato \u00e8 sufficiente fare in modo che la corrente circolante nel circuito voltmetrico sia sfasata di un angolo retto in ritardo. Questo si ottiene inserendo in serie al circuito corrispondente un'induttanza di valore adeguato, per cui la coppia motrice si ottiene dalla relazione:\nformula_8\ndove:\nVarmetro elettronico.\nEsistono varmetri elettronici con visualizzazione sia analogica sia digitale.\nVarmetro ad induzione.\nQuesto strumento deriva direttamente dal corrispondente tipo di wattmetro, con tutti i pregi e tutti i difetti. Dato che la coppia motrice \u00e8 proporzionale al seno dell'angolo tra i flussi magnetici che i due elettromagneti producono, basta rendere i flussi magnetici che agiscono sul disco di alluminio proporzionali alla tensione di alimentazione ed alla corrente circolante.\nVarmetro ad alto fattore di potenza.\nPer le misure su circuiti ad alto fattore di potenza non si possono utilizzare i varmetri descritti e si deve ricorrere a metodi indiretti, anche se teoricamente possono esistere dei varmetri che, come i corrispondenti wattmetri, possiedono la coppia antagonista, quella creata dalla molla, indebolita anche di 10 volte.\nVarmetro trifasi.\nAnche in questo caso, si ricorre al metodo indiretto, anche se esistono dei varmetri trifasi. Basta accoppiare meccanicamente pi\u00f9 equipaggi monofasi e collegare elettricamente gli strumenti in modo che siano in inserzione Aron."}
{"id": "2389055", "revid": "330183", "url": "https://it.wikipedia.org/wiki?curid=2389055", "title": "Iosa", "text": ""}
{"id": "2389060", "revid": "1543377", "url": "https://it.wikipedia.org/wiki?curid=2389060", "title": "Club at the End of the Street", "text": "Club at the End of the Street \u00e8 un brano composto da Elton John con testo di Bernie Taupin ed interpretato dallo stesso cantante britannico, pubblicato come singolo nel 1990.\nIl brano.\nProveniente dall'album del 1989 \"Sleeping with the Past\", si caratterizza come una canzone di stampo pop, dalla melodia allegra e decisamente ritmata. Elton suona un pianoforte Roland, ed \u00e8 accompagnato da Guy Babylon alle tastiere, Romeo Williams al basso e Johnathan Moffett alla batteria. Fred Mandel \u00e8 presente alla chitarra elettrica e all'organo, mentre Vince Denham \u00e8 alle prese con il sassofono. Davey Johnstone, infine, si cimenta alla chitarra elettrica e ai cori. \nIl testo di Bernie, letteralmente \"Club Alla Fine Della Strada\", parla di una coppia che decide di trascorere la notte in un locale cittadino; in questo nightclub si pu\u00f2 presumibilmente ascoltare la musica di Otis Redding e Marvin Gaye (i due artisti sono infatti menzionati nella seconda strofa, subito dopo il primo ritornello). Il sesso dei due protagonisti non \u00e8 specificato, e la canzone pu\u00f2 quindi essere intesa sotto ogni punto di vista (nel maggio del 1990 Elton aveva peraltro ammesso di essere omosessuale, smentendo l'intervista del 1976 nella quale dichiarava la sua bisessualit\u00e0).\nCuriosamente, il videoclip del brano \u00e8 a cartoni animati; in quel periodo, infatti, Elton passava molto tempo con Ryan White (giovane vittima dell'AIDS) e con la famiglia del ragazzo, nonostante la casa discografica avesse chiesto un video per il singolo.\n\"Club at the End of the Street\" aveva per B-side un famoso successo di John Lennon cantato da Elton (\"Give Peace A Chance\"): questa cover, uno dei brani pi\u00f9 bizzarri mai registrati da Elton, metteva in evidenza un mix di curiosi vocalizi con \"I Don't Wanna Go on with You Like That\" in sottofondo; diverse persone venivano inoltre menzionate come \"\"The next contestants on 'making a b-side\" (\"I prossimi concorrenti nel fare una B-side\"\"). Questa canzone fu distribuita anche nel box set del 1990 \"To Be Continued\".\n\"Club at the End of the Street\" ebbe un buon successo, raggiungendo la Top 20 statunitense nell'estate del 1990. In Danimarca consegu\u00ec addirittura una #1, ed \u00e8 ancora vista come uno dei principali successi danesi di Elton John."}
{"id": "2389061", "revid": "767487", "url": "https://it.wikipedia.org/wiki?curid=2389061", "title": "Inga e Anush", "text": "Inga Arshakyan (in armeno: \u053b\u0576\u0563\u0561 \u0531\u0580\u0577\u0561\u056f\u0575\u0561\u0576\u0576\u0565\u0580; Erevan, 18 marzo 1982) e Anush Arshakyan (in armeno: \u0531\u0576\u0578\u0582\u0577 \u0531\u0580\u0577\u0561\u056f\u0575\u0561\u0576\u0576\u0565\u0580; Erevan, 24 dicembre 1980) sono un duo di sorelle armene che hanno rappresentato il proprio paese all'Eurovision Song Contest 2009 con la canzone \"Jan Jan\" (\"Mio caro\"), superando le semifinali e classificandosi in decima posizione con 92 punti nella finale."}
{"id": "2389062", "revid": "290948", "url": "https://it.wikipedia.org/wiki?curid=2389062", "title": "Durezza Mohs", "text": ""}
{"id": "2389063", "revid": "287204", "url": "https://it.wikipedia.org/wiki?curid=2389063", "title": "Abierto Mexicano Telcel 2009", "text": "L'Abierto Mexicano Telcel 2009 \u00e8 stato un torneo di tennis giocato sulla terra rossa. \u00c8 stata la 16\u00aa edizione del torneo maschile, facente parte della categoria ATP World Tour 500 series nell'ambito dell'ATP World Tour 2009, e la 9\u00aa del torneo femminile facente parte della categoria WTA International nell'ambito del WTA Tour 2009. Sia il torneo maschile che quello femminile si sono giocati nel Fairmont Acapulco Princess ad Acapulco in Messico dal 23 al 28 febbraio 2009.\nPartecipanti ATP.\nAltri partecipanti.\nGiocatori che hanno ricevuto una Wild card:\nGiocatori passati dalle qualificazioni:\nPartecipanti WTA.\nAltre partecipanti.\nGiocatrici che hanno ricevuto una Wild card:\nGiocatrici passate dalle qualificazioni:\nCampioni.\nSingolare maschile.\n Nicol\u00e1s Almagro ha battuto in finale Ga\u00ebl Monfils, 6\u20134, 6\u20134\nSingolare femminile.\n Venus Williams ha battuto in finale Flavia Pennetta, 6\u20131, 6\u20132\nDoppio maschile.\n Franti\u0161ek \u010cerm\u00e1k / Michal Merti\u0148\u00e1k hanno battuto in finale \u0141ukasz Kubot / Oliver Marach, 4\u20136, 6\u20134, 10\u20137\nDoppio femminile.\n Nuria Llagostera Vives / Mar\u00eda Jos\u00e9 Mart\u00ednez S\u00e1nchez def. Lourdes Dom\u00ednguez Lino / Arantxa Parra Santonja, 6\u20134, 6\u20132"}
{"id": "2389069", "revid": "298055", "url": "https://it.wikipedia.org/wiki?curid=2389069", "title": "Ray Curto", "text": ""}
{"id": "2389071", "revid": "149485", "url": "https://it.wikipedia.org/wiki?curid=2389071", "title": "Nuoto agli VIII Giochi del Mediterraneo", "text": "Il nuoto ai Giochi del Mediterraneo 1979 ha visto lo svolgimento di 26 gare, 13 maschili e 13 femminili."}
{"id": "2389072", "revid": "486946", "url": "https://it.wikipedia.org/wiki?curid=2389072", "title": "Raymond Curto", "text": ""}
{"id": "2389073", "revid": "298229", "url": "https://it.wikipedia.org/wiki?curid=2389073", "title": "Backlash 2009", "text": "Backlash 2009 \u00e8 stata l'undicesima edizione dell'omonimo evento in pay-per-view prodotto annualmente dalla WWE. L'evento si \u00e8 svolto il 26 aprile 2009 al Dunkin' Donuts Center di Providence.\nStoryline.\nIl 5 aprile, a WrestleMania XXV, Triple H difese con successo il WWE Championship contro Randy Orton. Nella puntata di \"Raw\" del 6 aprile il \"Chairman\" della WWE, Vince McMahon, annunci\u00f2 un match tra lui stesso, Shane McMahon e Triple H contro la Legacy (Orton, Cody Rhodes e Ted DiBiase) per Backlash. Dopo che la nuova General Manager di \"Raw\", Vickie Guerrero, aveva reso l'incontro di Backlash valevole per il WWE Championship di Triple H (se la Legacy avesse vinto, Orton avrebbe conquistato il titolo), il rientrante Batista salv\u00f2 Shane e Triple H stesso dall'attacco di Orton, Rhodes e DiBiase; con Vince che lo nomin\u00f2 poi come suo sostituto per il match di Backlash.\nA WrestleMania XXV, John Cena vinse un Triple Threat match che includeva anche Big Show e il campione Edge, conquistando cos\u00ec il World Heavyweight Championship per la seconda volta. Nella puntata di \"Raw\" del 6 aprile la General Manager dello show, Vickie Guerrero, annunci\u00f2 un Last Man Standing match tra Cena e Edge con in palio il titolo per Backlash.\nNella puntata di \"ECW\" del 7 aprile la General Manager dello show, Tiffany, annunci\u00f2 un Elimination Chase match tra Christian, Tommy Dreamer, Finlay e Mark Henry per determinare il contendente n\u00b01 dell'ECW Champion Jack Swagger. Nella puntata di \"Superstars\" del 16 aprile Christian sconfisse Finlay nell'incontro finale, ottenendo quindi un match per l'ECW Championship di Swagger per Backlash.\nA WrestleMania XXV, dopo che aveva effettuato un \"turn heel\", Matt Hardy sconfisse suo fratello Jeff Hardy in un Extreme Rules match. Nella puntata di \"SmackDown\" del 7 aprile, dopo aver dichiarato di volerlo \"cancellare\" dalla storia della WWE, Matt prevalse ancora su Jeff in uno Stretcher match. Nella puntata di \"SmackDown\" del 14 aprile il nuovo General Manager dello show, Theodore Long, sanc\u00ec un \"I Quit\" match tra Matt e Jeff per Backlash.\nA WrestleMania XXV, il solo Chris Jericho sconfisse Roddy Piper, Ricky Steamboat e Jimmy Snuka in un Handicap Elimination match dopo aver eliminato per ultimo Steamboat. Nella puntata di \"Raw\" del 20 aprile fu poi annunciato un match tra Jericho e Steamboat per Backlash.\nA WrestleMania XXV, CM Punk vinse il Money in the Bank Ladder match per il secondo anno consecutivo dopo aver impedito a Kane di vincerlo, gettandolo gi\u00f9 dalla scala. Un match tra Punk e Kane fu poi sancito per Backlash.\nA WrestleMania XXV, Santina Marella vinse un Battle Royal match femminile dopo aver eliminato per ultima Beth Phoenix, aggiudicandosi cos\u00ec il titolo di \"Miss WrestleMania\". Un match tra Santina e Beth fu poi annunciato per Backlash."}
{"id": "2389075", "revid": "110157", "url": "https://it.wikipedia.org/wiki?curid=2389075", "title": "Theodor-Heuss-Br\u00fccke (Magonza)", "text": "Il Theodor-Heuss-Br\u00fccke \u00e8 un ponte pedonale e carrabile sul fiume Reno tra il centro storico di Magonza, sulla riva nord, e Mainz-Kastel, sulla riva sud, a Wiesbaden. \u00c8 intitolato al primo Presidente della Repubblica Federale Tedesca Theodor Heuss.\nL'attuale struttura fu aperta nel 1885, sul luogo di due precedenti attraversamenti e in particolare al posto di un ponte romano costruito nel 30. Il Theodor-Heuss-Br\u00fccke \u00e8 di ferro con cinque arcate e decorazioni neogotiche.\nIl colore dominante del ponte \u00e8 il verde."}
{"id": "2389076", "revid": "1694227", "url": "https://it.wikipedia.org/wiki?curid=2389076", "title": "Jocelyne LaGarde", "text": "Biografia.\nIl film drammatico \"Hawaii\" (1966) all'epoca era stato un blockbuster, un film ad alto costo di produzione che narra la storia di missionari occidentali che nel XIX secolo portano il Cristianesimo presso le isole native. Jocelyne LaGarde, nativa della Polinesia francese, precisamente di Tahiti, aveva tutti i requisiti fisici per interpretare uno dei personaggi chiave del film. Tuttavia non aveva mai recitato prima e non sapeva parlare inglese, conosceva infatti solo la propria lingua locale e il francese. Nonostante ci\u00f2, la produzione la volle per il film e la affid\u00f2 a un esperto che l'aiutasse a imparare foneticamente i dialoghi che avrebbe interpretato.\nJocelyne LaGarde interpret\u00f2 la regina Malama e, combinando la sua personalit\u00e0 con la sua prestanza fisica (136 kg), il risultato fu una presenza scenica imponente. La sua interpretazione piacque anche all'industria cinematografica americana: la Hollywood Foreign Press Association le confer\u00ec il Golden Globe per la migliore attrice non protagonista e, poco dopo, venne candidata al premio Oscar alla miglior attrice non protagonista.\n\"Hawaii\" fu l'unico film interpretato dalla LaGarde, che vanta il primato di essere la sola attrice nella storia del cinema ad esser stata candidata all'Oscar per la sua unica apparizione come interprete sul grande schermo. Nella versione italiana del film la LaGarde \u00e8 doppiata da Lydia Simoneschi, ma la sua voce originale \u00e8 mantenuta nelle battute pronunciate in hawaiano.\nSi ritir\u00f2 e mor\u00ec nella sua casa a Papeete il 12 settembre 1979."}
{"id": "2389078", "revid": "86341", "url": "https://it.wikipedia.org/wiki?curid=2389078", "title": "Cristiano Minellono", "text": "Biografia.\nFiglio d'arte (la madre Maria Pia Arcangeli \u00e8 stata una cantante e attrice di prosa e variet\u00e0 mentre il padre Carlo Minello era attore teatrale e cinematografico), \u00e8 anche un autore televisivo ma \u00e8 conosciuto prevalentemente per aver composto i testi di diverse canzoni italiane di musica leggera portate al successo da cantanti famosi. In questo senso ha spesso lavorato in coppia con noti colleghi parolieri come Luciano Beretta e Mogol, anche nella stesura di \"cover\" come ad esempio \"Tu vinci sempre\", del 1969, derivata da \"Touch Me\" del gruppo dei The Doors, affidata alla cantante Katty Line.\nHa collaborato, fra gli altri, con Adriano Celentano (\"Il tempo se ne va\", \"Soli\") collaborando alla rinascita artistica del cantante , Toto Cutugno (\"L'italiano\"), i Ricchi e Poveri, Mia Martini, Riccardo Fogli, Al Bano e Romina Power, Dori Ghezzi, i Camaleonti, Umberto Balsamo, Memo Remigi, Patrick Samson.\nNegli anni ottanta si consolida un sodalizio artistico col compositore Dario Farina per la stesura di brani incisi, poi, dai Ricchi e Poveri e da Al Bano e Romina Power. Tra questi, i pi\u00f9 conosciuti sono \"Mamma Maria\", \"Come vorrei\", \"M'innamoro di te\", \"Voulez vous danser\" e \"Se m'innamoro\" (quest'ultima prima classificata al Festival di Sanremo 1985) del trio genovese, \"Felicit\u00e0\" e \"Ci sar\u00e0\" (primo posto al Festival di Sanremo 1984) dei coniugi Carrisi.\nNel 1982 scrive il testo di \"Magnifica serata\", brano cantato dai Ricchi e Poveri, colonna sonora del film \"Scusa se \u00e8 poco\" con Monica Vitti, Ugo Tognazzi e Diego Abatantuono.\nCome autore ha vinto due edizioni del Festivalbar ed una di Un disco per l'estate, oltre a due Telegatti come migliore autore di testi. Gli \u00e8 stato assegnato anche il Premio Paroliere. Si stima che le canzoni a cui ha contribuito siano state vendute in oltre 150 milioni di copie in tutto il mondo posizionandosi, in cinquantasei casi, ai primi posti delle hit parade.\nCome discografico ha prodotto, fra gli altri, Toto Cutugno, i Ricchi e Poveri, Mia Martini, Dori Ghezzi, I Grimm, Idea 2, Franco Franchi e Ciccio Ingrassia, Barbara Bouchet, Patrick Samson.\nPer la televisione ha collaborato alla scrittura di testi di conosciute trasmissioni televisive fra cui \"Beauty Center Show\" (1983), \"Premiatissima\" (1984), \"Una rotonda sul mare\" (1989).\nNel 2004 ha vinto lo Zecchino d'Oro con \"Il gatto puzzolone\", che diventa uno dei brani pi\u00f9 famosi della manifestazione ed il 13 giugno 2005 Viviana Reato ne ha inciso una cover.\nAttivit\u00e0 di attore.\nMinellono ha avuto anche una lunga esperienza di attore teatrale sviluppatasi peraltro in giovanissima et\u00e0 e poi tralasciata per altre strade: compagnia dei giovani \"il buio in cima alle scale\", compagnia Adani-Cimara-\"L'ospite inatteso\", Compagnia Brignone Santuccio, Compagnia Calindri Volonghi Lionello, Compagnia Piero Mazzarella ecc. Nel 1959 \u00e8 stato anche fra gli interpreti del film \"La notte brava\" di Mauro Bolognini, dove fu accreditato come Cristiano Minello.\nCome Cristiano Minello ha interpretato anche per la televisione due serie complete della serie televisiva \"Le avventure di Laura Storm\", a fianco di Lauretta Masiero ed Aldo Giuffr\u00e9 e molte commedie tra cui: \"Merluzzo\", \"Mirra Efros\", \"Simone e Laura\", \"Giorgio Washington ha dormito qui\", \"Una brava persona\", \"Demetrio Pianelli\", ecc.\nAltro.\nMinellono \u00e8 stato per dodici anni consigliere di amministrazione del Piccolo Teatro di Milano. Ha ricoperto inoltre la carica di direttore generale della \"B&amp;G Entertainment\" (dal 2002 al 2003) e ha fondato l'Associazione Italiana degli Autori. \u00c8 stato anche responsabile artistico della Fininvest dal 1981 al 1989, capo degli autori e consigliere di Silvio Berlusconi.\nAttivo come creativo anche in campo pubblicitario con Ferrero, Kraft, Standa, Philips, ecc.,: suo il testo del famoso spot natalizio della Coca Cola \"Vorrei cantare insieme a voi\", ha firmato con Massimo Boldi il libro \"Bestia che dolore\", pubblicato per Arnoldo Mondadori Editore. Ha collaborato anche alla sceneggiatura di film quali \"Tifosi\", \"Vacanze di Natale 2000\", \"Body Guards\" e \"Natale sul Nilo\". \nHa scritto anche un libro di poesie intitolato \"Io la notte scrivo (canzoni senza musica)\", pubblicato da Minerva Edizioni.\nAppassionato di corse automobilistiche, a cavallo degli anni 70 e 80 corre nei campionati per vetture monoposto di Formula Monza, Formula Panda e Formula 2000 (vecchie Formula 3 riciclate) e con vetture Sport Prototipo, per fondare in seguito una propria scuderia.\nProgrammi televisivi.\nTrasmissioni televisive scritte o per le quali Minellono ha collaborato come autore o responsabile artistico:\nProsa radiofonica.\nPer la RAI (accreditato come Cristiano Minello):\nRiconoscimenti.\nIn carriera Minellono ha ricevuto i seguenti premi:"}
{"id": "2389084", "revid": "24225160", "url": "https://it.wikipedia.org/wiki?curid=2389084", "title": "Jocelyne Lagarde", "text": ""}
{"id": "2389086", "revid": "25152", "url": "https://it.wikipedia.org/wiki?curid=2389086", "title": "Navv\u00e1b", "text": ""}
{"id": "2389088", "revid": "287204", "url": "https://it.wikipedia.org/wiki?curid=2389088", "title": "Navvab", "text": ""}
{"id": "2389091", "revid": "1082210", "url": "https://it.wikipedia.org/wiki?curid=2389091", "title": "Sostanza psicotropa", "text": ""}
{"id": "2389092", "revid": "2075278", "url": "https://it.wikipedia.org/wiki?curid=2389092", "title": "Under Armour", "text": "Under Armour \u00e8 un'azienda americana, nata nel 1996, attiva nel settore del abbigliamento sportivo e pioniera nel mondo del .\nStoria.\nUnder Armour \u00e8 stata fondata il 25 settembre 1996 a Baltimora da Kevin Plank, ex giocatore di football americano all'Universit\u00e0 del Maryland.\nGiocando nella posizione di fullback, Plank non si capacitava di come non ci fosse un modo per evitare di cambiare le magliette intrise di sudore durante ogni allenamento. Accorgendosi che i pantaloni a compressione che indossava durante l'allenamento restavano privi di sudore, cominci\u00f2 a produrre \"T-shirt\" in fibra sintetica.\nIl nome Under Armour (\"sotto l'armatura\") utilizza la grafia britannica \"Armour\" invece che quella americana \"Armor\" perch\u00e9 quest'ultima non era disponibile nel numero verde personalizzato in uso al momento della fondazione dell'azienda.\nHa poi esteso il suo raggio d'azione in vari sport. \u00c8 il fornitore tecnico della nazionale di rugby a 15 del Galles."}
{"id": "2389099", "revid": "1543377", "url": "https://it.wikipedia.org/wiki?curid=2389099", "title": "Quarto ufficiale", "text": "Nel calcio, il quarto ufficiale, chiamato comunemente dalla stampa del settore quarto uomo, \u00e8 un ufficiale di gara che collabora con l'arbitro e con i due assistenti arbitrali nella direzione della partita.\nIl quarto ufficiale ha i seguenti compiti:\nFino alla stagione 2005/06 il quarto ufficiale era o un arbitro o un assistente arbitrale della massima serie a seconda della competizione. Dal campionato 2006/07 in Serie B il ruolo \u00e8 ricoperto da un arbitro che milita nei campionati di Prima e Seconda Divisione della Lega Pro.\nIl Regolamento del Gioco del Calcio specifica che il quarto ufficiale debba essere designato solo se previsto dal regolamento della competizione, e tale regolamento deve chiaramente indicare chi, tra il quarto ufficiale e l'assistente pi\u00f9 qualificato, deve sostituire l'arbitro in caso di malessere e/o infortunio. In Italia \u00e8 utilizzato solo nelle gare FIGC della Lega Professionisti (Serie A, Serie B, Coppa Italia, Serie C); a livello internazionale, \u00e8 presente in tutte le competizioni che si svolgono sotto l'egida della UEFA e FIFA.\nNel caso in cui l'arbitro sia sostituito da uno dei due assistenti, il quarto ufficiale diventa assistente.\nDurante la gara, il quarto ufficiale si posiziona a bordo campo tra le due panchine e ha libert\u00e0 di movimento.\nIn casi estremi (ad esempio nel caso di una rissa) pu\u00f2 entrare in campo per aiutare l'arbitro a mantenere l'ordine. Inoltre, per essere immediatamente riconoscibile, indossa una divisa dello stesso colore di quella della terna arbitrale. Nella stagione fredda, sopra la divisa, pu\u00f2 indossare una tuta con il logo FIGC, per essere comunque immediatamente riconoscibile."}
{"id": "2389100", "revid": "465169", "url": "https://it.wikipedia.org/wiki?curid=2389100", "title": "Poco mossi gli altri bacini", "text": "Poco mossi gli altri bacini \u00e8 un album della Piccola Orchestra Avion Travel del 2003. \u00c8 prodotto in collaborazione con il produttore Pasquale Minieri ed \u00e8 l'ultimo album del gruppo con tutta la sua formazione originale. Per la promozione \u00e8 stato realizzato un videoclip per il brano cantato con Elisa \"Vivere forte\", dipinto e animato da Giuseppe Ragazzini, artista che torner\u00e0 a collaborare con gli Avion anche per l'album successivo. Nel disco \u00e8 presente una canzone in napoletano (\"E mo\") ed una in francese (\"Le Style de Ma Memoire\"); \u00e8 inoltre presente la cover di un vecchio singolo di Caterina Caselli, con la sua stessa partecipazione: \"Insieme a te non ci sto pi\u00f9\". La canzone \"Piccolo tormento\" \u00e8 stata inclusa nella colonna sonora del film \"La felicit\u00e0 non costa niente\"."}
{"id": "2389101", "revid": "1543377", "url": "https://it.wikipedia.org/wiki?curid=2389101", "title": "Cyndi Wang", "text": "Carriera.\nCyndi si \u00e8 diplomata alla Okazaki Arts School di Taipei, ed al corso di drama della Hua Gang Arts School (\u81fa\u5317\u5e02\u79c1\u7acb\u83ef\u5ca1\u85dd\u8853\u5b78\u6821). La sua famiglia \u00e8 originaria di Qingdao, Cina, ed \u00e8 buddista. La madre di Cyndi \u00e8 di etnia Hakka, e Cyndi e suo fratello minore sono cresciuti con un solo genitore. Cyndi parla fluentemente cinese mandarino, giapponese, inglese e la lingua Hakka.\nFino ad oggi, Cyndi Wang ha pubblicato 8 album, di cui quasi tutti hanno il suo nome nel titolo. Questi includono 6 album in studio: \"Begin\" (2003), \"Cyndi Loves You\" (2004), \"Honey\" (2005), \"Cyndi With U\" (2006), \"Magic Cyndi\" (2007) e \"Fly! Cyndi\" (2008). Inoltre, ha pubblicato due raccolte: \"Shining Cyndi 2005\" (2005) e \"Red Cyndi\" (2008), oltre ad aver partecipato alle colonne sonore di tre drama televisivi taiwanesi.\nOltre alla sua carriera musicale, Cyndi ha partecipato a varie serie di Drama taiwanese, tra cui \"Westside Story\" (2003), \"Le Robe de Mariage des Cieux\" (2004), e \"Wei xiao Pasta\" (2006). Ha recitato insieme a JJ Lin in 3 brevi storie d'amore (tutte messe in onda nel 2006) e in un film (\"Candy Rain\") nel 2008 con Karena Lam, ha tenuto vari concerti (sia come solista, sia con le \"J-Star\" della Jungiery), ed inoltre ha partecipato a numerosi spot pubblicitari.\nIl debutto nazionale di Cyndi \u00e8 avvenuto durante un concorso della Avex Trax a Taiwan nel 2003. La cantante aveva gi\u00e0 partecipato a varie competizioni canore sin da bambina, grazie alle quali aveva vinto qualche apparizione nel Drama taiwanese \"Che Zheng Zai Zhui\" (\u8eca\u6b63\u5728\u8ffd, con Viter Fan) nel 1999; \u00e8 anche apparsa nei video musicali di altri cantanti, come \"Reminding\" (\u7d00\u5ff5) di Tanya Chua nel 2000, prima ancora del suo debutto ufficiale; \"\u8b8a\u8cea\" di \u77f3\u5eb7\u8ecd, \"\u8a31\u744b\u502b \u5929\u4f7f\u7684\u7fc5\u8180\" di Beatrice Hsu, e \"Na Na Na\" di Kenji Wu dopo il suo debutto ufficiale.\nAppena dopo il concorso della Avex Trax, Cyndi \u00e8 stata richiamata e le \u00e8 stata data l'occasione di andare in Giappone, per seguire un corso di danza e canto di 3 mesi con diversi \"insegnanti\" famosi (della portata di Ayumi Hamasaki, BoA, Utada Hikaru, Namie Amuro e Hitomi). Alla fine del corso, ha ottenuto un attestato con risultati molto positivi dalla Avex Trax giapponese. I risultati ottenuti hanno impressionato positivamente la Avex Trax taiwanese, che le ha cos\u00ec offerto un contratto (rendendola cos\u00ec la prima cantante donna sotto tale etichetta discografica, la prima in assoluto di Taiwan, e nuova leva del 2003). Da allora \u00e8 iniziata la sua carriera nel mondo dello spettacolo, che le ha procurato contratti con la Jungiery Star Pte Ltd, D Music, e Sony Music, oltre alla gi\u00e0 sopracitata Avex Trax.\nCyndi \u00e8 stata invitata a cantare in un certo numero di eventi importanti, inclusa la sua esibizione al 2008 New Year Countdown a Kaohsiung. Dopo circa 3 anni dal suo debutto, ha finalmente ottenuto un'attesissima pausa di un mese nel dicembre del 2006. La sua carriera nel mondo dello spettacolo \u00e8 stata molto produttiva, ed attualmente \u00e8 in trattativa con varie compagnie musicali quali Avex Trax, Sony BMG, Gold Typhoon, Seed Music e Forward Music.\nDiscografia.\nNel suo video musicale \"DaDaDa\" appare l'attore taiwanese Tang Yu Zhe (Danson Tang)."}
{"id": "2389102", "revid": "1305772", "url": "https://it.wikipedia.org/wiki?curid=2389102", "title": "Sleeping with the Past (brano musicale)", "text": "Sleeping with the Past \u00e8 un brano composto e interpretato dall'artista britannico Elton John; il testo \u00e8 di Bernie Taupin.\nIl brano.\nProveniente dall'album omonimo del 1989 \"Sleeping with the Past\" (ne costituisce la quinta traccia), si presenta come una traccia di stampo pop, influenzata dalla band dei \"Miracles\" e, pi\u00f9 in generale, dalla musica R&amp;B degli anni Sessanta. La canzone vede la presenza di Elton alle tastiere (oltre che all'organo Hammond), Romeo Williams al basso e Jonathan Moffett alla batteria; Fred Mandel e Guy Babylon suonano delle tastiere (come il pianista di Pinner), mentre Davey Johnstone suona la chitarra e si cimenta ai cori insieme a Marlena Jeter, Natalie Jackson e Mortonette Jenkins. Il testo di Bernie, letteralmente \"Dormire Con Il Passato\", \u00e8 un invito a lasciar perdere il passato e a non vivere pi\u00f9 in esso."}
{"id": "2389105", "revid": "486946", "url": "https://it.wikipedia.org/wiki?curid=2389105", "title": "Televisioni LCD", "text": ""}
{"id": "2389106", "revid": "339392", "url": "https://it.wikipedia.org/wiki?curid=2389106", "title": "Televisioni plasma", "text": ""}
{"id": "2389107", "revid": "339392", "url": "https://it.wikipedia.org/wiki?curid=2389107", "title": "Schermo al Plasma", "text": ""}
{"id": "2389110", "revid": "339392", "url": "https://it.wikipedia.org/wiki?curid=2389110", "title": "Televisioni Plasma", "text": ""}
{"id": "2389111", "revid": "339392", "url": "https://it.wikipedia.org/wiki?curid=2389111", "title": "Televisori plasma", "text": ""}
{"id": "2389112", "revid": "339392", "url": "https://it.wikipedia.org/wiki?curid=2389112", "title": "Televisore plasma", "text": ""}
{"id": "2389113", "revid": "339392", "url": "https://it.wikipedia.org/wiki?curid=2389113", "title": "Televisore Plasma", "text": ""}
{"id": "2389115", "revid": "712828", "url": "https://it.wikipedia.org/wiki?curid=2389115", "title": "Sho Kazamatsuri", "text": ""}
{"id": "2389116", "revid": "339392", "url": "https://it.wikipedia.org/wiki?curid=2389116", "title": "Televisori al plasma", "text": ""}
{"id": "2389118", "revid": "298171", "url": "https://it.wikipedia.org/wiki?curid=2389118", "title": "Forni microonde", "text": ""}
{"id": "2389119", "revid": "76963", "url": "https://it.wikipedia.org/wiki?curid=2389119", "title": "Aya Matsuura", "text": "\u00c8 una delle pi\u00f9 celebri cantanti appartenenti all'Hello! Project. Ha intrapreso anche una carriera di attrice, interpretando due film e apparendo in molti programmi televisivi.\nBiografia.\nNel 2000 Aya Matsuura partecip\u00f2 a un'audizione per la quarta generazione delle Morning Musume., posizionandosi al quarto posto e vincendo un premio. La Matsuura entr\u00f2 cos\u00ec a far parte del sottogruppo delle Morning Musume, l'Hello! Project.\nNell'aprile 2001 la Matsuura pubblic\u00f2 il suo primo singolo, intitolato \"Dokki Doki! Love Mail\", che ottenne un buon successo vendendo circa 70.000 copie. Sempre nel 2001 uscirono altri tre singoli, mentre nel gennaio 2002 usc\u00ec il primo album discografico, intitolato \"First Kiss\", che raggiunse la terza posizione dell'Oricon e lanci\u00f2 la Matsuura come cantante di successo.\nOltre a far parte dell'Hello! Project, la Matsuura lavor\u00f2 anche con altri sottogruppi quali i Gomattou e le DEF.DIVA, incidendo in totale 7 album, 21 singoli e una colonna sonora per il musical \"Sougen no Hito\". Il 31 marzo 2009 ha cessato di far parte dell'Hello! Project, continuando la carriera di solista.\nNel 2003 debutt\u00f2 in veste di attrice, interpretando un ruolo nel film drammatico \"The Blue Light\", mentre nel 2006 interpret\u00f2 il ruolo della protagonista nel film d'azione \"Yo-Yo Girl Cop\", diretto da Kenta Fukasaku. La Matsuura \u00e8 apparsa anche in molti spot pubblicitari e in alcuni show televisivi e radiofonici."}
{"id": "2389121", "revid": "133248", "url": "https://it.wikipedia.org/wiki?curid=2389121", "title": "Forni Microonde", "text": ""}
{"id": "2389123", "revid": "204012", "url": "https://it.wikipedia.org/wiki?curid=2389123", "title": "Noduli", "text": ""}
{"id": "2389125", "revid": "298171", "url": "https://it.wikipedia.org/wiki?curid=2389125", "title": "Lettori MP3", "text": ""}
{"id": "2389128", "revid": "108472673", "url": "https://it.wikipedia.org/wiki?curid=2389128", "title": "Akai S1000", "text": "L'Akai S1000 \u00e8 un campionatore digitale stereo a 16-bit, messo in commercio sul mercato dalla Akai nel 1988. Il \"S1000\" \u00e8 forse il primo campionatore a 16-bit con qualit\u00e0 audio professionale. Le capacit\u00e0 di registrare, rifinire e campionare suono a 16-bit in qualit\u00e0 da CD, fecero del S1000 uno degli strumenti pi\u00f9 popolari del tempo.\nL'avvento del \"S1000\" spian\u00f2 la strada alla nascita di generi come la Drum and Bass ed \u00e8 tuttora utilizzato per via del suo caratteristico suono \"caldo\".\nIl S1100 \u00e8 una versione evoluta del S1000, mentre il S1000kb \u00e8 la versione con tastiera incorporata."}
{"id": "2389131", "revid": "117341219", "url": "https://it.wikipedia.org/wiki?curid=2389131", "title": "Mario Petrucciani", "text": "Biografia.\nAllievo di Giuseppe Ungaretti, \u00e8 stato uno dei pi\u00f9 attenti critici dell'ermetismo ed ha rivolto anche particolare attenzione allo studio di Dino Campana.\n\u00c8 stato direttore della Fondazione Giuseppe Ungaretti e docente presso numerose universit\u00e0 in Italia e all'estero; \u00e8 stato professore incaricato\u00a0 di storia della letteratura italiana moderna e contemporanea dal 1956, ottenne la libera docenza nel 1958 e l\u2019ordinariato nel 1967, nella neonata facolt\u00e0 di lettere e filosofia dell\u2019Universit\u00e0 di Urbino, dove per alcuni anni insegn\u00f2 anche storia delle tradizioni popolari e letteratura italiana. Ha terminato i suoi anni di insegnamento presso la prima cattedra di letteratura italiana contemporanea di Roma.\n\u00c8 stato presidente dell'Istituto nazionale di studi romani, consigliere e fondatore della Fondazione Marino Piazzolla."}
{"id": "2389132", "revid": "1305772", "url": "https://it.wikipedia.org/wiki?curid=2389132", "title": "Stones Throw from Hurtin'", "text": " Stones Throw from Hurtin' \u00e8 un brano composto e interpretato dall'artista britannico Elton John; il testo \u00e8 di Bernie Taupin.\nIl brano.\nProveniente dall'album del 1989 \"Sleeping with the Past\" (ne costituisce la sesta traccia), si presenta come una traccia di stampo pop. \u00c8 piuttosto anomala nella discografia eltoniana: il modo di cantare del pianista di Pinner \u00e8 infatti davvero inusuale per il suo stile. La canzone vede, come per il brano precedente, la presenza di John alle tastiere, Romeo Williams al basso e Jonathan Moffett alla batteria; Guy Babylon suona le tastiere (come il pianista di Pinner), mentre Fred Mandel e Davey Johnstone si cimentano alle chitarre (quest'ultimo \u00e8 inoltre messo in evidenza ai cori, insieme a Marlena Jeter, Natalie Jackson e Mortonette Jenkins). Il testo di Bernie pu\u00f2 essere tradotto come \"A Un Passo Dal Ferire\"."}
{"id": "2389141", "revid": "1863966", "url": "https://it.wikipedia.org/wiki?curid=2389141", "title": "Filippo de Commynes", "text": "Origini familiari e biografia.\nFiglio di Colard II de la Clyte, signore di Renescure, balivo della Contea delle Fiandre, Philippe de Commynes nacque nel castello di Renescure, presso Hazebrouck tra il 1445 e il 1447. Nel 1464 inizi\u00f2 la sua carriera alla corte di Borgogna come scudiero di Carlo conte di Charolais, il futuro Carlo il Temerario. Continu\u00f2 i suoi servizi presso la corte borgognona fino al 1472. Prese parte alla Lega del bene pubblico contro Luigi XI e alle campagne di Carlo contro Liegi, compiendo delicate missioni diplomatiche a Calais, in Bretagna e in Castiglia. Avvicinatosi a Luigi XI durante le trattative che condussero al trattato di P\u00e9ronne (1468), la notte tra il 7 e l'8 agosto 1472 abbandon\u00f2 la corte borgognona, e raggiunse il re di Francia, al cui servizio rimase fino alla morte.\nLautamente ricompensato dal suo nuovo sovrano (ne ebbe il principato di Talmont, larghe sovvenzioni in denaro, che gli permisero di acquistare nel 1473, al momento del suo matrimonio con H\u00e9lene de Chambes, la signoria di Argenton, cariche pubbliche, rendite e signorie minori), Commynes fu molto vicino a Luigi XI e, nonostante brevi periodi di oscuramento nel favore regio, lo serv\u00ec in delicate mansioni: negli intrighi contro il duca di Borgogna, nelle trattative con gli Inglesi, nei rapporti con gli stati italiani (comp\u00ec un primo viaggio in Italia nel 1478). Ma il favore reale gli venne meno con la morte di Luigi XI. Legatosi al duca d'Orl\u00e9ans, in aperta opposizione alla reggente Anna di Beaujeu e compromessosi in un complotto, Commynes venne arrestato, rinchiuso per cinque mesi nel castello di Loches, processato e condannato nel 1489 a dieci anni di reclusione. La successiva riconciliazione tra il duca d'Orl\u00e9ans e Carlo VIII gli permise di rientrare a corte e di prendere nuovamente parte alla vita politica del paese, ma Commynes non riusc\u00ec a recuperare l'influenza perduta. Carlo VIII lo condusse con s\u00e9 in Italia; si serv\u00ec di lui soprattutto per trattare con la Repubblica di Venezia; ma consigli ed esortazioni del Commynes - ostile alla campagna d'Italia - caddero spesso nel vuoto. Luigi XII si serv\u00ec ancora occasionalmente di Commynes, ma gli ultimi anni della sua vita, pi\u00f9 che da grandi incarichi pubblici, furono riempiti da piccole beghe private. Mor\u00ec il 18 ottobre 1511 nel castello di Argenton.\nNel momento di forzato abbandono della politica attiva, Commynes cominci\u00f2 i \"M\u00e9moires\", redatti per la prima parte (libri I-VI) tra il 1489 e il 1491, e continuati poi per la seconda (libri VII-VIII) tra il 1495 e il 1498. Grazie a questi libri viene considerato uno dei padri degli storici moderni, grazie alla sua obiettivit\u00e0 ed alla profondit\u00e0 psicologica dei suoi personaggi posti in relazione con i fatti politici in un gioco di cause, effetti, previsioni.\nPensiero.\nCommynes si rese conto della svolta epocale del suo tempo, segnata dalla frantumazione della cristianit\u00e0 e dell'inutilit\u00e0 delle soluzioni basate sulla forza, come evidenzi\u00f2 la guerra dei cento anni. Ad un incoraggiamento della prudenza nella politica estera, Commynes auspic\u00f2, sul piano interno, un'introduzione degli stati generali tipici ormai del parlamento inglese. La Provvidenza, infine, pare all'autore un elemento fondamentale per valutare le ragioni dei forti ed i torti dei vinti."}
{"id": "2389142", "revid": "320578", "url": "https://it.wikipedia.org/wiki?curid=2389142", "title": "Philippe de Commines", "text": ""}
{"id": "2389146", "revid": "320578", "url": "https://it.wikipedia.org/wiki?curid=2389146", "title": "Filippo di Commynes", "text": ""}
{"id": "2389149", "revid": "31886", "url": "https://it.wikipedia.org/wiki?curid=2389149", "title": "Sublime (Marvel Comics)", "text": "Sublime, anche noto come John Sublime, \u00e8 un personaggio dei fumetti creato da Grant Morrison (testi) e Leinil Francis Yu (disegni), pubblicato dalla Marvel Comics. Apparso per la prima volta sulle pagine di \"New X-Men Annual 2001\", Sublime \u00e8 un batterio senziente gi\u00e0 presente sulla Terra al momento della sua formazione.\nBiografia del personaggio.\nOrigini.\nBatterio senziente, presente sul pianeta sin dalla comparsa delle prime forme di vita, con l'avvento degli organismi pluricellulari, Sublime trov\u00f2 un numero teoricamente infinito di ospiti da infettare e quindi dominare. Tuttavia l'avvento dei mutanti (alcuni dei quali parevano immuni dalla sua influenza), costitu\u00ec la prima minaccia al suo dominio incontrastato.\n\u00c8 stato suggerito che il profondo odio diffuso tra gli esseri umani verso i mutanti, sia stato instillato dallo stesso batterio, per fare s\u00ec che questi ultimi venissero emarginati, cacciati ed uccisi; quindi uno dei modi ideati da Sublime per impedire ai mutanti di diventare la specie dominante sul pianeta.\nArma Plus.\nIl primo passo per portare a termine i suoi progetti, fu quello d'istituire il \"Progetto Arma Plus\". Preso possesso del corpo dello scienziato John Sublime, si occup\u00f2 personalmente della scelta e della creazione delle principali Armi, da Capitan America (Arma I) a Huntsman, Fantomex ed Ultimaton (rispettivamente Arma XII, XIII e XV), passando per Nuke, Wolverine, Deadpool (appartenenti ad Arma X) e le Naiadi di Stepford (Arma XIV).\nRimasto nell'ombra a tirare le fila dell'organizzazione, Sublime demand\u00f2 l'incarico del Progetto Arma Plus nelle mani di Malcolm Concord. Successore di Concord fu Brent Jackson che rese il Progetto Arma X indipendente dall'organizzazione originale. Fino ad oggi, Arma X \u00e8 stato l'impianto pi\u00f9 prolifico per la produzione di armi viventi.\nX-Men.\nUtilizzando ancora l'identit\u00e0 di John Sublime, il batterio senziente cerc\u00f2 di assicurarsi lo sterminio del genere mutante attraverso la stesura di un libro, che ispir\u00f2 un gruppo di umani a fondare il Movimento TransSpecie. Convinti che il mondo fosse un luogo impuro, questi individui, detti gli U-Mani, erano soliti indossare costantemente una muta contenitiva che li isolasse dall'ambiente, ma nel mentre imprigionavano, cacciavano e sezionavano mutanti, al fine di asportarne gli organi deputati alle mutazioni che, chirurgicamente innestati nei loro organismi, li rendevano quindi capaci di sviluppare poteri simili all'originale.\nDurante un viaggio ad Hong Kong (per investigare sull'omicidio di Risque, affiliata alla sede asiatica della X-Corporation), gli X-Men s'imbatterono in uno di questi laboratori degli U-Mani, deputato all'imprigionamento di mutanti. Scoperto che gli X-Men si trovavano in Cina, Sublime affrett\u00f2 la decisione del governo cinese, in merito alla vendita del guaritore mutante Xorn, che fu in ultimo salvato dalla squadra di Ciclope ed accolto tra gli X-Men.\nGiunto in America, Xorn (completamente in balia di Sublime) cominci\u00f2 a distribuire all'interno dello Xavier Institute la droga Kick (forma aerea del batterio Sublime, che se assunta in dosi massicce permetteva al batterio di prendere possesso dell'ospite); la droga ebbe vasto successo soprattutto fra gli amici di Quentin Quire che formarono la Omega Gang. Ormai sotto il controllo di Sublime, la Omega Gang diede inizio ad una rivolta studentesca durante l'Open Day che port\u00f2 alla morte dei due studenti Sophie Cuckoo e Dummy.\nA New York City nei giorni seguenti, Ciclope ed Emma Frost vennero ricevuti da Sublime all'interno del palazzo della sua compagnia, solo per venire rapiti e torturati. Liberatisi con l'aiuto di Martha Johansson, i due X-Men irruppero nel suo ufficio per confrontarsi definitivamente con lui. Lo scontro si concluse con la presunta morte del personaggio precipitato al suolo da una finestra.\nIl batterio per\u00f2 riassembl\u00f2 il corpo e continu\u00f2 dall'ombra a muovere le file di Arma Plus. Il programma Arma Plus per\u00f2 cominci\u00f2 a vacillare, a causa della defezione di Fantomex e della distruzione di Huntsman e Ultimaton; perci\u00f2 Sublime, per liberarsi definitivamente di alcuni dei maggiori esponenti degli X-Men, attir\u00f2 Wolverine e Jean Grey sui resti orbitanti dell'Asteroide M che venne scagliato contro il sole, mentre venne fatto saltare in aria anche l'aereo sul quale viaggiavano Bestia ed Emma (ma fortunatamente i due si salvarono ammarando in mezzo all'oceano).\nInfine Sublime prese totalmente il controllo di Xorn, che assunse l'identit\u00e0 di Magneto per attirare a s\u00e9 una nuova Fratellanza di Mutanti. Sotto la guida di questo falso Magneto, questa Fratellanza distrusse buona parte della citt\u00e0 di New York finch\u00e9 che gli sforzi combinati di Ciclope e Wolverine non lo sconfissero. Tuttavia, prima di venire eliminato, questo Sublime/Xorn/Magneto riusc\u00ec a sua volta ad uccidere Jean Grey.\nCon il massiccio depotenziamento mutante, a seguito della decimazione dell'M-Day, la minaccia alla sopravvivenza del batterio Sublime, non pareva essere ormai molto rilevante.\nIl canto di guerra di Fenice.\nLa minaccia di Sublime riapparve nella mini-serie \"Il canto di guerra di Fenice\". Nel corso della miniserie, Sublime attrasse all'interno del \"Mondo\" (uno dei suoi laboratori del Progetto Arma Plus) le tre Naiadi superstiti.\nGiunti sul luogo al seguito delle ragazze, gli X-Men scoprirono con orrore che le Naiadi non erano altro che cinque, del migliaio di cloni modificati di Emma Frost, creati da Sublime utilizzando ovuli prelevati alla donna durante il suo periodo di coma. Il progetto di Sublime era quello di fare unire i mille cloni in un'unica potentissima mente collettiva, capace di sterminare con un colpo psionico l'intera popolazione mutante della terra.\nUna volta giunte nel laboratorio, le Naiadi (assieme alla entit\u00e0 Fenice della quale erano ora ospiti), diedero inizio al progetto di estinzione dei mutanti. Tuttavia la forza di volont\u00e0 di Celeste (guidata da Emma) fu in grado di opporsi sia agli influssi della Fenice, che a quelli di Sublime; Celeste quindi, con la potenza di Fenice, distrusse il \"Mondo\" e con esso tutte le altre cloni.\nAltre versioni.\nSpettri dal futuro.\nIn questa linea temporale alternativa, dopo la morte di Jean Grey, Scott rifiut\u00f2 la proposta di Emma di riaprire l'istituto Xavier, di conseguenza fu la Bestia a farlo al loro posto. Poich\u00e9 si trovava oberato dalle tante responsabilit\u00e0, Bestia cominci\u00f2 ad assumere massicciamente il Kick (forma aerea di Sublime), che prese progressivamente il controllo del suo corpo e della sua mente.\nCentocinquanta anni pi\u00f9 tardi, nella \"Zona Blu\" della luna venne ritrovato l'uovo di Fenice, del quale infine si impadron\u00ec il quasi immortale Sublime, installato dentro il corpo di Bestia. Fatto schiudere anticipatamente, dall'interno dell'uovo emerse una rinata Jean Grey, senza alcuna memoria del passato, la quale venne manipolata da Sublime/Bestia ed indotta a distruggere ci\u00f2 che restava dei mutanti ancora sparsi sul pianeta.\nIncontrato nuovamente Wolverine e riacquistata la memoria, Jean estirp\u00f2 quindi il batterio dal corpo di Bestia (che venne poi decapitato da Fantomex), quindi Jean decise di recidere questa linea temporale cos\u00ec funesta. Uscita dallo spazio-tempo e raggiunta la \"Stanza Incandescente\", altro piano della realt\u00e0 e dimora della coscienza della forza Fenice, Jean si trasform\u00f2 in Fenice Bianca ed utilizz\u00f2 il proprio potere cosmico per tornare indietro nel tempo ed indurre Scott ad accettare la proposta di Emma di riaprire l'istituto.\nDopo questa alterazione temporale, lo status di Sublime \u00e8 rimasto sconosciuto."}
{"id": "2389153", "revid": "610351", "url": "https://it.wikipedia.org/wiki?curid=2389153", "title": "Campionati italiani invernali di nuoto 2003", "text": "I Campionati italiani invernali di nuoto 2003 si sono svolti a Camogli il 18 e il 19 dicembre 2003."}
{"id": "2389155", "revid": "767487", "url": "https://it.wikipedia.org/wiki?curid=2389155", "title": "Kull il conquistatore", "text": "Kull il Conquistatore (\"Kull the Conqueror\") \u00e8 un film del 1997 diretto da John Nicolella.\n\u00c8 liberamente ispirato a Kull di Valusia, protagonista di un ciclo di storie fantasy di Robert E. Howard pubblicate tra il 1929 e il 1939.\nIl film si inserisce (quindici anni dopo) nel filone inaugurato da \"Conan il barbaro\": entrambi i personaggi sono nati dalla penna di Robert E. Howard, uno dei pi\u00f9 importanti scrittori fantasy di sempre.\nTrama.\nNell'antico regno di Valusia giunge il nerboruto guerriero Kull, proveniente da Atlantide; il suo obiettivo \u00e8 diventare membro delle armate di Valusia. Kull si mette subito in luce per la sua grande forza e l'abilit\u00e0 nel combattimento, ma viene deriso dal comandante dell'esercito, il Generale Taligaro, che lo considera un barbaro, in quanto Kull utilizza un'ascia bipenne, mentre l'arma prediletta dai valusiani \u00e8 la spada. Sfidato in combattimento dall'esperto Taligaro, Kull ha la peggio, ma il duello viene interrotto da una terribile notizia: il sovrano di Valusia, Re Borna, \u00e8 impazzito e sta uccidendo i suoi eredi. Taligaro e Kull si recano a corte per fermarlo, ma ormai il re ha gi\u00e0 ucciso i propri eredi; il folle sovrano, sfida in combattimento Taligaro e lo sconfigge, ma viene poi sconfitto a sua volta da Kull, che lo uccide. Taligaro vorrebbe per s\u00e9 il trono, e cos\u00ec anche il nipote del re, Ducalon; ma Re Borna, prima di morire, lascia la sua corona a Kull. Il nuovo re, che vuole abolire la schiavit\u00f9 e ripristina la libert\u00e0 di culto, viene subito amato dal suo popolo; dopo che un attentato messo in atto durante l'incoronazione fallisce, i mandanti, Taligaro e Ducalon, si rivolgono al malvagio stregone Enaros, il quale, mediante un rito magico, resuscita Akivasha, la \"strega rossa\", un'antica e malvagia strega che fu regina tremila anni prima, quando al posto di Valusia sorgeva Acheron, un regno di pura malvagit\u00e0 che fu spazzato via dal Dio Valka. Akivasha con un sortilegio fa innamorare di s\u00e9 Kull, che la sposa, dimenticando la donna che ama, la schiava indovina Zareta.\nDurante la prima notte di nozze, Akivasha tramortisce Kull ed inscena la sua morte, facendo ricadere la colpa su Zareta, che viene arrestata e condannata al rogo. Dopo esser scampato alla morte ed evaso dalle segrete in cui era rinchiuso, Kull fugge assieme a Zareta e ad Ascalante, sacerdote del culto di Valka; i tre si imbarcano su di una nave alla volta dell'isola di ghiaccio, dove, secondo le antiche leggende, si troverebbe il \"respiro di Valka\", un incantesimo in grado di distruggere Akivasha.\nProduzione.\nOriginariamente, il film di Nicolella avrebbe dovuto chiamarsi \"Conan il conquistatore\", e vedere Arnold Schwarzenegger tornare nel ruolo che lo ha reso famoso per il terzo capitolo delle avventure del cimmero. Una volta che Schwarzenegger rifiut\u00f2, la Universal contatt\u00f2 Kevin Sorbo, l'Hercules televisivo, per offrirgli il ruolo: questi accett\u00f2, ma a patto che il protagonista fosse un altro personaggio, perch\u00e9 non voleva interpretare qualcuno gi\u00e0 portato sullo schermo da altri. Fu cos\u00ec che venne ripescato dal fertile terreno howardiano un'altra delle sue migliori creature, il re atlantideo Kull, cui anche la Marvel Comics aveva dedicato una serie a fumetti in contemporanea al suo \"Conan the Barbarian\"."}
{"id": "2389161", "revid": "767487", "url": "https://it.wikipedia.org/wiki?curid=2389161", "title": "Nicholas Teo", "text": "Prima di tornare in Malaysia, studiava a Taiwan, dove ha vinto il premio di Miglior Cantante in una competizione avvenuta tra tutte le universit\u00e0 di Taiwan. Dopo la sua vittoria, gli \u00e8 stato chiesto di firmare un contratto con una compagnia discografica come seconda voce di un gruppo (per armonizzare la voce del primo cantante), richiesta che per\u00f2 Nicholas ha ignorato. \u00c8 tornato in Malesia senza concludere gli studi ed ha partecipato alla competizione canora \u201c2002 Astro Talent Quest\u201d. Nicholas ha vinto il primo posto con la canzone \u9ec3\u660f(Hu\u00e1ng H\u016bn), originariamente di Zhou Chuan Xiong. Ci\u00f2 ha portato Nicholas a firmare un contratto con la \"Music Street\" di Taiwan nel 2003. Il 18 giugno 2004 ha pubblicato il suo primo album, \u9996\u9078\u5f35\u68df\u6a11 (\u201c1st Choice Nicholas\u201d). La Music Street si \u00e8 in seguito unita alla Warner Music. Nel 2006, Nicholas ha ricevuto il premio come Miglior Nuovo Artista di Taiwan ai 2006 Hito Awards. Ha completato con successo il suo tour \"From Now On\", che prevedeva tappe in Malaysia, Singapore ed Indonesia entro i primi sei mesi 2008.\nPremi.\nCanzone Preferita dei Lettori - \"Prince\" &amp; \"Try Singing a New Song\" + Readers' Most-Loved Best Local Male Singer(Gold) 2008"}
{"id": "2389163", "revid": "466539", "url": "https://it.wikipedia.org/wiki?curid=2389163", "title": "Konstantin Landa", "text": "Biografia.\nGrande maestro dal 1995, ha raggiunto il massimo Elo in ottobre del 2007, con 2678 punti. Nella lista FIDE di aprile 2009 aveva 2627 punti, 109\u00ba al mondo e 26\u00ba in Russia. Tra i principali risultati ottenuti si possono citare:"}
{"id": "2389171", "revid": "729019", "url": "https://it.wikipedia.org/wiki?curid=2389171", "title": "Epitelio germinativo", "text": "L'epitelio germinativo impropriamente detto \u00e8 la parte di epitelio che ricopre l'ovaio, ma con lo stesso termine si indica anche lo strato che ricopre la cresta genitale. A dispetto del nome tradizionale, non contiene le cellule germinali che maturano pi\u00f9 internamente nei follicoli, ma si tratta della guaina di rivestimento esterno, derivata dalla modificazione del peritoneo attorno all'ovaio, con la modificazione della forma e delle giunzioni fra le cellule, per facilitare l'ovulazione.\nPatologie.\nLa maggior parte dei casi di carcinoma ovarico \u00e8 associata a questo epitelio."}
{"id": "2389174", "revid": "287204", "url": "https://it.wikipedia.org/wiki?curid=2389174", "title": "Lubomir Ftacnik", "text": ""}
{"id": "2389176", "revid": "767487", "url": "https://it.wikipedia.org/wiki?curid=2389176", "title": "Christophe (cantante)", "text": "Biografia.\nCominci\u00f2 ad interessarsi alla musica negli anni '50, spinto dal diffondersi del rock and roll e dai grandi cantanti francesi dell'epoca come \u00c9dith Piaf, Gilbert B\u00e9caud e Georges Brassens, imparando a suonare la chitarra; la musica prese presto il sopravvento sulla scuola, poi definitivamente abbandonata. Christophe form\u00f2 quindi un complesso con alcuni amici, con cui inizi\u00f2 ad esibirsi.\nNel 1963 incise il suo primo 45 giri per l'etichetta Golf Drouot, \"Reviens Sophie\", che pass\u00f2 inosservato per il pubblico ma gli consent\u00ec di essere contattato dall'etichetta Vogue, con cui poi riusc\u00ec a raggiungere la notoriet\u00e0.\nIl 1965 \u00e8 l'anno del successo internazionale: la sua canzone \"Aline\" (di cui scrisse sia il testo che la musica) arriv\u00f2 ai primi posti delle classifiche in Europa e venne incisa in varie lingue, tra cui in italiano (cos\u00ec come in seguito altre canzoni del cantante).\nAltri successi del periodo sono \"Les marionnettes\" (del 1966, in Italia \"Le marionette\"), \"J'ai entendu la mer\" e \"Excusez-moi, monsieur le professeur\".\nNel 1967 venne dato tra i partecipanti al Festival di Sanremo 1967 con la canzone di Domenico Modugno \"Sopra i tetti azzurri del mio pazzo amore\", ma al suo posto garegger\u00e0 Gidiuli; secondo i giornali musicali dell'epoca lo stesso Modugno prefer\u00ec il giovane cantante conterraneo a Christophe, temendo che la fama del francese potesse offuscare il suo successo. Christophe incise ugualmente il brano, che non avr\u00e0 comunque grandi riscontri di vendite in nessuna delle tre versioni pubblicate.\nPass\u00f2 poi nello stesso anno alla Rare, con cui ebbe ancora successo.\nSempre nel 1967 divent\u00f2 padre di Romain, nato dalla sua relazione con Mich\u00e8le Torr; in seguito sposer\u00e0 V\u00e9ronique Kan, da cui avr\u00e0 la figlia Lucie.\nNel 1970 scrisse con Bernard G\u00e9rard la colonna sonora del film \"La Route de Salina\", di Georges Lautner (uscito in Italia con il titolo \"Quando il sole scotta\"), il cui tema principale verr\u00e0, anni dopo, usato da Quentin Tarantino per il suo \"\".\nNegli anni Settanta la sua popolarit\u00e0, rimasta sempre molto grande in Francia, diminu\u00ec nel resto d'Europa; Christophe continu\u00f2 tuttavia a pubblicare dischi con l'etichetta Disques Motors, da lui fondata (che cess\u00f2 poi le attivit\u00e0 negli anni Ottanta), e in seguito per la Sony Music.\n\u00c8 morto la sera del 16 aprile 2020 a Brest, all'et\u00e0 di 74 anni, a causa di un enfisema polmonare, dopo aver contratto una forma severa di Covid-19."}
{"id": "2389177", "revid": "767487", "url": "https://it.wikipedia.org/wiki?curid=2389177", "title": "Danson Tang", "text": "Parla fluentemente cinese mandarino e inglese."}
{"id": "2389178", "revid": "729019", "url": "https://it.wikipedia.org/wiki?curid=2389178", "title": "Medulla oblungata", "text": "La medulla oblungata \u00e8 una parte molto vascolarizzata che si trova al centro dell'ovaio."}
{"id": "2389179", "revid": "287204", "url": "https://it.wikipedia.org/wiki?curid=2389179", "title": "Metronidazolo", "text": "Il metronidazolo (C6H9N3O3) \u00e8 un antibiotico appartenente alla classe dei composti nitroimidazoli, particolarmente efficace su batteri anaerobi e sui protozoi. In Italia \u00e8 venduto dalla societ\u00e0 farmaceutica Zambon Italia S.r.l. con il nome commerciale di Flagyl, nella forma farmaceutica di compresse da 250\u00a0mg e di ovuli vaginali da 500\u00a0mg.\nIl farmaco venne scoperto intorno al 1950, e venne inizialmente utilizzato come antiprotozoario nelle infezioni da Trichomonas vaginalis. Successivamente studi clinici evidenziarono che metronidazolo possedeva attivit\u00e0 anche contro i bacilli anaerobi, resistenti a moltissimi farmaci, come i Bacteroides e i Gram positivi quali i Clostridi.\nFarmacocinetica.\nLa somministrazione \u00e8 possibile attraverso tutte le vie, avendo una buona biodisponibilit\u00e0. Dopo somministrazione per via orale il farmaco \u00e8 rapidamente assorbito dal tratto gastrointestinale. Il farmaco si lega scarsamente alle proteine sieriche (ha una biodisponibilit\u00e0 del 100% quando assunto per via orale), ha un'ottima distribuzione, difatti diffonde bene in quasi tutti i tessuti biologici e supera ottimamente la barriera placentare e la barriera ematoencefalica: le concentrazioni nella saliva, nel latte materno e nel fluido cerebrospinale sono paragonabili a quelle riscontrabili nel plasma.&lt;br&gt;Il farmaco viene metabolizzato a livello epatico e i metaboliti che compaiono nelle urine derivano principalmente dall'ossidazione della catena laterale e da un processo di glucuronoconiugazione. L'eliminazione \u00e8 prevalentemente per via renale (70%) mentre con le feci viene eliminata una dose variabile tra il 6% e il 15%. Una quota minore viene eliminata tramite la saliva e il latte. Nelle donne rilevante \u00e8 la quota eliminata attraverso la secrezione vaginale (circa il 15%).\nFarmacodinamica.\nIl metronidazolo \u00e8 un profarmaco, cio\u00e8 diventa attivo all'interno dell'organismo dopo aver subito metabolismo. Nella fattispecie, affinch\u00e9 il farmaco diventi attivo, il nitrogruppo in posizione 5 dell'anello imidazolico deve essere ridotto a gruppo amminico. Una volta attivato, il metronidazolo aggredisce i microrganismi ospiti causando gravi danni al DNA e inibendo la sintesi degli acidi nucleici. Va altres\u00ec specificato che il farmaco non \u00e8 in grado di eliminare microrganismi aerobi, in quanto l'ossigeno presente ossiderebbe l'ammina a nitrogruppo inattivando la molecola.\nUsi clinici.\nTricomoniasi sintomatica e asintomatica.\nMetronidazolo \u00e8 indicato nel trattamento della tricomoniasi sintomatica, sia nei maschi sia nelle femmine, quando la presenza del protozoo \u00e8 stata confermata da appropriate procedure di laboratorio (strisci umidi e/o colture). \u00c8 inoltre indicato nel trattamento delle donne asintomatiche quando l'organismo \u00e8 associato a endocervicite, cervicite o erosione cervicale.\nTrattamento di un partner asintomatico.\nL'infezione da Trichomonas vaginalis \u00e8 una malattia venerea. Per questo motivo partner sessuali asintomatici di pazienti trattati devono essere trattati a loro volta se vi \u00e8 evidenza di presenza del protozoo, al fine di prevenire la reinfezione del partner (infezione a \"ping pong\"). La decisione se trattare o meno un partner maschio asintomatico che ha eseguito un esame colturale con esito negativo (oppure del quale non esiste un esame colturale) \u00e8 individuale. Nel prendere questa decisione, si deve tener presente che una donna pu\u00f2 essere reinfettata se il suo partner non viene trattato: vi sono spesso notevoli difficolt\u00e0 a isolare l'organismo da un portatore asintomatico maschio e strisci o colture negative possono non avere alcun significato.\nAmebiasi.\nMetronidazolo \u00e8 indicato nel trattamento dell'amebiasi intestinale acuta (cosiddetta dissenteria amebica) e degli ascessi epatici amebici. Nel caso di ascessi epatici amebici la terapia con l'antiprotozoario non elimina la necessit\u00e0 di aspirazione o del drenaggio del pus.\nAltre infezioni.\nViene inoltre utilizzato in caso di infezioni batteriche chirurgiche o ginecologiche per la sua attivit\u00e0 sulla flora anaerobia, e in particolare sul \"Bacteroides fragilis\".\nEffetti collaterali e indesiderati.\nMolti degli effetti avversi correlati al trattamento con metronidazolo coinvolgono il sistema nervoso e sono le convulsioni, l'encefalopatia, la meningite asettica, la neuropatia ottica e periferica., nei soggetti predisposti. Quest'ultima si associa in particolare ad alterazioni della componente sensitiva e si caratterizzata per intorpidimento o parestesia di un arto. Questa neuropatia periferica, per quanto sia un effetto avverso raro ma grave, si ritiene sia correlata alla dose e alla durata della terapia. La maggior parte dei casi si verifica infatti dopo dosi variabili dai 1000\u00a0mg ai 2400\u00a0mg al giorno per almeno 30 giorni, oppure dopo una dose totale di 50 grammi. Come gi\u00e0 accennato tende a verificarsi in particolar modo a carico degli arti inferiori e si presenta con intorpidimento, formicolio e parestesia. I soggetti in trattamento devono essere avvisati della necessit\u00e0 di interruzione del trattamento al manifestarsi di questi effetti.&lt;br&gt;\nAltri disturbi segnalati a carico del sistema nervoso sono cefalea, capogiro, vertigini, sincope, incoordinazione motoria, atassia, confusione mentale, disartria, agitazione, allucinazioni e insonnia, sempre nei soggetti gi\u00e0 predisposti.\nFra gli effetti collaterali pi\u00f9 frequenti vi sono quelli a carico dell'apparato gastrointestinale. Questi effetti sono relativamente comuni e includono nausea, vomito, anoressia, secchezza delle fauci, un sapore strano e sgradevole, talvolta di tipo metallico, diarrea, dolori addominali, disturbi epigastrici, crampi addominali, stitichezza, proctite, \"lingua impaniata\", glossite e stomatite.\nIn rari casi sono state segnalate ittero, epatite, pancreatite. Si ricorda che metronidazolo pu\u00f2 essere utilizzato per il trattamento della colite pseudomembranosa ma anche che raramente pu\u00f2 essere implicato come agente causale. Questi rari casi di colite pseudomembranosa metronidazolo indotta possono essere trattati con successo con vancomicina.\nIl trattamento con metronidazolo pu\u00f2 anche comportare la comparsa di orticaria, rash eritematoso, la sindrome di Stevens-Johnson, necrolisi epidermica tossica, vampate di calore, artralgie, malessere, febbre, prurito. Sono possibili effetti indesiderati ematologici quali leucopenia e neutropenia reversibile e trombocitopenia reversibile (rara).\nControindicazioni.\nIl farmaco \u00e8 controindicato nei soggetti con ipersensibilit\u00e0 nota al principio attivo o ad altri nitroimidazolo derivati oppure a uno qualsiasi degli eccipienti della formulazione farmaceutica. Nelle pazienti affetti da tricomoniasi metronidazolo \u00e8 controindicato nel primo trimestre di gravidanza."}
{"id": "2389181", "revid": "287204", "url": "https://it.wikipedia.org/wiki?curid=2389181", "title": "Basketbol'nij klub Ky\u00efv", "text": "Il B.K. Kiev (ucr. \"\u0411\u0430\u0441\u043a\u0435\u0442\u0431\u043e\u043b\u044c\u043d\u0438\u0439 \u043a\u043b\u0443\u0431 \u041a\u0438\u0457\u0432 - Basketbol'nij klub Kiev\"), \u00e8 una societ\u00e0 cestistica, avente sede a Kiev, in Ucraina. Fondata nel 1999, gioca nel campionato ucraino.\nDisputa le partite interne nel Meridian Sports Complex, che ha una capacit\u00e0 di 1.500 spettatori."}
{"id": "2389184", "revid": "4711", "url": "https://it.wikipedia.org/wiki?curid=2389184", "title": "BK Kiev", "text": ""}
{"id": "2389185", "revid": "4711", "url": "https://it.wikipedia.org/wiki?curid=2389185", "title": "BC Kiev", "text": ""}
{"id": "2389189", "revid": "198277", "url": "https://it.wikipedia.org/wiki?curid=2389189", "title": "Unione Sportiva Palermo 1962-1963", "text": "Questa voce raccoglie le informazioni riguardanti lUnione Sportiva Palermo nelle competizioni ufficiali della stagione 1962-1963.\nStagione.\nDopo uno dei migliori campionati della sua storia, ecco che arriva la deludente Serie A del Palermo, che concluder\u00e0 all'ultimo posto retrocedendo in Serie B. \n\u00c8 stata la seconda e ultima volta, dopo la stagione 1956-1957, che il club rosanero \u00e8 stato declassato tra i cadetti con l'ultima posizione finale.\nPer otto partite esterne, da -Palermo (3-1) con gol di Deasti a -Palermo (2-1) con gol di De Robertis, gli ospiti non hanno realizzato reti in trasferta: questa \u00e8 appunto l'annata in cui la societ\u00e0 siciliana totalizza il record negativo del minor numero di reti fuori casa (4).\nL'allenatore Fioravante Baldi (che non aveva ancora regolarizzato la sua posizione e ufficialmente la squadra era guidata da Ballico), dal 31 ottobre 1962 fino al 31 gennaio 1963, fu squalificato per ingiurie e minacce all'arbitro negli spogliatoi dopo la gara -Palermo (3-1).\nIn Coppa Italia non ha nemmeno un buon andamento, perch\u00e9 la squadra \u00e8 gi\u00e0 eliminata al Primo turno dal , che poi sostituir\u00e0 il retrocesso Palermo.\nProprio in un caso con i galletti, al termine della stagione 1962-1963 l'allora dirigente sportivo del Palermo Tot\u00f2 Vilardo venne squalificato a vita per un tentativo di illecito: chiese infatti all'arbitro Concetto Lo Bello di far vincere il Bari nell'ultima giornata del campionato di Serie B, in modo che una volta promossa la matricola pugliese comprasse il giocatore Jos\u00e9 Ferdinando Puglia, risanando le casse della societ\u00e0 rosanero.\nRosa.\nPresidente: Casimiro Vizzini"}
{"id": "2389190", "revid": "224230", "url": "https://it.wikipedia.org/wiki?curid=2389190", "title": "Societ\u00e0 napoletana di storia patria", "text": ""}
{"id": "2389191", "revid": "767487", "url": "https://it.wikipedia.org/wiki?curid=2389191", "title": "Automotrici leggere Macchifer", "text": "Le Macchifer sono automotrici a due assi del tipo \"Schienenbus\", costruite in Italia su licenza tedesca dalla Macchi di Varese, per il servizio su alcune ferrovie italiane in concessione.\nStoria.\nL'automotrice ha le sue origini progettuali in Germania e nasce dall'esigenza delle ferrovie tedesche appena uscite dal secondo conflitto mondiale di disporre di un rotabile automotore di basso costo, dalle caratteristiche \"spartane\" e di facile manutenzione nonch\u00e9 da costi di esercizio quanto pi\u00f9 bassi possibili. Questo venne individuato nell'automotrice a due assi, costruita dalla Uerdinger Maschinenfabrik che era a sagoma ridotta, monomotore e ad unico macchinista con due posti di guida e in grado di trainare un rimorchio pilota di analoghe dimensioni. Tra il 1950 e il 1958 ne vennero immatricolate come gruppo VT 95 oltre 500 unit\u00e0..\nNella prima met\u00e0 degli anni cinquanta la Macchi di Varese, gi\u00e0 impegnata nella costruzione di autobus, acquis\u00ec la licenza per produrre un tipo di \"Schienenbus\" adatto al mercato delle ferrovie secondarie italiane molte delle quali versavano in serie condizioni di disavanzo economico di esercizio. I rotabili vennero acquisiti in numero di 5 unit\u00e0 dalle Ferrovie Reggiane, che le immatricolarono come ALn 1201\u20131205 (con 2 rimorchi Rp 2001\u20132002), e di 2 unit\u00e0 dalle Ferrovie del Sud Est che le immatricolarono come Ad 21\u201322 (con le rimorchiate Rp 221\u2013222). Il servizio sulle due reti si concluse all'inizio degli anni ottanta sulla prima e intorno al 1985 sulla seconda. \u00c8 stata preservata solo l'unit\u00e0 ex ACT ALn 1204 che, restaurata a cura di alcune associazioni amatoriali, \u00e8 funzionante per servizi su ferrovie turistiche come la Ferrovia Basso Sebino; dal 2008 \u00e8 utilizzato dall'associazione \"Ferrovie Turistiche Camune\" per il trasporto di comitive turistiche sulla Rovato\u2013Iseo e sulla Brescia\u2013Iseo\u2013Edolo.\nCaratteristiche.\nLa struttura dell'automotrice \u00e8 essenziale; la cassa \u00e8 autoportante, in lamiere d'acciaio saldate e irrobustite da nervature e longheroni. \u00c8 vincolata mediante sospensioni a molla ad un telaio costituito anch'esso da longheroni di acciaio saldati che poggia su due sale dotate di cuscinetti a rulli e con sospensione a balestra. L'asse motore \u00e8 soltanto uno; la forza motrice \u00e8 fornita da un motore Diesel da 110\u00a0kW a 2000 g/m accoppiato mediante frizione idraulica ad un cambio elettromeccanico a sei marce. Tale semplice impostazione meccanica permette facilmente il telecomando dalla rimorchiata pilota che nelle \"Macchifer\" \u00e8 accoppiata mediante normale gancio di trazione e cavo elettrico di comando."}
{"id": "2389199", "revid": "1652635", "url": "https://it.wikipedia.org/wiki?curid=2389199", "title": "Ugo Rosin", "text": "Anche suo figlio Mauro ha militato come portiere in Serie A con le maglie di e .\nCarriera.\nHa esordito in Serie A con la maglia della il 15 gennaio 1956 in -Sampdoria (0-0). Con i blucerchiati ha disputato sette campionati di massima serie, fino al 1962.\nHa giocato in massima serie anche con la maglia del , e in Serie B col . Nella stagione 1965-1966 ha conquistato la promozione in Serie B nelle file del Savona.\nIn carriera ha collezionato complessivamente 103 partite in Serie A e 12 in Serie B."}
{"id": "2389200", "revid": "1573940", "url": "https://it.wikipedia.org/wiki?curid=2389200", "title": "Rasbora borapetensis", "text": "Rasbora borapetensis \u00e8 un pesce osseo d'acqua dolce appartenente alla famiglia Cyprinidae.\nDistribuzione e habitat.\nProviene dai bacini dei fiumi Chao Phraya e Mekong, nuota soprattutto negli affluenti minori.\nDescrizione.\n\u00c8 una specie di piccole dimensioni, infatti non supera i 6 cm. La colorazione \u00e8 pallida eccetto per una linea nera sormontata da una giallastra, orizzontali che terminano sul peduncolo caudale. Le pinne sono trasparenti eccetto la base della pinna caudale, rossa.\nBiologia.\nComportamento.\n\u00c8 una specie pacifica che nuota in banchi.\nAlimentazione.\nSi nutre di piccoli invertebrati acquatici, in particolare insetti, vermi e crostacei.\nRiproduzione.\n\u00c8 oviparo e la fecondazione \u00e8 esterna. Non ci sono cure nei confronti delle uova\nConservazione.\nQuesta specie \u00e8 comune e l'unico pericolo che potrebbe minacciarla, cio\u00e8 il degrado del suo habitat, non influisce particolarmente sulla popolazione. Quindi viene classificata come \"a rischio minimo\" (LC) dalla lista rossa IUCN."}
{"id": "2389202", "revid": "466539", "url": "https://it.wikipedia.org/wiki?curid=2389202", "title": "Vi presento Dorothy Dandridge", "text": "Vi presento Dorothy Dandridge (\"Introducing Dorothy Dandridge\") \u00e8 un film televisivo del 1999 diretto da Martha Coolidge e incentrato alla vita dell'attrice e cantante statunitense Dorothy Dandridge, interpretata da Halle Berry, vincitrice nel 2000 di un Golden Globe come migliore attrice protagonista.\nTrama.\nDorothy Dandridge, attrice e cantante statunitense, dagli albori al culmine della carriera, coronata nel 1954 dalla nomination agli Oscar come migliore attrice protagonista in \"Carmen Jones\", prima volta in assoluto per una persona di colore. Dalla sua controversa storia d'amore con Otto Preminger, regista che la aiut\u00f2 nella sua carriera, fino alla misteriosa morte che pose fine alla sua vita e al suo mito. \nProduzione.\nIl film \u00e8 basato sulla biografia \"Dorothy Dandridge : A Portrait in Black\", scritta da Earl Mills, manager della Dandridge per anni.\nDistribuzione.\nIl film, dopo una premi\u00e8re il 16 agosto a Cleveland, Ohio, \u00e8 andato in onda negli Stati Uniti il 21 agosto 1999 sul canale HBO.\nIn Italia \u00e8 stato trasmesso su Rai 2 il 30 maggio 2004. In seguito \u00e8 stato replicato pi\u00f9 volte anche sui canali Mediaset, usando il titolo alternativo \"Dorothy - Una pelle troppo scura\". \"Rising Star - Nascita di una stella\" \u00e8 invece il titolo usato per l'edizione in DVD distribuita da Universal Pictures nel 2005.\nPremi.\nGolden Globe 2000\nPremi Emmy 2000\nSatellite Awards 1999\nImage Awards 2000\nScreen Actors Guild Awards\nBlack Reel Awards 2000"}
{"id": "2389204", "revid": "24227655", "url": "https://it.wikipedia.org/wiki?curid=2389204", "title": "Rasbora dalla coda rossa", "text": ""}
{"id": "2389207", "revid": "24227679", "url": "https://it.wikipedia.org/wiki?curid=2389207", "title": "Alburnus alburnus thessalicus", "text": ""}
{"id": "2389208", "revid": "71433", "url": "https://it.wikipedia.org/wiki?curid=2389208", "title": "Introducing Dorothy Dandridge", "text": ""}
{"id": "2389209", "revid": "110157", "url": "https://it.wikipedia.org/wiki?curid=2389209", "title": "Melbourne Shuffle", "text": "Il Melbourne Shuffle \u00e8 uno stile di street dance nato nella scena underground di Melbourne, in Australia, alla fine degli anni Ottanta del XX secolo.\nStoria.\nAlla fine degli anni Ottanta, il Melbourne Shuffle inizi\u00f2 ad emergere come una danza originale e autonoma, aggiungendo pi\u00f9 movimenti delle mani rispetto agli stili precedenti (nati da una miscellanea di balli pi\u00f9 vicini alla danza irlandese, assieme al moonwalk, la jazz dance, ai nuovi balli afro-americani come la break dance, ecc.). All'iniziale scelta di ballare sulle note di musica metal/rock, fra i pionieri subentra l'interesse per i brani di genere trance e house.\nDalla fine degli Anni 90 si accresce la popolarit\u00e0 di un fenomeno di nicchia a movimento di street dance, specie tra i giovanissimi, influenzati dall'avvento della musica techno, hard trance e hardcore. Nascono cos\u00ec molte varianti e stili riconducibili alla danza e alla musica dei rave australiani (dall'olandese Jumpstyle al brasiliano \"Rebolation\", dal \"DnB step\" agli sviluppi della electro dance in Francia con il Tecktonik, o il \"Milky Way\"), ma i principali movimenti di tacco e punta del T-step restano la chiave di movimento dandogli il termine \"Melbourne Shuffle\". Fra i fondamentali espedienti tecnici del Melbourne Shuffle si ricordano il running man e le varianti del T-step, spesso riadattate per i vari tipi di musica elettronica che accompagnano le esibizioni. A questi \"trick\" si aggiungono altri movimenti delle mani e dei piedi, come il \"foot-dragging\" e gli \"spin\".\n I ballerini Pae &amp; Sarah compaiono nel video del singolo \"J'adore hardcore\" del gruppo tedesco Scooter. Nel gennaio 2011 i LMFAO lo hanno reso famoso, ballandolo in alcuni dei loro video dell'album \"Sorry for Party Rocking\", in tutto il mondo e, per la prima volta, anche in Italia.\nIn particolare, nell'estate del 2011 la canzone \"Party Rock Anthem\" dei LMFAO diventa un successo planetario. In Italia il brano viene inserito in spot pubblicitari e sigle, come quella della trasmissione Tamarreide, insistenti passaggi in rotazione alla radio, come nel caso di M2O. Gli speaker della trasmissione invitano gli ascoltatori ad inviare video di questo curioso ballo. L'attenzione cos\u00ec in alcuni casi si sposta dai LMFAO allo Shuffle. \nSi costituisce una prima comunity virtuale denominata \"Melbourne Shuffle Italia\" su Facebook, su modello del forum internazionale \"melbshuffle.com\", dove divulgare video di ballo, clip musicali e tutorial, in assenza di scuole di Shuffle italiana. Nei primi di giugno del 2012 si organizza il primo contest agonistico italiano con 14 partecipanti e una giuria selezionata fra i membri pi\u00f9 attivi della comunit\u00e0 telematica di shufflers italiani.\nCuriosit\u00e0.\nIl nome Melbourne Shuffle deriva dai deejay d'oltreoceano, dai frequentatori dei disco-party, dai media, che hanno cercato di definire questo fenomeno. In principio il quotidiano australiano The Age evidenzi\u00f2 che \u00e8 come guardare \"un incrocio tra la danza di un pollo e un robot che salta sui piedi\" per l'occhio inesperto, ma dal 1992 per i giovani australiani \u00e8 semplicemente un passo di danza, lo \"Shuffle\".\nPer poter scivolare meglio i ballerini a volte cospargono, solitamente di talco, il pavimento dove stanno ballando e alcuni aggiungono giri a 360 gradi o salti nei loro movimenti. Altri applicano un buon nastro di plastica sotto la suola delle scarpe.\nMedia.\nIl Melbourne shuffle rimase nella scena underground dalla sua nascita alla fine degli anni 80 fino agli anni 90. Il termine \"Melbourne shuffle\" venne registrato dai media quando i Sonic Animation di Rupert Keiller furono intervistati da \"Rage\" (programma musicale della tv australiana). Nell'intervista chiesero a Rupert cosa fosse il suo stile di danza unico e la sua risposta fu \"il Melbourne Shuffle\". Nel dicembre 2002, il quotidiano The Age parl\u00f2 di questo termine, con un articolo in prima pagina, cercando di dimostrare ci\u00f2 che era Melbourne Shuffle, per la prima volta, al grande pubblico.\nLo shuffle si \u00e8 diffuso anche in Malaysia e nel Brunei dove ci sono meetup e competizioni di questo ballo.\nGli 'shufflers' hanno preso consapevolezza della loro arte e della loro auto-espressivo stile di danza ed \u00e8 normale vederli ai rave party in Inghilterra, Germania, Malesia e Thailandia, dove possono danzare sulle spiagge di Koh Phang Ngan durante il Full Moon Beach Party. Anche internet \u00e8 stato un fattore di diffusione della conoscenza e dell'interesse per lo Shuffle.\nIl primo documentario dal titolo \"Melbourne Shuffler\" risale al 2005, diretto da Stephen Coles e da David e Michael Knispel.\nIl 6 settembre 2008 Network 10 (un network televisivo australiano), ha iniziato a riprendere filmati al Hard Style Dance (HSD) Nightclub per un nuovo documentario sulla Melbourne Shuffle.\nNel novembre 2008 \"So You Think You Can Shuffle\" \u00e8 il titolo di una competizione di video (in base al numero di visualizzazioni nella piattaforma YouTube), dove gli shufflers possono mostrare la loro abilit\u00e0 nel ballo. Dall'anno successivo la medesima gara ha inoltre iniziato a tenere meetups ufficiali e gare agonistiche in Australia e in Germania."}
{"id": "2389211", "revid": "71433", "url": "https://it.wikipedia.org/wiki?curid=2389211", "title": "Rising Star - Nascita di una stella", "text": ""}
{"id": "2389213", "revid": "599013", "url": "https://it.wikipedia.org/wiki?curid=2389213", "title": "Carlo Volpi", "text": "Carriera.\nHa esordito in Serie A con la maglia del il 16 luglio 1962 in SPAL-Palermo (1-0). Ha giocato in massima serie anche con le maglie di , Juventus (5 presenze in bianconero nella stagione 1967-1968) e Brescia, per complessive 115 presenze e 6 reti.\nHa totalizzato inoltre 271 presenze e 45 reti in Serie B nelle file di , , Mantova, Brescia, e , conquistando due promozioni in massima serie (col Mantova nella stagione 1965-1966 e col Brescia nella stagione 1968-1969)."}
{"id": "2389214", "revid": "767487", "url": "https://it.wikipedia.org/wiki?curid=2389214", "title": "Ariel Lin", "text": "Lin \u00e8 stata scoperta nel variet\u00e0 televisivo taiwanese \"Guess\", dove ha vinto la competizione \"Pretty Subway Girl\". Dopo essere apparsa in diversi drama televisivi taiwanesi nei primi anni del 2000, \u00e8 salita alla ribalta recitando nel ruolo di Yuan Xiang Qin nel popolare drama \"It Started With a Kiss\", insieme a Joe Cheng.\nLin ha avuto ulteriore successo nel drama \"Tokyo Juliet\", recitando nel ruolo di Lin Lai Sui insieme a Wu Chun e Simon Yam. Attualmente sta lavorando al drama \"Legend of the Condor Heroes\" (nel ruolo di Huang Rong, insieme a Hu Ge). Ha frequentato la National Chengchi University di Taiwan, laureandosi in lingua coreana. Lavorer\u00e0 ancora con Joe Cheng in una nuova serie televisiva dal titolo \"Love or Bread\"."}
{"id": "2389215", "revid": "228587", "url": "https://it.wikipedia.org/wiki?curid=2389215", "title": "Buzzecca", "text": "Biografia.\n\u00c8 ricordato dal poeta Antonio Pucci:\ne dal cronista Giovanni Villani:\nBuzecca era evidentemente una storpiatura toscana di un nome arabo, forse il sivigliano Abu Bakr Ibn Zuhair, noto per la sua bravura prima del 1232."}
{"id": "2389224", "revid": "729019", "url": "https://it.wikipedia.org/wiki?curid=2389224", "title": "Asbestosi", "text": "In medicina, l'asbestosi \u00e8 una malattia polmonare cronica conseguente all'inalazione di fibre di asbesto.\nI sintomi possono includere mancanza di respiro, tosse, respiro sibilante e dolore toracico. Le complicanze possono includere lo sviluppo del cancro del polmone, del mesotelioma e del cuore polmonare.\nL'asbestosi \u00e8 causata dall'inalazione delle fibre di amianto. Generalmente richiede un'esposizione relativamente ampia per un lungo periodo di tempo. Tali livelli di esposizione solitamente si verificano solo in coloro che lavorano con tali minerali. Vi sono preoccupazioni circa la salute per tutti i tipi di fibre di amianto. La diagnosi si basa su una storia di esposizione e sul ricorso a tecniche di imaging biomedico. L'asbestosi \u00e8 un tipo di fibrosi polmonare interstiziale.\nNon esiste un trattamento specifico. Le raccomandazioni possono includere la vaccinazione antinfluenzale, la vaccinazione pneumococcica, l'ossigenoterapia e lo smettere di fumare. Nel 2015, l'asbestosi ha colpito circa 157.000 persone e ha provocato 3.600 decessi. Nel tentativo di prevenire la malattia, l'utilizzo dell'amianto \u00e8 stato vietato in molti paesi.\nEziologia.\nL'asbesto (noto anche come amianto), grazie alle sue caratteristiche di resistenza meccanica, elettrica, chimica e termica, \u00e8 stato utilizzato ampiamente, fino a tempi recenti, nel campo dell'edilizia (cfr Eternit), dell'industria navale, ferroviaria, automobilistica, chimica, alimentare, metallurgica, delle materie plastiche, nonch\u00e9 in svariati campi come materiale antincendio. L'asbestosi, pertanto, rientra nel campo delle malattie professionali. Attualmente, estrazione, importazione e uso dell'asbesto sono stati proibiti in molti paesi (in Italia con la Legge n. 257/1992). I soggetti a rischio sono coloro che per motivi di lavoro vengono a contatto con quantit\u00e0 anche minime di fibre di asbesto, che possono manifestare la malattia anche diversi anni dopo l'esposizione. L'asbestosi \u00e8 particolarmente rilevante come fattore predisponente all'insorgenza dell'adenocarcinoma polmonare e del mesotelioma pleurico, in particolare nei soggetti fumatori.\nL'intensit\u00e0 di esposizione all'asbesto viene misurata in fibre/anno, una unit\u00e0 di misura non standard corrispondente al prodotto della concentrazione di fibre di asbesto di lunghezza superiore ai 5 \u00b5m per la durata del tempo di esposizione durante il lavoro e la durata totale della carriera lavorativa. Tale unit\u00e0 di misura non considera comunque la temperatura e lo stato di filtrazione dell'aria sul luogo di lavoro.\nIn Germania, la presenza di neoplasie polmonari e/o della laringe associata ad una dose cumulativa accertata di almeno 25 fibre/anno viene classificata come malattia professionale.\nPatogenesi.\nLe fibre di asbesto penetrano attraverso le vie respiratorie, in base alla loro lunghezza (fino a 50\u00a0\u00b5m) e al loro diametro: le fibre con diametro inferiore a 0,5\u00a0\u00b5m possono raggiungere gli alveoli polmonari. Le fibre depositate causano attivazione del sistema immunitario locale e provocano una reazione infiammatoria da corpo estraneo. I macrofagi fagocitano le fibre e stimolano i fibroblasti a produrre tessuto connettivo: conseguenza di ci\u00f2 \u00e8 lo sviluppo di una fibrosi interstiziale. Le fibre raggiungono inoltre la pleura, esercitando anche in questa sede la loro azione fibrogena e cancerogena.\nAnatomia patologica.\nIl quadro generale \u00e8 quello di una fibrosi estensiva, cui si accompagnano fenomeni enfisematosi e forte ispessimento pleurico. Nelle aree di fibrosi, localizzate inizialmente a livello dei lobi inferiori, a livello microscopico, \u00e8 possibile rilevare i \"corpuscoli dell'asbesto\", fibre di asbesto negli spazi aerei che vengono circondate da uno strato proteico ferroso di colore marrone. L'alveolite asbestosica si caratterizza, inoltre, per la presenza di macrofagi con citoplasma carico di emosiderina (\"siderociti\"), a seguito dell'inglobamento di eritrociti residuati dalle microemorragie causate dalle fibre. A livello pleurico la reazione alle fibre si manifesta con versamento (pleurite asbestosica benigna), fibrosi pleurica, calcificazione.\nClinica.\nLe lesioni sclerotiche interstiziali riducono l'elasticit\u00e0 del polmone, configurando il quadro clinico di una insufficienza ventilatoria di tipo restrittivo, con riduzione consensuale della capacit\u00e0 vitale (CV) e del Volume Espiratorio Massimo nel 1\u00ba Secondo (VEMS).\nI sintomi comprendono la difficolt\u00e0 a respirare dapprima sotto sforzo poi anche a riposo, il senso di costrizione toracica, tosse, decadimento delle condizioni generali di salute. Pu\u00f2 comparire un tumore polmonare o pleurico.\nDiagnosi.\nOltre che con l'evidenza clinica (dispnea, crepitii all'auscultazione specie a livello delle basi polmonari), l'asbestosi si diagnostica con radiografia toracica (presenza di placche pleuriche calcifiche, ispessimenti, addensamenti alveolari) o ancor meglio con una HRCT (TC ad alta risoluzione, specifica per lo studio del parenchima polmonare), con l'RM, con la ricerca dei corpuscoli di asbesto nell'espettorato, con le prove di funzionalit\u00e0 respiratoria (insufficienza ventilatoria restrittiva).\nDecorso, prognosi e terapia.\nAttualmente non esiste una terapia per l'asbestosi.\nLe manifestazioni cliniche pi\u00f9 eclatanti dell'asbestosi (insufficienza respiratoria o cardiorespiratoria) impiegano anni per manifestarsi: il carcinoma del polmone e il mesotelioma pleurico compaiono anche dopo trent'anni dall'iniziale esposizione all'asbesto (indipendentemente dalla diagnosi di asbestosi), hanno prognosi infausta e spesso vengono utilizzate solo terapie palliative a seconda della stadiazione del tumore stesso.\nLa prevenzione viene attuata con opportuni respiratori in presenza dell'amianto e un rigoroso screening dei lavoratori mediante periodiche radiografie del torace."}
{"id": "2389225", "revid": "287204", "url": "https://it.wikipedia.org/wiki?curid=2389225", "title": "Calcio Catania 2003-2004", "text": "Questa pagina raccoglie i dati riguardanti il Calcio Catania nelle competizioni ufficiali della stagione 2003-2004."}
{"id": "2389228", "revid": "320578", "url": "https://it.wikipedia.org/wiki?curid=2389228", "title": "Antidepressivo triciclico", "text": ""}
{"id": "2389237", "revid": "1915706", "url": "https://it.wikipedia.org/wiki?curid=2389237", "title": "Imipramina", "text": "L'imipramina \u00e8 un principio attivo della classe degli antidepressivi triciclici. L'effetto antidepressivo probabilmente \u00e8 dovuto al blocco della ricaptazione della noradrenalina nelle terminazioni nervose (potenziamento delle sinapsi adrenergiche), anche se \u00e8 presente un effetto molto lieve sulla ricaptazione della serotonina.\nIndicazioni.\nViene utilizzato come terapia contro depressioni di vario tipo e in caso di enuresi notturna.\nControindicazioni.\nControindicato in soggetti con cardiopatie gravi.\nEffetti indesiderati.\nFra gli effetti collaterali pi\u00f9 frequenti si riscontrano disturbi visivi, rash cutaneo, sincope, ipomania, cefalea, nausea, tachicardia."}
{"id": "2389240", "revid": "24228571", "url": "https://it.wikipedia.org/wiki?curid=2389240", "title": "Maria Teresa De Filippis", "text": ""}
{"id": "2389241", "revid": "80598", "url": "https://it.wikipedia.org/wiki?curid=2389241", "title": "Disques Vogue", "text": "La Vogue (denominazione sociale: Disques Vogue) \u00e8 una casa discografica francese fondata nel 1947.\nStoria.\nLa Vogue nacque nel 1947 a Villetaneuse su iniziativa dei produttori discografici L\u00e9on Cabat e Charles Delaunay.\nDivent\u00f2 in breve una delle pi\u00f9 note etichette francesi, lanciando artisti come Johnny Hallyday, Antoine, Christophe, Fran\u00e7oise Hardy, G\u00e9rard Jaffr\u00e8s, Jacques Dutronc e molti altri.\nNel 1972 venne ridisegnata l'etichetta dei dischi, affidando la grafica a Sonia Terk Delaunay pittrice e moglie di Robert Delaunay\nNegli anni ottanta \u00e8 stata acquistata dalla Sony BMG.\nLa distribuzione in Italia per molti anni \u00e8 stata curata dalla Jolly, con alcune emissioni pubblicate solo in Italia e cantate per lo pi\u00f9 in italiano.\nI dischi pubblicati.\nPer la datazione ci siamo basati sull'etichetta del disco, o sul vinile o, infine, sulla copertina; qualora nessuno di questi elementi avesse una datazione, ci siamo basati sulla numerazione del catalogo; se esistenti, abbiamo riportato oltre all'anno il mese e il giorno (quest'ultimo dato si trova, a volte, stampato sul vinile)."}
{"id": "2389245", "revid": "1924342", "url": "https://it.wikipedia.org/wiki?curid=2389245", "title": "Vaterpolo klub Partizan", "text": "Il Vaterpolo klub Partizan () \u00e8 una squadra di pallanuoto che ha sede a Belgrado, in Serbia. Il Partizan \u00e8 uno dei club pi\u00f9 importanti nella storia della pallanuoto a livello nazionale ed internazionale.\nCon 7 Euroleghe vinte \u00e8 la seconda societ\u00e0 europea pi\u00f9 titolata nella storia della pallanuoto assieme alla HAVK Mladost di Zagabria, dopo la A.S.D. Pro Recco che detiene il Record con 9 trionfi nella Coppa dei Campioni. Fa parte della polisportiva Sportsko Dru\u0161tvo Partizan. Il club \u00e8 supportato dai suoi tifosi, detti \"Grobari\".\nStoria.\nLa sezione di pallanuoto \u00e8 aperta nel 1946, poco dopo la creazione del club sportivo Partizan. La squadra maschile debutta nel campionato jugoslavo nel 1952, conquistando quattordici titoli in diciassette edizioni dal 1963 al 1979 e sei Coppe dei Campioni, prima di ripetere il titolo per tre volte negli anni ottanta. In questo periodo, solo il Mladost di Zagabria, e lo Jug di Ragusa riescono a competere col Partizan.\nNel 1986, per la partecipazione ai successi della Jugoslavia nella pallanuoto, il club \u00e8 stato decorato dell'Ordine al Merito per il popolo. Nel periodo della Serbia e Montenegro, dalla stagione 1991-1992 alla 2005-2006, ha vinto il campionato per due volte nel 1994 e nel 2002, e anche una Coppa delle Coppe nel 1991, due Supercoppa LEN nel 1991 e nel 2012 e una Coppa LEN nel 1998. Dal momento dell'istituzione del campionato di Serbia nella stagione 2006-07, ha vinto il titolo nelle prime cinque edizioni. Nel 2011 torna sul trono d'Europa vincendo l'Eurolega."}
{"id": "2389246", "revid": "1226", "url": "https://it.wikipedia.org/wiki?curid=2389246", "title": "Midworld", "text": ""}
{"id": "2389248", "revid": "125049391", "url": "https://it.wikipedia.org/wiki?curid=2389248", "title": "Katrin Cartlidge", "text": "Biografia.\nDopo aver iniziato la sua carriera come modella e attrice teatrale, nel 1982 appare nella celebre serie televisiva britannica ambientata a Liverpool \"Brookside\". Approdata al cinema nel 1987 con un ruolo nella commedia grottesca \"Mangia il ricco\", inizia un percorso professionale che la porta a collaborare con alcuni grandi registi del cinema europeo: Mike Leigh, per cui recita in \"Naked - Nudo\" (1993), \"Ragazze\" (1997) e \"Topsy-Turvy - Sotto-Sopra\" (1999), Lars von Trier, per il quale interpreta \"Le onde del destino\" (1996), Mil\u010do Man\u010devski, che la dirige in \"Prima della pioggia\", Leone d'oro al festival di Venezia (1994), e Danis Tanovi\u0107, per il quale recita in \"No Man's Land\", Oscar al miglior film straniero nel 2002. Muore prematuramente all'et\u00e0 di 41 anni per una complicazione legata a una polmonite e a una forma di setticemia."}
{"id": "2389252", "revid": "1543377", "url": "https://it.wikipedia.org/wiki?curid=2389252", "title": "Malahide", "text": "Malahide (in irlandese \"Mullach \u00cdde\") \u00e8 un centro abitato situato sulla costa orientale dell'Irlanda, circa 17 kilometri a nord di Dublino nella contea di Fingal.\nMonumenti e luoghi turistici.\nCastello di Malahide.\nIl Castello di Malahide \u00e8 stato utilizzato sia come fortezza sia come residenza privata per circa 800 anni. La famiglia dei Talbot vi ha vissuto per 791 anni dal 1185 al 1973, a parte un breve intervallo dal 1649 al 1660 .\nIl castello \u00e8 attorniato da un ampio terreno di circa 11 ettari compreso nel \"Malahide Demesne Regional Park\".\nInfrastrutture e trasporti.\nMalahide \u00e8 collegata al centro di Dublino tramite la DART, il servizio su rotaie municipale di Dublino (una sorta di metropolitana di superficie), linea che si ferma nel sobborgo grazie alla Malahide railway station.\nRete stradale.\nSi pu\u00f2 raggiungere Malahide in automobile percorrendo la R106, la R107, la R124, la M1 e la M50.\nTrasporti pubblici.\nA Malahide vi \u00e8 la stazione ferroviaria, capolinea dei treni della linea DART provenienti da Dublino, Bray, Greystones o Dun Laoghaire, e fermata di numerosi Commuter (o Railcar) diretti a Balbriggan, Drogheda o Dundalk.\nInoltre, quattro linee di autobus (32a, 32x, 42 e 102) collegano Malahide a Dublino e a numerosi paesi nei dintorni, come Swords, Sutton, Howth, Portmarnock, Baldoyle.\nCultura.\nMalahide dispone di un'attrezzata biblioteca pubblica."}
{"id": "2389253", "revid": "1543377", "url": "https://it.wikipedia.org/wiki?curid=2389253", "title": "Classe Redoutable", "text": "La classe Redoutable di grandi sommergibili oceanici, meno nota con la designazione di progetto classe da tonnellate, appartenne alla Marine nationale e fu costituita da trentuno esemplari, entrati progressivamente in servizio tra il 1925 e il 1937. Armati con undici tubi lanciasiluri in calibro 550\u00a0mm e 400\u00a0mm e caratterizzati da buona velocit\u00e0 anche subacquea, erano distinti in due gruppi: i primi 2 sommergibili erano del tipo \"M5\" e gli altri 29 del tipo \"M6\". Questo, a sua volta, si suddivideva in tre serie: \"Redoutable\" con 19 battelli, \"L'Espoir\" di 6 battelli e \"Agosta\" di altre sei unit\u00e0.\nSommergibili moderni all'epoca della loro progettazione, divennero rapidamente obsoleti all'inizio della seconda guerra mondiale, non potendo essere stati modernizzati in ragione delle condizioni dell'armistizio imposte alla marina del governo di Vichy. Dopo aver protetto l'Impero coloniale francese al servizio di Vichy dalle offensive britanniche a Dakar, Libreville o a Madagascar al prezzo di grosse perdite, i sommergibili della classe passarono agli Alleati dopo l'operazione Torch del novembre 1942. Escluso il , che si distinse in diverse operazioni attorno alla Corsica, i Redoutable rimasero ai margini della conflitto, principalmente in ragione degli importanti aggiornamenti effettuati negli Stati Uniti d'America tra il febbraio 1943 e il marzo 1945.\nAlla conclusione delle ostilit\u00e0 risult\u00f2 che 24 dei 31 esemplari erano stati affondati. I superstiti, tornati alla Marine nationale, furono adoperati nelle scuole d'addestramento fino al disarmo, occorso nel 1952.\nProgetto.\nA seguito della prima guerra mondiale, in parte causata dalla corsa agli armamenti navali, il trattato navale di Washington del 1922 impose alle nazioni una limitazione nel numero e nella dimensione delle loro navi di linea. Quindi la Francia punt\u00f2 sulle forze sommergibiliste per creare uno strumento essenziale di difesa delle proprie coste e del suo impero coloniale. Le alte sfere della Marine nationale suddivisero la futura flotta sottomarina in tre categorie fondamentali: grandi sommergibili da crociera oceanica; sommergibili costieri, per operare soprattutto nelle acque dell'Europa; e infine sommergibili posamine. La prima classe messa in cantiere, la Requin da tonnellate, dimostr\u00f2 per\u00f2 un'insufficiente velocit\u00e0 e, in linea generale, essi erano inferiori agli ultimi sommergibili tedeschi varati prima del 1918.\nLo stato maggiore della marina, dunque, ordin\u00f2 all'ingegnere generale del genio navale L\u00e9on Roquebert la progettazione di un tipo di sommergibili detti di grande crociera, cui affidare l'attacco alle navi avversarie, alle linee di comunicazione, la vigilanza delle basi nemiche e la protezione delle colonie; fu inoltre previsto che agissero come esploratori di squadra. Il 1\u00ba luglio 1924 il Consiglio superiore della Marine nationale adott\u00f2 il progetto \"M5\" per iniziali due sommergibili (\"Redoutable\", \"Vengeur\") che, l'anno successivo, fu migliorato e ridesignato progetto \"M6\" per altri ventinove esemplari. La principale differenza tra i due progetti risiedeva nel gruppo elettrogeno che, sugli M6, era stato soppresso dato che le batterie si ricaricavano attraverso l'uso dei motori Diesel in superficie. Questi sommergibili formarono, nel tempo, l'\u00e9lite della branca sottomarina della Marine nationale.\nCaratteristiche.\nI Redoutable erano lunghi 92,30 metri, larghi al massimo 8,10 metri e avevano un pescaggio di 4,40 metri; la profondit\u00e0 massima raggiungibile era di 80 metri, bench\u00e9 molte unit\u00e0 come l\"Archim\u00e8de\" riuscirono a toccare i 120 metri. Il dislocamento in superficie era di tonnellate e in immersione di tonnellate. In superficie la propulsione era assicurata da due motori Diesel, forniti in tre diversi modelli: sugli M5 erogavano una potenza totale di \u00a0shp, sui primi M6 \u00a0shp e, infine, \u00a0shp dall\"Agosta\" in poi. Era possibile raggiungere una velocit\u00e0 massima di 18,6 nodi (35,34\u00a0km/h). Questi motori erano stati costruiti dall'impresa svizzera Sulzer, ma non tutti gli esemplari ne erano dotati; infatti il \"Pasteur\", il \"Poncelet\", l\"Archim\u00e8de\", l\"Achille\", l\"Ajax\", l\"Argo\", il \"Prom\u00e9th\u00e9e\", il \"Pers\u00e9e\" e \"Le Centaure\" erano stati equipaggiati con propulsori Schneider et Cie. In immersione la propulsione elettrica Alsthom di \u00a0shp permetteva di arrivare alla velocit\u00e0 di 10 nodi. Il raggio d'azione in superficie ammontava a miglia alla velocit\u00e0 di 10 nodi ( chilometri a 19\u00a0km/h), oppure a miglia alla velocit\u00e0 di 7 nodi ( chilometri a 13,3\u00a0km/h); in immersione, invece, l'autonomia crollava a 100 miglia alla velocit\u00e0 di 5 nodi ( chilometri a 9,5\u00a0km/h). Le comunicazioni radio erano assicurate da un'antenna bassa, passante da prua a poppa, e un'antenna alta, alzata tra i due alberi telescopici.\nI Redoutable godevano di un'importante potenza di fuoco. L'armamento primario era articolato su un totale di undici tubi lanciasiluri: quattro da 550\u00a0mm a prua, un'installazione tripla, esterna e brandeggiabile da 550\u00a0mm dietro la torretta e un secondo impianto quadruplo, a poppa, costituito da due bocche da fuoco da 550\u00a0mm e due da 440\u00a0mm. I siluri da 550\u00a0mm erano destinati alle navi militari o ai bersagli pi\u00f9 grossi, mentre gli ordigni da 400\u00a0mm erano stati pensati per affondare le navi pi\u00f9 piccole. I siluri utilizzati erano propulsi ad aria compressa fino a 44 nodi, con spoletta a impatto. Essi lasciavano per\u00f2 una scia di bolle in superficie, che li segnalava distintamente permetteva agli obiettivi di evitarli o alle navi di scorta di localizzare il sommergibile. Come dotazione secondaria i battelli disponevano di un cannone da 100\u00a0mm, sul ponte davanti alla torretta, e di due mitragliatrici pesanti Hotchkiss Mle 1929 da 13,2\u00a0mm, accoppiate su un singolo affusto con traguardo di puntamento unico. Pensate per la difesa contraerea, si trovavano dietro l'albero di navigazione.\nL'immersione rapida dei Redoutable richiedeva dai 30 ai 40 secondi e, in genere, si trattava di sommergibili con buone doti nautiche, sia in superficie che in immersione. Tuttavia i morti Diesel, elettrici e le barre di immersione erano molto rumorosi. Erano stati equipaggiati con tre periscopi - un periscopio d'attacco, un periscopio di sorveglianza e un periscopio di emergenza - e di un gruppo di idrofoni. La loro abitabilit\u00e0 era stata abbastanza sacrificata e i marinai praticavano \"la cuccetta calda\": 2 cuccette per 3 uomini. Spazi di immagazzinaggio viveri e ventilazione erano del pari insufficienti."}
{"id": "2389257", "revid": "1543377", "url": "https://it.wikipedia.org/wiki?curid=2389257", "title": "E zuo ju zhi wen", "text": "E zuo ju zhi wen (caratteri cinesi: \u60e1\u4f5c\u5287\u4e4b\u543b; titolo internazionale: It Started With a Kiss) \u00e8 una serie televisiva di Taiwan trasmessa originariamente su China Television e Gala Television dal 25 settembre 2005 al 12 febbraio 2006. La serie \u00e8 tratta dai primi 10 volumi del manga giapponese \"Itazura na Kiss\" (\u30a4\u30bf\u30ba\u30e9\u306aKiss) di Kaoru Tada; del cast facevano parte come protagonisti i celebri Joe Cheng e Ariel Lin. \nDopo lo strepitoso successo di \"It Started With a Kiss\", che termina quando i due ragazzi si sposano, iniziarono subito le riprese del sequel, \"They Kiss Again\", che racconta la vita dei due dopo il loro matrimonio: fu trasmesso sempre su CTV e GTV dal 16 dicembre 2007 al 27 aprile 2008.\nTrama.\nYuan Xiang Qin (Ariel Lin) \u00e8 una studentessa di scuola superiore pasticciona, ingenua, ma ottimista. Sin da quando ha incontrato Jiang Zhi Shu (Joe Cheng) all'orientamento per le matricole, si \u00e8 innamorata di quel genio con un quoziente d'intelligenza di 200. Dopo due anni in cui ha avuto una cotta per lui, finalmente trova il coraggio di confessargli il suo amore a scuola con una lettera d'amore. Zhi Shu per\u00f2 non ne rimane impressionato, e Xiang Qin viene lasciata sola in pubblica umiliazione davanti all'intera scuola.\nQuello stesso pomeriggio, la nuova casa nella quale aveva trasclocato con suo padre crolla a casa di un terremoto di piccole proporzioni. Lei e suo padre rimangono senza casa, poich\u00e9 non avevano previsto di pagare un'assicurazione adeguata per casi di terremoto. Fortunatamente, un vecchio amico di suo padre conosciuto al college decide di dar loro una mano, e li invita a vivere con lui. Xiang Qin viene cos\u00ec a sapere che il gentilissimo Zio Li \u00e8 in realt\u00e0 il padre di Jiang Zhi Shu.\nA causa di questo inaspettato svolgersi degli eventi, Zhi Shu e Xiang Qin si trovano a vivere sotto lo stesso tetto. La madre di Zhi Shu aspira a vederli insieme, cos\u00ec persuade Zhi Shu a diventare il tutor personale di Xiang Qin e nel frattempo scatta numerose foto della coppia. Zhi Shu rimane freddo nei confronti di Xiang Qin, poich\u00e9 pensa che lei sia una delle persone pi\u00f9 stupide che abbia mai incontrato, e rifiuta di parlare a scuola. Durante lo svolgimento della serie, Zhi Shu si scioglie lentamente verso Xiang Qin, che prova in tutti modi a migliorare il suo rendimento scolastico per lui, mentre i due hanno a che fare con rivali in amore, il pensiero del loro futuro, e la loro relazione.\nAdattamento nelle Filippine.\nQuando la serie \u00e8 stata messa in onda nelle Filippine nel 2006, ai personaggi sono stati dati nomi occidentali, cosicch\u00e9 \"Jiang Zhi Shu\" \u00e8 diventato \"Michael\", e \"Yuan Xiang Qin\" \u00e8 diventata \"Jeannie\". \u00c8 stata una delle telenovela asiatiche con lo share di ascolti pi\u00f9 alto durante il periodo di diffusione. \u00c8 stata messa in onda sul canale ABS CBN.\nMesse in onda internazionali.\nLa ABS-CBN \u00e8 stata tentata a comprare i diritti della serie televisiva e fare un adattamento in pinoy, a causa della popolarit\u00e0 raggiunta dalla produzione.\nLa serie \u00e8 andata in onda sul canale cinese Talentvision, in Canada.\nLa serie \u00e8 andata in onda anche nella Corea del Sud nel marzo del 2007, nel canale via cavo Drama-Plus Channel della rete SBS. Grazie alla sua popolarit\u00e0, i drama taiwanesi in generale hanno iniziato ad acquisire una certa importanza nel mercato sudcoreano."}
{"id": "2389259", "revid": "297745", "url": "https://it.wikipedia.org/wiki?curid=2389259", "title": "Ausiliatrice", "text": ""}
{"id": "2389260", "revid": "293377", "url": "https://it.wikipedia.org/wiki?curid=2389260", "title": "Nieder\u00f6sterreichischer Fussballverband", "text": "La Nieder\u00f6sterreichischer Fussballverband \u00e8 la federazione calcistica dello stato federato austriaco della Bassa Austria. Fondata nel 1911, \u00e8 la pi\u00f9 antica delle 9 federazioni regionali che compongono la \u00d6FB.\nOrganizza ogni anno un proprio campionato e una coppa riservati alle squadre affiliate, che sono 519, come nessun'altra federazione regionale austriaca.\nStoria.\nRisale al 1891 la prima partita disputata sul suolo austriaco, al \"Kaiser-Franz-Josef-Obergymnasium\" di Baden bei Wien, per la quale furono utilizzate le \"Rugby Rules\". Negli anni seguenti l'attivit\u00e0 si evolse rapidamente: nel 1893 viene tradotto il regolamento, l'anno successivo nasce il primo club, il First Vienna e, nel 1911, viene fondata la Nieder\u00f6sterreichischer Fussballverband, che organizza il primo campionato di calcio in Austria.\nNella stagione 1914-1915 organizza anche la prima edizione della Nieder\u00f6sterreichischen-Cup.\nFino al 1923 la Nieder\u00f6sterreichischer Fussballverband controllava di fatto il campionato nazionale, poich\u00e9 la citt\u00e0 di Vienna era capoluogo della regione, e non era ancora stata costituita in \"land\" autonomo. Con la separazione della Wiener Fu\u00dfball-Verband le squadre viennesi disputarono il campionato professionistico (il primo del continente europeo), e la N\u00d6FV organizz\u00f2 un torneo minore, a livello regionale e amatoriale.\nDal 1929 al 1937 le squadre campioni si qualificavano per il campionato austriaco di calcio amatoriale. Con l'Anschluss le strutture della N\u00d6FV furono inquadrate in quelle tedesche, fino al 1945. Tra il 1946 e il 1948 il campionato della Bassa Austria funge da secondo livello del calcio nazionale, al di sotto della Staatsliga. Con la nascita della Regionalliga la 1. Nieder\u00f6sterreichische Landesliga diventa il quarto livello del campionato nazionale.\nStruttura dei campionati.\nMaschili.\n1. N\u00d6N-Landesliga.\nIl massimo campionato regionale \u00e8 composto da un girone unico di 16 squadre, la vincente \u00e8 promossa in Regionalliga Ost, retrocesse le ultime due.\n2. Landesliga.\nSuddivisa in due gironi (\"West\" e \"Ost\") da 15 squadre ciascuno, le vincenti sono promosse nella categoria superiore, retrocessa l'ultima classificata di ciascun gruppo.\nGebietsliga.\nSuddivisa in quattro gironi da 14 squadre ciascuno. Ottiene la promozione la squadra vincitrice del rispettivo raggruppamento, retrocede l'ultima classificata.\n1. Klasse.\nSuddivisa in otto gironi, di cui sei da 14 e due da 16 squadre l'uno; promosse le vincitrici e retrocesse le ultime due classificate di ciascun gruppo.\n2. Klasse.\nSuddivisa in 18 gironi, con un numero di squadre variabile da 16 a 11 (con prevalenza di gironi a 14 squadre), dovuto al rispetto di criteri di vicinoriet\u00e0.\n3. Klasse.\nIl livello pi\u00f9 basso della N\u00d6FV \u00e8 suddiviso in due gironi, che per la stagione 2008-2009 sono l'uno di 12 e l'altro di 11 squadre.\nFemminile.\nN\u00d6N Frauenliga.\nGirone unico di 9 squadre. La vincitrice accede agli spareggi per la promozione in Frauen 2. Liga.\nFrauen Gebietsliga.\nLa categoria si compone di quattro gironi da 12, 9, 8 e 10 squadre ciascuno. Le vincitrici spareggiano per la promozione in Frauenliga."}
{"id": "2389261", "revid": "1543377", "url": "https://it.wikipedia.org/wiki?curid=2389261", "title": "Saga Genji", "text": "Saga Genji \u00e8 il nome con il quale \u00e8 conosciuto un ramo della famiglia imperiale giapponese, fiorito durante il periodo Heian.\nIl nome del clan nacque come un \"kabane\", titolo onorifico concesso da alcuni imperatori ad alcuni discendenti della famiglia imperiale che non avevano diritto alla successione. Le varie linee prendono il nome dall'imperatore da cui il kabane venne concesso, e si dividono perci\u00f2 in Saga Genji, Seiwa Genji, Murakami Genji, Uda Genji, Daigo Genji, e cos\u00ec via.\nNel caso del ramo Saga Genji esso deriva da Makoto (sec. IX), figlio dell'imperatore Saga."}
{"id": "2389262", "revid": "287204", "url": "https://it.wikipedia.org/wiki?curid=2389262", "title": "Basketbolen klub Cherno More Varna", "text": "Il B.K. Cherno More Varna, \u00e8 una societ\u00e0 cestistica, parte della polisportiva omonima, avente sede a Varna, in Bulgaria. Fondata nel 1947, gioca nel campionato bulgaro.\nDisputa le partite interne nel Palazzo della cultura e dello sport, che ha una capacit\u00e0 di spettatori."}
{"id": "2389263", "revid": "647919", "url": "https://it.wikipedia.org/wiki?curid=2389263", "title": "BC Cherno More Varna", "text": ""}
{"id": "2389265", "revid": "547034", "url": "https://it.wikipedia.org/wiki?curid=2389265", "title": "Matthew Goss", "text": "Professionista dal 2007 al 2016, su strada vinse due tappe al Giro d'Italia e la Milano-Sanremo 2011, mentre su pista si aggiudic\u00f2 un titolo mondiale nell'inseguimento a squadre.\nCarriera.\n2005-2006: i successi su pista e gli esordi su strada.\nNativo della Tasmania, fino all'et\u00e0 di sedici anni pratic\u00f2 football australiano, lo sport nazionale del suo paese, ricoprendo il ruolo di rover. Solo in un secondo momento decise di dedicarsi al ciclismo, su consiglio dell'amico Wesley Sulzberger: inizi\u00f2 cos\u00ec su pista, come molti suoi connazionali, la propria carriera nelle due ruote, specializzandosi soprattutto nell'inseguimento.\nNel febbraio del 2005, appena diciannovenne, si laure\u00f2 campione australiano open nell'inseguimento a squadre con il quartetto tasmaniano; si aggiudic\u00f2 poi, in marzo, anche la medaglia di bronzo \u2013 nella medesima specialit\u00e0 \u2013 ai campionati del mondo di Los Angeles. Dopo la vittoria ottenuta, sempre nell'inseguimento a squadre, nel novembre 2005 a Mosca in una prova di Coppa del mondo, all'inizio del 2006 Goss biss\u00f2 il titolo nazionale a squadre; in aprile ottenne infine, in quartetto con Peter Dawson, Mark Jamieson e Stephen Wooldridge, la vittoria pi\u00f9 importante, la medaglia d'oro nell'inseguimento ai campionati del mondo di Bordeaux.\nParallelamente ai successi su pista, Goss inizi\u00f2 la carriera su strada. Nel 2006 entr\u00f2 tra le file della Southaustralia.com-AIS, formazione patrocinata dall'Australian Institute of Sport, e si trasfer\u00ec in Europa, precisamente a Castronno, in Italia \u2013 ove l'istituto ha base europea per quanto concerne il ciclismo \u2013 cominciando a partecipare alle maggiori competizioni dedicate agli Under-23. Gi\u00e0 quell'anno consegu\u00ec numerosi risultati di rilievo, soprattutto in Italia, come testimoniano i successi nel Gran Premio Liberazione, in una tappa del Giro delle Regioni e in una del Giro d'Italia dilettanti, e i piazzamenti nella Coppa Citt\u00e0 di Asti e nel Trofeo Citt\u00e0 di Brescia, ma anche in Spagna, con due tappe vinte alla Vuelta a Navarra.\n2007-2010: i primi anni da professionista.\nPass\u00f2 professionista all'inizio del 2007 con il Team CSC, squadra danese diretta da Bjarne Riis. Al primo anno da \"pro\" vinse una tappa al Tour of Britain e l'Eindhoven Team Time Trial, cronosquadre inserita nel calendario UCI ProTour, e concluse secondo al Philadelphia International Championship e terzo alla Delta Profronde. L'anno dopo si ripet\u00e9 con un successo al Tour of Britain, facendo inoltre sua una tappa allo Herald Sun Tour, in Australia; dimostr\u00f2 comunque qualit\u00e0 anche in terreni pi\u00f9 selettivi come il pav\u00e9, piazzandosi terzo nella Kuurne-Bruxelles-Kuurne, semi-classica belga.\nNel 2009, sempre tra le file della formazione di Riis, si conferm\u00f2 nelle gare del Nord: vinse infatti la Parigi-Bruxelles e due tappe del Tour de Wallonie, e chiuse al secondo posto in volata il Grand Prix de Denain e al terzo la prestigiosa Gand-Wevelgem. Nel 2010 si trasfer\u00ec al Team HTC-Columbia. Il 16 maggio dello stesso anno vinse la nona tappa del Giro d'Italia, quella con arrivo a Cava de' Tirreni, superando Filippo Pozzato e Tyler Farrar. Il mese dopo fece suo il Philadelphia International Championship; poi, in agosto, vinse una tappa al Giro di Danimarca e, soprattutto, il Grand Prix de Ouest-France battendo in volata Tyler Farrar e Yoann Offredo.\n2011: la vittoria alla Sanremo e l'argento mondiale.\nSempre sotto contratto con il Team HTC, inizi\u00f2 la stagione 2011 in patria, vincendo due criterium della serie del Jayco Bay Cycling Classic. Ai campionati australiani su strada concluse secondo nella prova in linea, battuto da Jack Bobridge, prima di tornare al successo al Cancer Council Classic e nella prima tappa del Tour Down Under. In febbraio fece sua una tappa al Tour of Oman, mentre in marzo ottenne il successo in volata nella terza frazione della Parigi-Nizza, quella con arrivo a Nuits-Saint-Georges. Il 19 marzo si aggiudic\u00f2 quindi la Milano-Sanremo, regolando allo sprint Fabian Cancellara, Philippe Gilbert e gli altri cinque attaccanti di giornata; divenne in tal modo il primo vincitore extraeuropeo della \"Classicissima di primavera\".\nTorn\u00f2 al successo dopo due mesi, in maggio, facendo sua una tappa del Tour of California. Dopo aver corso il Tour de France e, senza particolari risultati, la Vuelta a Espa\u00f1a, il 25 settembre 2011 Goss conquist\u00f2 la medaglia d'argento nella prova in linea dei campionati del mondo su strada di Copenaghen: quel giorno unico a batterlo, nella volata che decise la corsa, fu il britannico Mark Cavendish. Al termine della stagione venne nominato terzo miglior giovane dell'anno dalla giuria del V\u00e9lo d'Or.\nGli ultimi anni.\nPer la stagione 2012 si trasfer\u00ec alla neonata formazione ProTour australiana Orica-GreenEDGE. Alla Tirreno-Adriatico vest\u00ec per due giorni la maglia di leader della classifica generale dopo aver tagliato per primo il traguardo della cronometro a squadre. In aprile ottenne quattro secondi posti di tappa al Giro di Turchia, mentre nel mese seguente corse al Giro d'Italia: qui, dopo il secondo posto nella tappa in linea di Herning, in Danimarca, ottenne la prima vittoria stagionale aggiudicandosi allo sprint la terza frazione a Horsens. L'anno dopo, ancora in maglia Orica, vinse allo sprint la tappa di Indicatore alla Tirreno-Adriatico e si piazz\u00f2 terzo nella tappa di Margherita di Savoia al Giro d'Italia; al Tour de France 2013 contribu\u00ec inoltre al successo del suo team nella cronometro a squadre di Nizza.\nDopo un 2014 povero di risultati, eccetto un secondo posto di tappa allo Herald Sun Tour e un identico piazzamento di tappa alla Parigi-Nizza, nel 2015 si trasfer\u00ec alla MTN-Qhubeka, squadra sudafricana rinominata in Dimension Data per il 2016. Nelle due stagioni con la formazione africana non ottenne successi, e per il 2016 si accas\u00f2 presso la ONE Pro Cycling, squadra britannica Professional Continental. Anche nel 2016 non riusc\u00ec per\u00f2 a primeggiare, e nel settembre dello stesso anno annunci\u00f2 il suo ritiro dal ciclismo professionistico, pur essendo solo ventinovenne, affermando di non avere pi\u00f9 motivazioni come un tempo."}
{"id": "2389267", "revid": "263989", "url": "https://it.wikipedia.org/wiki?curid=2389267", "title": "Matthew Harley Goss", "text": ""}
{"id": "2389270", "revid": "647919", "url": "https://it.wikipedia.org/wiki?curid=2389270", "title": "Cherno More IG Varna", "text": ""}
{"id": "2389271", "revid": "1318658", "url": "https://it.wikipedia.org/wiki?curid=2389271", "title": "Nortriptilina", "text": "La nortriptilina \u00e8 un farmaco appartenente alla classe degli Antidepressivi triciclici (TCA). La classe degli antidepressivi triciclici \u00e8 stata la pi\u00f9 utilizzata fino all'introduzione degli SSRI negli anni ottanta e novanta. Tutti gli antidepressivi triciclici hanno in comune nella struttura chimica il nucleo iminodibenzile (triciclico). L\u2019effetto generale dei TCA \u00e8 dato dall\u2019inibizione del riassorbimento, a livello della terminazione presinaptica, delle ammine normalmente rilasciate durante la depolarizzazione del neurone noradrenergico, serotoninergico ed eventualmente dopaminergico.\nLa nortriptilina \u00e8 il metabolita attivo della amitriptilina e differisce da essa solo per un gruppo metilico nella catena laterale. Infatti, l'amitriptilina \u00e8 un'ammina terziaria, mentre la nortriptilina \u00e8 un'ammina secondaria. L'azione della nortriptilina consiste esclusivamente nell'inibizione della ricaptazione della noradrenalina, un neurotrasmettitore del sistema nervoso.Come conseguenza si avr\u00e0 una maggiore quantit\u00e0 di neurotrasmettitore, il quale persister\u00e0 pi\u00f9 a lungo a livello della terminazione sinaptica, e potr\u00e0 agire in modo pi\u00f9 prolungato su quelli che sono i recettori post sinaptici quali i \u03b21-adrenergici e i serotoninergici 5-HT2. Il primo effetto studiato, ovvero l\u2019incremento del persistere dei neurotrasmettitori, coincide perfettamente con la vecchia teoria per la quale la depressione \u00e8 descritta come una mancanza di neurotrasmettitori di tipo tonico-attivatori. La terapia con questo farmaco pu\u00f2 richiedere tempo, infatti gli effetti desiderati compaiono dopo due-tre settimane dall\u2019inizio del trattamento. L\u2019esito antidepressivo \u00e8 tardivo, mentre gli effetti indesiderati sono immediati. Questo accade perch\u00e9 nel giro di due-tre settimane si ha una modulazione dell\u2019assetto neuronale, con formazione di nuove sinapsi, per attivazione della risposta CREB del fattore neurotrofico cerebrale o per un processo di desensibilizzazione recettoriale (in particolare della noradrenalina). \u00c8 probabile che ci sia una desensibilizzazione dei recettori presinaptici (autorecettori come 5-HT1), e questo potrebbe spiegare la comparsa ritardata dell\u2019effetto antidepressivo.Questo farmaco viene utilizzato poco nel trattamento della depressione, la causa dell'abbandono come agente terapeutico risiede nella scarsa tollerabilit\u00e0 rispetto agli antidepressivi di nuova generazione, nella carente praticit\u00e0 e nell'alto rischio di morte in seguito a sovradosaggio. Altri usi clinici della nortriptilina sono il trattamento di sindromi dolorose come la fibromialgia, le neuropatie e la cefalea, viene poi impiegata per curare l'enuresi e l'insonnia.\nStruttura chimica.\nLa nortriptilina \u00e8 un composto triciclico la cui struttura chimica \u00e8 data da un dibenzocicloeptadiene generatosi a partire dalla fusione dei tre anelli legati insieme alla corrispondente catena laterale. Il suo nome IUPAC \u00e8 3-(10,11-diidro-5H-dibenzo[a,d][7]annulen-5-ilidene)-\"N\"-metil-1-propanammina. Essendo un'ammina, sotto forma di base coniugata (base libera,deprotonata),presenta formula chimica &lt;chem&gt;C19H21N1&lt;/chem&gt;avente peso molecolare pari a 263,37 g/mol.\nCaratteri chimico-fisici ed organolettici.\nTrattasi di una polvere bianco-biancastra dall'odore caratteristico e dal sapore prettamente amaro. La sua temperatura di fusione si appresta ad essere compresa tra i 215 - 220 \u00b0C. Circa la sua solubilit\u00e0, la nortriptilina \u00e8 solubile in rapporto 1:50 in acqua, in rapporto 1:5 in cloroformio e in rapporto 1:10 in etanolo. Risulta essere insolubile in etere e nella maggior parte degli altri solventi organici. Una soluzione acquosa 1% di nortriptilina ha un pH di circa 5, debolmente acido. La nortriptilina \u00e8 una molecola termosensibile e pertanto occorre proteggerla dalla luce e conservarla in contenitori ermetici.\nIndicazioni terapeutiche.\nLa nortriptilina cloridrato viene somministrata per generare sollievo in seguito ai tipici sintomi da depressione. Ha un'azione pi\u00f9 diretta nelle depressioni endogene in quanto sono pi\u00f9 facilmente alleviabili rispetto ad altri disturbi depressivi. Inoltre, la nortriptilina pu\u00f2 essere somministrata per il trattamento delle enuresi notturne nei bambini, nel trattamento della nausea e vomito scaturiti dai cicli chemioterapici a cui si \u00e8 sottoposti in caso di patologie tumorali e infine viene somministrata anche nel caso di attacchi di panico ripetuti e nell'orticaria.\nFarmacodinamica.\nLa nortriptilina, a differenza degli altri antidepressivi triciclici, inibisce esclusivamente la ricaptazione della noradrenalina. Infatti, i triciclici a struttura amminica secondaria, come la desipramina e la nortriptilina, sono selettivi per il trasportatore del NET (\"norepinephrine transporter\"). La nortriptilina blocca i recettori pre-sinaptici della noradrenalina, e lo fa inibendo la ricaptazione di questo neurotrasmettitore che rimane bloccato nel bottone sinaptico del sistema nervoso centrale (SNC). Inoltre si lega ai recettori alpha-adrenergici, istaminergici e colinergici. Il trattamento a lungo termine con nortriptilina causa downregulation dei recettori adrenergici per la continua stimolazione di questi ultimi.\nFarmacocinetica.\nLa nortriptilina viene somministrata per via orale ed \u00e8 facilmente e completamente assorbita dal tratto gastrointestinale. La sua biodisponibilit\u00e0 orale \u00e8 del 45-80% per la presenza di un marcato effetto di primo passaggio. Una volta raggiunto il sangue si lega alle plasmaproteine per il 93-95% e ha un'emivita plasmatica di eliminazione di 18-93 h, pi\u00f9 lunga dell'amitriptilina. Il picco plasmatico si manifesta dopo 7.5-8 h dalla somministrazione. Il suo metabolismo \u00e8 per la maggior parte epatico: si hanno inizialmente demetilazione ed idrossilazione, con successiva coniugazione con acido glucuronico. Il principale metabolita \u00e8 la 10-idrossi-nortriptilina, ma a livello plasmatico \u00e8 presente per lo pi\u00f9 come nortriptilina immodificata. L'eliminazione avviene per via renale sotto forma del metabolita, coniugato e non, 10-idrossi-nortriptilina, per pi\u00f9 del 50%. La rimanente percentuale viene eliminata con la bile.\nControindicazioni.\nControindicato in soggetti con cardiopatie gravi, in caso di qualsiasi grado di blocco della conduzione cardiaca o disturbi del ritmo cardiaco ed insufficienza coronarica. E\u2019 controindicato nei casi di: glaucoma; avvelenamento acuto da barbiturici; ipertrofia prostatica; trattamento concomitante con anti-MAO (inibitori della monoamino-ossidasi). Inoltre, \u00e8 controindicata l'assunzione del farmaco contemporanea ad assunzione di alcool in quanto vengono potenziati gli effetti sedativi dello stesso.\nPosologia.\nNel caso di trattamento di depressione negli adulti si inizia la cura con un dosaggio basso e si incrementa se necessario fino ai 75-100 mg al giorno, suddivisi in due dosi o come singola dose per un massimo di 150 mg giornalieri. Per quanto riguarda la depressione precoce negli adolescenti, invece, i 30-50 mg possono essere dilazionati in due dosi o in un'unica dose giornaliera. Infine,nel caso di assunzione per la cura di enuresi notturna \u00e8 opportuno sapere che la somministrazione deve avvenire circa 30 minuti prima di coricarsi. Gli effetti terapeutici antidepressivi si manifestano non prima dei primi 10-15 giorni di somministrazione, durante i quali si pu\u00f2 incorrere nel rischio di probabile suicidio dal momento in cui l'azione sull'inibizione psicologica prevale (\u00e8 pi\u00f9 rapida) rispetto a quella sulla depressione. La somministrazione per via endovenosa (sotto forma di infusione lenta) consente una pi\u00f9 rapida comparsa degli effetti antidepressivi ma, comporta effetti collaterali molto pi\u00f9 pronunciati.\nQuadro del sovradosaggio.\nIl quadro del sovradosaggio della nortriptilina \u00e8 conforme a quello da intossicazione da clomipramina. I primi segni di intossicazione compaiono con 500 mg per \"os\" nell'adulto e con 5 mg/kg nel bambino. Il rischio di morte aumenta con 1500 mg per \"os\" nell'adulto e con 70 mg/kg nel bambino. Attualmente non esiste un antidoto specifico. \nLa dose letale 50 (DL50), ossia la dose somministrata in una sola volta, in grado di uccidere il 50% delle cavie, nel topo \u00e8 di 27 mg/kg per via endovenosa e di 275 mg/kg per \"os\".\nInterazioni con altri farmaci.\nIn seguito ad associazioni razionali le possibili interazioni della nortriptilina avvengono con:\nEffetti indesiderati.\nGli effetti indesiderati attribuiti alla nortriptilina sono analoghi alla clomipramina, ma forse meno frequenti.\nEffetti comuni.\nGli effetti pi\u00f9 comuni comprendono effetti anticolinergici quali:\nTrattamento in gravidanza.\nLa nortriptilina varca facilmente la barriera placentare, e raggiunge il latte materno. L\u2019esposizione del feto nei primi tre mesi della gestazione con antidepressivi triciclici non sembra avere alcun effetto avverso sul quoziente intellettivo (IQ), sullo sviluppo dell\u2019area del linguaggio e sul comportamento. "}
{"id": "2389272", "revid": "125122771", "url": "https://it.wikipedia.org/wiki?curid=2389272", "title": "Ospedale Antonio Cardarelli", "text": "L'ospedale Antonio Cardarelli di Napoli \u00e8 il maggior ospedale della Campania e dell'intero Meridione, nonch\u00e9 il primo a livello nazionale per la cura dei grandi ustionati.\nStoria.\nLa costruzione dell'ospedale inizi\u00f2 nel 1927, (progetto ed esecuzione dell'architetto Alessandro Rimini) e fu terminata nel 1934 nel solo edificio centrale, destinato agli uffici amministrativi, mentre negli anni 1939-1940 furono completati i padiglioni retrostanti il corpo di fabbrica principale. L'intera struttura fu ufficialmente aperta e messa in funzione nel 1942.\nIl complesso venne edificato su una collina, con alle spalle i Camaldoli (458 s.l.m.) e di fronte un'ampia spianata panoramica sulla citt\u00e0, e quindi ottimamente esposta nella zona dell'attuale Rione Alto ritenuta ideale sia per l'altitudine (circa 250\u00a0m s.l.m.), sia per la possibilit\u00e0 di collegamento rapido da diverse direttrici cittadine. Al nome previsto inizialmente (Nuovo \"Ospedale Moderno di Napoli\") fu inizialmente preferito quello di \"23 Marzo\"; questo nome voleva ricordare, nel clima politico del tempo, la data di fondazione dei fasci di combattimento. Il 19 agosto del 1943 il complesso fu intitolato, definitivamente, ad Antonio Cardarelli clinico di chiara fama e famoso per le sue ricerche.\nL'eliporto presente nella struttura venne realizzato nel 1974; nel 1988 venne poi inaugurata la nuova struttura dedita all'ortopedia ed alla riabilitazione; infine nel 1990 \u00e8 stata aperta al pubblico la nuova struttura del pronto soccorso."}
{"id": "2389274", "revid": "287204", "url": "https://it.wikipedia.org/wiki?curid=2389274", "title": "Uda Genji", "text": "Uda Genji \u00e8 il nome con il quale \u00e8 conosciuto un ramo della famiglia imperiale giapponese, fiorito durante il periodo Heian.\nIl nome del clan nacque come un \"kabane\", titolo onorifico concesso da alcuni imperatori ad alcuni discendenti della famiglia imperiale che non avevano diritto alla successione. Le varie linee prendono il nome dall'imperatore da cui il kabane venne concesso, e si dividono perci\u00f2 in Saga Genji, Seiwa Genji, Murakami Genji, Uda Genji, Daigo Genji, e cos\u00ec via.\nNel caso del ramo Uda Genji esso deriva da Atsuzane (secoli IX-X), figlio dell'imperatore Uda (867-931, r. 887-897), attraverso Minamoto no Masanobu (920-993), terzo figlio di Atsuzane.\nGenealogia.\n Uda(867-931)\n Principe Atsumi(893-967)\n Minamoto no Masanobu(920-993)\n Minamoto no Tokinaka(943-1002)Sukenori (951-998)\n famiglie Niwata e Ayanok\u014dji Nariyori, prese per primo il cognome \"Sasaki\" dal suo feudo in provincia di Omi\n Noritsune\n Sasaki Tsunekata\n Sasaki Tametoshi\n Sasaki Hideyoshi(1112-1184), adottato da Minamoto no Tameyoshi\n \u00a7Sadatsuna \u00a7Tsunetaka \u00a7Moritsuna \u00a7Takatsuna Yoshikiyo Nagano\n Hirotsuna Sadashige Hirosada Nobutsuna Takashige Kaji Nobuzane Shigetuna Masayoshi Yasukiyo\n Shigetsuna Takanobu Rokkaku Yasutsuna Kyogoku Ujinobu Yoriyasu Yoshiyasu Muneyasu\nNOTE\n- In grassetto i capi della casata.\n- Il simbolo \"\u00a7\" indica chi partecip\u00f2 alla guerra di Yoritomo."}
{"id": "2389277", "revid": "24229199", "url": "https://it.wikipedia.org/wiki?curid=2389277", "title": "Deuteragonista", "text": ""}
{"id": "2389278", "revid": "278830", "url": "https://it.wikipedia.org/wiki?curid=2389278", "title": "Mi sono fatto da solo", "text": ""}
{"id": "2389279", "revid": "729019", "url": "https://it.wikipedia.org/wiki?curid=2389279", "title": "Blohm &amp; Voss BV 143", "text": "Il Blohm &amp; Voss Bv 143 era un missile aviotrasportato, dotato di propulsione a razzo, realizzato dall'azienda tedesca Blohm &amp; Voss negli anni quaranta e rimasto allo stadio di prototipo.\nCaratterizzato dall'adozione di superfici alari, aveva il compito di planare fino a raggiungere la superficie del mare per poi continuare il volo verso l'obiettivo grazie alla propulsione a razzo.\nStoria del progetto.\nNegli anni quaranta il Reichsluftfahrtministerium commission\u00f2 uno studio per poter migliorare la tecnologia delle armi antinave aerotrasportate. In particolare, si voleva realizzare un'arma capace di colpire obiettivi navali che avesse le caratteristiche di approccio all'obiettivo di un siluro, ma con un maggior raggio d'azione, in modo da garantire al velivolo che lo sganciava una maggiore sicurezza nei confronti delle armi antiaeree delle unit\u00e0 navali attaccate.\nLa soluzione tecnica intrapresa dalla Blohm &amp; Voss fu quella di sviluppare un missile dotato di un'ala media per il volo librato e di un sistema di propulsione a razzo.\nL'ordigno, che univa le caratteristiche tipiche del siluro a quelle delle bombe plananti e dei missili, seguiva due fasi distinte per l'approccio all'obiettivo. Dapprima veniva sganciato da un aeroplano, che gli forniva la direzione come a un normale siluro, quindi planava verso il pelo dell'acqua, grazie alla portanza garantita dalle ali, per poi accendere il motore a razzo e proseguire la corsa appena sopra la superficie del mare. Un lungo braccio, incernierato nella parte inferiore dell'ordigno, comandava l'equilibratore per portare il missile su una traiettoria orizzontale, e contemporaneamente provvedeva all'accensione del motore a razzo, non appena la sua estremit\u00e0 libera toccava la superficie del mare. Il Bv 143 accelerava quindi rapidamente, mantenuto appena sopra la superficie delle onde dai comandi impressi ai timoni di profondit\u00e0 dal braccio articolato, in modo da colpire l'obiettivo appena sopra la linea di galleggiamento.\nLe prove condotte rivelarono l'impossibilit\u00e0 di deviare in tempo il missile dalla sua traiettoria di discesa, in rapporto alla lunghezza massima adottabile in pratica per il braccio incernierato, e il progetto venne abbandonato nel 1943."}
{"id": "2389280", "revid": "24229256", "url": "https://it.wikipedia.org/wiki?curid=2389280", "title": "Cristiano Da Matta", "text": ""}
{"id": "2389282", "revid": "61051", "url": "https://it.wikipedia.org/wiki?curid=2389282", "title": "Blohm und Voss BV 143", "text": ""}
{"id": "2389283", "revid": "614400", "url": "https://it.wikipedia.org/wiki?curid=2389283", "title": "Henry Stephens Washington", "text": "Discendente per linea collaterale del presidente George Washington, comp\u00ec gli studi alla Yale University di New Haven laureandosi nel 1886 in scienze naturali.\nViaggi\u00f2 per diversi anni in Asia minore, vari paesi del bacino del Mediterraneo, Italia e Grecia dove diresse scavi archeologici ad Argo e Phlius.\nNel 1891 torn\u00f2 ad occuparsi di geologia e, in particolar modo di petrografia e mineralogia, sotto la supervisione di Ferdinand Zirkel e Carl Hermann Credner all'Universit\u00e0 di Lipsia, specializzandosi nel 1893.\nFece studi approfonditi su una grande quantit\u00e0 di rocce, mettendone a punto un sistema di classificazione quantitativa alquanto complesso con i colleghi Iddings, Cross e Pirsson nel 1898.\nNotoriet\u00e0 ebbe anche dalle sue ricerche sulle rocce vulcaniche in varie zone dell'Italia, in particolare su quelle della Sardegna, di Stromboli e di Pantelleria, che raccolse durante i suoi lunghi soggiorni nella penisola.\nNel 1912 divenne direttore dei laboratori geofisici della Carnegie Institution. Nel 1917 si dedic\u00f2 alla genesi dei giacimenti di sali potassici.\nSocio estero dell'Accademia dei Lincei dal 1919 e della Societ\u00e0 Geologica Italiana, divenne membro della National Academy of Sciences dal 1921, vicepresidente della Geological Society of America dal 1922 e presidente della Mineralogical Society dal 1924.\nMor\u00ec nel 1934 dopo vari anni di malattia e infermit\u00e0."}
{"id": "2389284", "revid": "1543377", "url": "https://it.wikipedia.org/wiki?curid=2389284", "title": "Daigo Genji", "text": "Daigo Genji \u00e8 il nome con il quale \u00e8 conosciuto un ramo della famiglia imperiale giapponese, fiorito durante il periodo Heian.\nIl nome del clan nacque come un \"kabane\", titolo onorifico concesso da alcuni imperatori ad alcuni discendenti della famiglia imperiale giapponese che non avevano diritto alla successione. Le varie linee prendono il nome dall'imperatore da cui il kabane venne concesso, e si dividono perci\u00f2 in Saga Genji, Seiwa Genji, Murakami Genji, Uda Genji, Daigo Genji, e cos\u00ec via.\nNel caso del ramo Daigo Genji esso deriva da Takaaki (sec. X), figlio dell'imperatore Daigo (885-930, r. 897-930)."}
{"id": "2389287", "revid": "1543377", "url": "https://it.wikipedia.org/wiki?curid=2389287", "title": "Murakami Genji", "text": "Murakami Genji \u00e8 il nome con il quale \u00e8 conosciuto un ramo della famiglia imperiale giapponese, fiorito durante il periodo Heian.\nIl nome del clan nacque come un \"kabane\", titolo onorifico concesso da alcuni imperatori ad alcuni discendenti della famiglia imperiale che non avevano diritto alla successione. Le varie linee prendono il nome dall'imperatore da cui il kabane venne concesso, e si dividono perci\u00f2 in Saga Genji, Seiwa Genji, Murakami Genji, Uda Genji, Daigo Genji, e cos\u00ec via.\nNel caso del ramo Murakami Genji esso deriva da Takaaki (sec. X), figlio dell'imperatore Murakami (926-967, r. 946-967)."}
{"id": "2389288", "revid": "757396", "url": "https://it.wikipedia.org/wiki?curid=2389288", "title": "Ko\u0161arka\u0161ki klub Rabotni\u010dki Skopje", "text": "Il K.K. Rabotni\u010dki Skopje, \u00e8 una societ\u00e0 cestistica, parte della polisportiva omonima, avente sede a Skopje, nella Repubblica di Macedonia. Fondata nel 1946, gioca nel campionato macedone."}
{"id": "2389290", "revid": "1543377", "url": "https://it.wikipedia.org/wiki?curid=2389290", "title": "Galeus melastomus", "text": "Il boccanera (Galeus melastomus), detto anche \"bocca d'inferno\" conosciuto anche come gattuccio boccanera, \u00e8 un piccolo squalo abissale della famiglia Scyliorhinidae.\nDistribuzione e habitat.\nQuesta specie si incontra nell'Oceano Atlantico orientale, a nord fino alla Norvegia settentrionale ed a sud fino al Senegal e nel mar Mediterraneo, dove \u00e8 comune, anche in acque italiane.\nVive su fondali fangosi ad elevate profondit\u00e0 (fino a 1200\u00a0m) e spesso si incontra assieme agli scampi ed ai mel\u00f9.\nDescrizione.\n\u00c8 esteriormente molto simile al comune gattuccio ma pi\u00f9 slanciato e sottile, con muso pi\u00f9 lungo, occhi pi\u00f9 grandi e pinna anale molto pi\u00f9 lunga. Anche le pinne ventrali sono pi\u00f9 grandi che nel gattuccio. Quello che lo distingue senza dubbio dai due Scyliorhinus mediterranei \u00e8 la colorazione grigiastra uniforme con numerose macchie ben definite nere o scure allineate sul dorso, accompagnate da altre macchie pi\u00f9 piccole e pi\u00f9 confuse. Gli occhi sono verdastri e l'interno della bocca \u00e8 nero.\nMisura al massimo 90\u00a0cm ma \u00e8 molto raro trovare individui pi\u00f9 lunghi di 50\u00a0cm e pi\u00f9 pesanti di 400\u00a0g.\nAlimentazione.\nSi ciba principalmente di crostacei e di cefalopodi bentonici ma preda anche pesci abissali come i pesci lanterna ed altri piccoli squali.\nRiproduzione.\nSi tratta di una specie ovipara che depone uova simili a quelle del gattuccio ma con cirri solo ad una estremit\u00e0. Ogni femmina depone da 2 a 4 uova, raramente 8.\nPesca.\nSi cattura con le reti a strascico ed i palamiti di profondit\u00e0 ma le carni, pessime, non hanno nessun valore."}
{"id": "2389293", "revid": "4711", "url": "https://it.wikipedia.org/wiki?curid=2389293", "title": "KK Rabotnicki Skopje", "text": ""}
{"id": "2389294", "revid": "4711", "url": "https://it.wikipedia.org/wiki?curid=2389294", "title": "KK Rabotnicki", "text": ""}
{"id": "2389295", "revid": "4711", "url": "https://it.wikipedia.org/wiki?curid=2389295", "title": "KK Rabotni\u010dki", "text": ""}
{"id": "2389298", "revid": "287204", "url": "https://it.wikipedia.org/wiki?curid=2389298", "title": "Torino Calcio 2000-2001", "text": "Questa voce raccoglie le riguardanti il Torino Calcio nelle competizioni ufficiali della stagione 2000-2001.\nMaglie e sponsor.\nNel 2000-2001, il Torino ha avuto come sponsor tecnico Kelme, mentre lo sponsor principale \u00e8 stato Directa."}
{"id": "2389299", "revid": "767487", "url": "https://it.wikipedia.org/wiki?curid=2389299", "title": "Vilho Set\u00e4l\u00e4", "text": "Biografia.\nI suoi genitori furono il consigliere di stato E. N. Set\u00e4l\u00e4 e la scrittrice Helmi Krohn. Set\u00e4l\u00e4 si laure\u00f2 nel 1922 nel campo della fisica, della chimica e della matematica. A partire dal 1922 lavor\u00f2 presso la casa editrice Otava: fra gli altri progetti, si occup\u00f2 della stesura di un'enciclopedia del fai da te e di un manuale di fotografia.\nSet\u00e4l\u00e4 apprese l'esperanto nel 1907, e si attiv\u00f2 nel movimento esperantista a partire dal 1911. Guid\u00f2 numerosi corsi e conferenze pubbliche. Dal 1918 al 1922 divenne segretario dell'associazione esperantista finlandese (Esperanto-Asocio de Finnlando), e nel 1934 divenne membro del comitato dell'Associazione universale esperanto. Fu membro della Akademio de Esperanto. Diresse l'Esperanto-Instituto de Finnlando a partire dalla sua fondazione, avvenuta nel 1920, e fu segretario generale del 14\u00ba Congresso universale di esperanto, avvenuto nel 1922. Fu di nuovo presidente della Esperanto-Asocio de Finnlando dal 1955 al 1965.\nIn suo onore, il comune di Espoo ha ribattezzato \"Esperantotie\" (via dell'Esperanto) la strada ove si affacciava l'abitazione nella quale mor\u00ec, nel quartiere di Iirislahti.\nPubblic\u00f2 nel 1919 un vocabolario esperanto-finlandese che fu ripubblicato, riveduto e corretto, nel 1922 e nel 1934; l'opera fu la pi\u00f9 importante nel suo genere fin dopo il 1945. Nel 1923 pubblic\u00f2 un vocabolario finlandese-esperanto, il \"Plena vortaro Finna-Esperanta\", con oltre trentaduemila voci, quasi il doppio rispetto al successivo vocabolario finlandese-esperanto, pubblicato da Joel Vilkki nel 1963 (circa 17000 voci)."}
{"id": "2389300", "revid": "767487", "url": "https://it.wikipedia.org/wiki?curid=2389300", "title": "Mimi Fari\u00f1a", "text": "Era figlia del fisico Albert Baez e sorella della cantautrice folk Joan Baez.\nBiografia.\nNel 1963, all'et\u00e0 di 17 anni, spos\u00f2 lo scrittore, musicista e compositore Richard Fari\u00f1a, con cui realizz\u00f2 diversi influenti album folk, tra cui \"Celebrations for a Grey Day\" (1965) e \"Reflections in a Crystal Wind\" (1966). Dopo la morte del marito (avvenuta per un incidente motociclistico nel 1966, il giorno del ventunesimo compleanno di Mimi), la cantautrice spos\u00f2 Milan Melvin e continu\u00f2 ad esibirsi, a volte realizzando album e tour con la sorella Joan o con il cantautore folk Tom Jans.\nNel 1974, Mimi Fari\u00f1a fond\u00f2 \"Bread and Roses (Il pane e le rose)\", una organizzazione non profit con lo scopo di portare musica e intrattenimento gratuito in ospedali, case di cura e prigioni, inizialmente nella zona della Baia di San Francisco e pi\u00f9 tardi su scala nazionale. L'organizzazione \u00e8 tuttora attiva, e realizza circa 500 spettacoli all'anno. La denominazione \"Bread and Roses\" deriva dall'omonima poesia del 1911 di James Oppenheim, comunemente associata allo sciopero del 1912 delle lavoratrici e dei lavoratori tessili di Lawrence, nel Massachusetts.\nSebbene abbia continuato a cantare anche successivamente, incidendo un album nel 1985 ed eseguendo sporadici concerti, Mimi Fari\u00f1a dedic\u00f2 la maggior parte del proprio tempo all'associazione. Nei tardi anni ottanta, tenne una serie di concerti di beneficenza e di protesta insieme a Pete Sears. Molte performance erano incentrate sulla questione dei diritti umani nell'America Centrale, soprattutto riguardo alle guerre civili ordite dagli Stati Uniti d'America in Guatemala e El Salvador. In una occasione i due musicisti tennero un concerto sui binari di una ferrovia abbandonata nei pressi di una base navale californiana. Circondati dai militari, Mimi Fari\u00f1a e Pete Sears suonarono per le persone che stavano protestando contro il rifornimento di armi statunitensi alle truppe governative salvadore\u00f1e.\nMimi Fari\u00f1a mor\u00ec di una rara forma di cancro del sistema endocrino nel luglio 2001 all'et\u00e0 di 56 anni."}
{"id": "2389301", "revid": "287204", "url": "https://it.wikipedia.org/wiki?curid=2389301", "title": "Vilho Setala", "text": ""}
{"id": "2389304", "revid": "27723", "url": "https://it.wikipedia.org/wiki?curid=2389304", "title": "Vilho Suonio Set\u00e4l\u00e4", "text": ""}
{"id": "2389305", "revid": "27723", "url": "https://it.wikipedia.org/wiki?curid=2389305", "title": "Vilho Suonio Setala", "text": ""}
{"id": "2389308", "revid": "2208499", "url": "https://it.wikipedia.org/wiki?curid=2389308", "title": "Robert Opron", "text": "Biografia.\nRobert Opron trascorse la sua prima giovinezza in Africa, in particolar modo in Algeria, Mali e Costa d'Avorio. Solo nel 1952, all'et\u00e0 di vent'anni, migr\u00f2 in Francia per studiare architettura. Inizialmente trov\u00f2 impiego presso un'azienda di costruzioni aeronautiche, dopo di che, nel 1957, si trasfer\u00ec presso la SIMCA, dove cominci\u00f2 la sua carriera in ambito automobilistico. Qui realizz\u00f2 tra l'altro il prototipo \"Fulgur\", molto avveniristico.\nNel 1962 pass\u00f2 alla Citro\u00ebn, dove affin\u00f2 il suo talento per il disegno sotto gli occhi di un personaggio illustre qual era Flaminio Bertoni, noto per aver disegnato le splendide linee della Citro\u00ebn DS. Qui Opron fece tesoro dell'importanza del concetto di aerodinamica, forte anche del fatto di aver constatato il successo della DS e di come fosse possibile creare un'auto dall'aspetto futuristico, decisamente sopra le righe, ma che sapesse anche piacere. Secondo Opron, il modo pi\u00f9 efficace di avere un frontale aerodinamico, in grado di non dare problemi relativi alla resistenza all'avanzamento, era quello di inglobare i fari anteriori nel disegno stesso del frontale.\nQuesto concetto, per la verit\u00e0 stava gi\u00e0 cominciando a prendere piede: negli anni immediatamente successivi al secondo dopeguerra stavano progressivamente scomparendo quelle vetture dotate di fari posizionati sopra i parafanghi (soluzione tipica degli anni trenta e decenni precedenti) a favore di vetture con fari tondi incassati nel frontale. Vi erano eccezioni, come per esempio la stessa Citro\u00ebn 2CV, ma in generale la tendenza era verso una maggiore aerodinamicit\u00e0.\nOpron ottimizz\u00f2 questo concetto: tra la fine degli anni sessanta e l'inizio degli anni settanta arriv\u00f2 a concepire frontali molto inclinati all'indietro, con fari carenati ed inglobati nella carrozzeria. Addirittura, uno dei primi esperimenti in tal senso fu lo sviluppo dell'ultimo progetto di Flaminio Bertoni, scolpito nei giorni immediatamente precedenti la sua scomparsa: il nuovo frontale per la \"DS\", che dal settembre 1967 (per l'anno-modello 1968) benefici\u00f2 dei famosi \"occhi di gatto\", ossia i fari carenati orientabili. Di quel periodo era anche il contributo di Opron per la realizzazione della linea della Citro\u00ebn Dyane (opera di Louis Bionnier) e, poco pi\u00f9 tardi, anche della Ami 8. Anche in quest'ultimo caso, Opron and\u00f2 a rivedere una precedente creazione di Flaminio Bertoni, la Ami 6, applicando alcuni concetti di tipo aerodinamico, come il lunotto inclinato di tipo convenzionale e non rovesciato.\nNel 1970 Robert Opron giunse a quella che \u00e8 stata forse una delle sue creazioni pi\u00f9 estreme tra quelle destinate alla produzione in serie: la Citro\u00ebn SM, sportiva di lusso caratterizzata da un frontale interamente carenato e di forma affusolata. Nello stesso anno, Opron firm\u00f2 anche la linea della GS e nel 1974 vest\u00ec la CX, grossa berlina assai profilata e che avrebbe sostituito la \"DS\". La \"CX\" fu l'ultimo lavoro di Opron presso la Citro\u00ebn. La grosse difficolt\u00e0 economiche della Casa francese che avrebbero portato alla sua fusione con la Peugeot costarono il posto di lavoro ad Opron: furono i nuovi detentori del marchio a prendere questa drastica decisione. Meglio: fu lo stesso Opron a lasciare la Casa.\nRobert Opron giunse cos\u00ec alla Renault, dove avrebbe contribuito alla realizzazione di altri significativi modelli. Uno dei primi, significativi lavori di Opron alla Renault fu il restyling della Alpine-Renault A310, una vettura sportiva che gi\u00e0 di per s\u00e9 possedeva requisiti stilistici che avrebbero potuto essere stati benissimi firmati da Opron. Nel decennio seguente, Opron, sempre alla Renault, realizz\u00f2 le carrozzerie di altri modelli, come la Renault 9, la Renault Fuego, la Espace prima serie e la Renault 25. Nel 1992, Robert Opron cominci\u00f2 a lavorare come consulente di design fino al 2000, dopo di che si ritir\u00f2 dall'attivit\u00e0. Attualmente, Robert Opron \u00e8 un personaggio molto amato dai cultori del marchio Citro\u00ebn."}
{"id": "2389312", "revid": "729019", "url": "https://it.wikipedia.org/wiki?curid=2389312", "title": "Comes Hispaniae", "text": "Il Comes Hispaniae era il comandante di truppe di comitatensi della diocesi di Spagna, e facenti parte dell'armata imperiale del \"Numerus intra Hispanias\". Suoi diretti superiori erano al tempo della \"Notitia dignitatum\" (nel 400 circa), sia il \"magister peditum praesentalis\" per le unit\u00e0 di fanteria, sia il \"magister equitum praesentalis\" per quelle di cavalleria.\nElenco unit\u00e0.\nEra a capo di \u2026 unit\u00e0 totali, come risulta dalla \"Notitia dignitatum\":\nAl \"Comes Hispaniae\" erano inoltre sottoposte le altre unit\u00e0/ufficiali della diocesi: Praefectus \"legionis VII geminae\", a Legio; Tribunus \"cohortis II Flaviae Pacatianae\", Paetaonio; Tribunus \"cohortis II Gallicae\", ad cohortem Gallicam; Tribunus \"cohortis Lucensis\", Luco; Tribunus \"cohortis Celtiberae\", Brigantiae, ora Iuliobriga; Tribunus \"cohortis I Gallicae\", Veleia."}
{"id": "2389315", "revid": "439868", "url": "https://it.wikipedia.org/wiki?curid=2389315", "title": "Ercole del Rio", "text": "Biografia.\nFiglio del governatore Pellegrino del Rio e della gentildonna Caterina Montaguti, dopo essersi laureato in legge visse per un po' di tempo nella vicina Reggio Emilia, quindi pass\u00f2 a Modena dove termin\u00f2 la sua carriera come consigliere di giustizia.\nA Modena strinse amicizia con altri due grandi scacchisti modenesi: Giambattista Lolli e Domenico Lorenzo Ponziani.\nNel 1750 diede alle stampe, edito da Soliani, un trattato sugli scacchi: \"Sopra il gioco degli scacchi. Osservazioni pratiche di Anonimo modenese\". Il suo libro, gi\u00e0 raro nel primo ventennio dell'Ottocento, fu ristampato a Milano nel 1831 e nel 1860 mentre nel 1863 fu trasfuso per intero dal libraio Rossi di Livorno nel \"Manuale degli scacchi e della dama\". \nDal 1782 e fino alla morte lavor\u00f2 a \"La guerra degli scacchi\" che non riusc\u00ec a dare alle stampe. Il manoscritto, ritrovato in America presso la biblioteca pubblica di Cleveland, fu stampato e ampiamente commentato nel 1984 dallo studioso Christopher Becker."}
{"id": "2389316", "revid": "767487", "url": "https://it.wikipedia.org/wiki?curid=2389316", "title": "To Be Continued", "text": "To Be Continued \u00e8 un box set del cantante britannico Elton John, composto da 4 CD (o musicassette). Fu pubblicato (originariamente negli Stati Uniti) l'8 novembre del 1990.\nIl box set.\nI molti brani contenuti (alcuni, davvero rari, appaiono per la prima volta in CD) spaziano dagli esordi dell'allora Reginald Kenneth Dwight con i Bluesology al 1990. Nel 1991 \"To Be Continued\" fu distribuito anche nel Regno Unito, anche se con copertina differente (Elton si era infatti disintossicato, avendo dato un corso regolare alla propria vita; non vedeva quindi di buon occhio i vecchi eccessi rappresentati sulla copertina della versione americana). Per il box set furono inoltre registrate 4 nuove canzoni (\"Made For Me\", \"You Gotta Love Someone\", \"I Swear I Heard The Night Talking\" e \"Easier to Walk Away\"), ma nella versione britannica del 1991 la terza e la quarta lasciano il posto a \"Suit of Wolves\" (pubblicata nel 1992 come B-side del singolo \"The One\") e \"Understanding Women\" (che costituir\u00e0 la decima traccia dell'album del 1992 \"The One\"). \"To Be Continued\" \u00e8 uscito anche in edizione giapponese con il titolo \"Great Box\".\nTracce.\nTutti i brani sono stati composti da Elton John e Bernie Taupin, salvo dove indicato diversamente."}
{"id": "2389317", "revid": "112018348", "url": "https://it.wikipedia.org/wiki?curid=2389317", "title": "Pavel Vladimirovi\u010d Tregubov", "text": "\u00c8 stato presidente della \"Association of Chess Professionals\", da non confondere con la PCA (\"Professional Chess Association\") fondata da Kasparov e ora dissolta .\nTregubov \u00e8 noto come uno dei pi\u00f9 grandi esperti della variante Tajmanov della difesa Siciliana (codice_1), con la quale ha ottenuto notevoli successi.\nGrande maestro dal 1995, raggiunse il massimo rating Elo in luglio 2008, con 2658 punti (62\u00ba al mondo).\nTra i principali risultati i seguenti:"}
{"id": "2389321", "revid": "1305772", "url": "https://it.wikipedia.org/wiki?curid=2389321", "title": "LEGO Rock Band", "text": "LEGO Rock Band \u00e8 un'espansione della serie videoludica \"Rock Band\" della Harmonix Music Systems che incorpora elementi dei videogiochi basati sui Lego realizzati da Traveller's Tales messo in commercio nel novembre del 2009 per PlayStation 3, Xbox 360 e Wii. Una versione per il portatile Nintendo DS \u00e8 inoltre in sviluppo a opera di Backbone Entertainment.\nCaratteristiche.\nIl gioco presenter\u00e0 il medesimo gameplay della serie madre basata su controller a forma di strumenti musicali con cui \u00e8 necessario \"suonare\" le note dei brani che scorrono su schermo; la caratteristica distintiva di questa espansione, oltre ovviamente alla tracklist, sar\u00e0 data dal fatto che la customizzazione di ogni aspetto del gioco sar\u00e0 adesso vincolata alla componibilit\u00e0 tipica dei Lego. Il gioco proporr\u00e0 inoltre delle versioni a mattoncini di alcuni dei gruppi presenti nel gioco: nello specifico si avr\u00e0 una versione Lego dei Queen, degli Europe, dei Blur, di David Bowie e di Iggy Pop.\n\u00c8 stato dichiarato che l'espansione supporter\u00e0 tutti i controller della serie principale.\nA differenza di quanto avviene con la precedente uscita dedicata ai The Beatles, il motore alla base del gioco \u00e8 ancora quello di \"Rock Band 2\" con il risultato che non saranno presenti le innovazioni aggiunte da quest'ultimo come la rimozione dei fill di batteria.\nTracce.\nCome per le precedenti espansioni della serie anche le tracce di LEGO Rock Band saranno esportabili e suonabili con i capitoli principali della serie. Qua di seguito l'elenco delle canzoni che compongono la tracklist del gioco:"}
{"id": "2389322", "revid": "1573940", "url": "https://it.wikipedia.org/wiki?curid=2389322", "title": "E zuo ju er wen", "text": "E zuo ju er wen (cinese tradizionale: \u60e1\u4f5c\u52872\u543b; titolo internazionale They Kiss Again) \u00e8 un teen drama taiwanese andato in onda dal 16 dicembre 2007 al 27 aprile 2008. \u00c8 basato sul manga giapponese \"Itazura na Kiss\", ed i protagonisti sono interpretati dagli attori taiwanesi Joe Cheng e Ariel Lin. \u00c8 il seguito della serie televisiva di successo \"It Started With A Kiss\".\nTrama.\n\"It Started With A Kiss\" si \u00e8 concluso con la strana coppia (Joe Cheng) e Xiang Qin (Ariel Lin) che si sposa nella caratteristica moda comica, e il seguito riprende la storia direttamente dalla luna di miele e dalla vita matrimoniale. Xiang Qin \u00e8 maldestra come sempre, e crea diverse situazioni divertenti mentre impara ad essere una buona moglie e prova con tutte le forze a diventare una brava infermiera, lavorando al fianco del suo geniale marito. L'aspirante medico Zhi Shu incontra degli ostacoli a scuola quando ha a che fare con dei rivali, sia accademici sia in ambito amoroso, che sono determinati a sopraffarlo. La pressione data dal dover tenere in equilibrio il matrimonio, il lavoro e la scuola porta spesso ad errori ed incomprensioni, cos\u00ec Zhi Shu e Xiang Qin imparano presto che sposarsi giovani non \u00e8 sempre una grande idea.\nZhi Shu ae Xiang Qin lottano con le loro ambizioni professionali, ed allo stesso tempo con la loro relazione personale. Molte volte la freddezza e la durezza di Zhi Shu portano Xiang Qin alle lacrime, e la ragazza tenta di scappare. Lo stesso Zhi Shu prova a spingere sua moglie verso ambizioni pi\u00f9 alte. Zhi Shu impara presto ad amare Xiang Qin e dimentica i suoi modi goffi, mentre la ragazza tenta ancora di pi\u00f9 di diventare una moglie migliore.\nZhi Shu e Xiang Qin non sono i soli ad avere dei problemi amorosi. L'amico d'infanzia di Xiang Qin, Ah Jin (Jiro Wang), deve avere a che fare con le dimostrazioni d'affetto di Christine, una studentessa inglese in scambio culturale, che si attacca a lui contro la volont\u00e0 del ragazzo. Un'altra amica Xiang Qin, Chun Mei (Petty Yang), rimane incinta del suo ragazzo, Ah Bu (Aaron Yan), ma la sua ricca madre intellettualoide prova in tutti modi a tenerli separati. Il fratello minore di Zhi Shu, Yu Shu (Zhang Bo Han), si trova a dover affrontare il suo primo amore, che somiglia incredibilmente alla storia di suo fratello maggiore e Xiang Qin.\nConfronto con il manga.\nL'adattamento giapponese di \"Itazura na Kiss\", che prende lo stesso nome del manga, \u00e8 andato in onda da ottobre a dicembre del 1996 con soli 9 episodi. La versione giapponese non arriva a rappresentare il matrimonio di Zhi Shu e Xiang Qin, o la loro vita successiva. In Giappone c'\u00e8 stato anche un adattamento del manga in anime."}
{"id": "2389333", "revid": "287204", "url": "https://it.wikipedia.org/wiki?curid=2389333", "title": "Stato tecnico", "text": "Lo stato tecnico \u00e8 una forma di governo teorizzata inizialmente dal sociologo tedesco Helmut Schelsky come possibile prodotto della terza rivoluzione industriale.\nSi distingue dalla tecnocrazia, poich\u00e9 non prevede un \"governo dei tecnici\", ma piuttosto un regime in cui i politici sono sottomessi agli automatismi e alle costrizioni della tecnica. Come ha scritto appunto Schelsky, \"lo stato tecnico, senza essere antidemocratico, toglie la sua \"sostanza\" alla democrazia\". Per questo lo Stato tecnico \u00e8 stato inserito nel filone della postdemocrazia.\nCaratteri ideali.\nTale forma di Stato prevede: \nSostenitori dello stato tecnico.\nI partiti sostenitori di tale ideologia si definiscono liberali e legalitari, riconoscendosi nell'ideologie del liberismo e dell'illuminismo, collocandosi nell'Internazionale Liberale e, per quelli di origine europea, nel gruppo europarlamentare dell'ELDR-ALDE- Europei Liberali, Democratici e Riformisti.\nIn Italia la prima caratterizzazione si ebbe quale corrente all'interno del Partito Liberale Italiano, manifestatasi soprattutto nel periodo postumo a Giolitti.\nSuccessivamente alcuni intellettuali decisero di formare associazioni, con lo scopo di istituire pressioni politiche a partiti repubblicani, schierandosi a sostegno del (neonato) Partito Nazionale Fascista, durante la sua prima competizione elettorale democratica, che in origine aveva tali scopi, poi convertiti al nazionalsocialismo.\nDurante la nascita della Carta Costituzionale dell'Italia repubblicana, e per alcuni anni, monopolizz\u00f2 l'attenzione, un movimento politico denominato Fronte dell'Uomo Qualunque, che per mezzo del suo organo di stampa propugnava la necessit\u00e0 dello Stato tecnico, solo in parte ripresa da Benedetto Croce, che per\u00f2 non volle mai suggellare accordo coi \"Qualunquisti\", che, in epoca nazi-fascista, furono tacciati di anti-patriottismo.\nNegli anni della \"ricostruzione\", alcuni intellettuali, attivisti e statisti, del Partito Repubblicano Italiano, che facevano capo a Randolfo Pacciardi, fecero tali rivendicazioni, pronunciandosi per uno Stato tecnico, almeno provvisorio.\nSuccessivamente entrando Pacciardi in contrapposizione personale con Ugo La Malfa, lo stesso PRI ritorn\u00f2 sul modello del liberismo sociale.\nMa i sostenitori dello Stato tecnico si trovarono poi a sostenere Giovanni Malagodi del PLI, proprio nel periodo in cui il partito registr\u00f2 il suo massimo storico in termini elettorali (7%), e ci\u00f2 condizion\u00f2, a sinistra e tra i comunisti del PCI, nelle forme embrionali quel modello definito poi \"migliorista\", che per\u00f2 non si basava sul libero mercato, bens\u00ec sull'idea che tutte le aziende dovessero essere statali e che talune partecipazioni potessero aprirsi a privati."}
{"id": "2389334", "revid": "1718925", "url": "https://it.wikipedia.org/wiki?curid=2389334", "title": "Lars Bak", "text": "Carriera.\nLars Bak passa professionista nel 2002, e dopo esperienze in squadre minori \u2013 prima al Team Fakta e poi alla Bankgiroloterij \u2013 nel 2005 viene messo sotto contratto dal Team CSC di Bjarne Riis. Con questa formazione (poi divenuta Team Saxo Bank) riesce a vincere, in cinque stagioni, importanti corse come il Tour de l'Avenir e la Parigi-Bourges, e ad aggiudicarsi quattro campionati nazionali danesi, uno in linea e tre a cronometro. Fa sua anche una tappa all'Eneco Tour 2009, gara del calendario mondiale UCI.\nAll'inizio del 2010 cambia casacca e si trasferisce al Team HTC-Columbia; l'anno dopo si classifica quinto alla Parigi-Roubaix. Non ottiene tuttavia vittorie. Dopo la chiusura della squadra statunitense, avvenuta al termine del 2011, riesce a trovare un ingaggio con la formazione belga Lotto-Belisol. Nel 2012 vince la dodicesima tappa del Giro d'Italia, da Seravezza a Sestri Levante, anticipando nel finale i compagni di fuga."}
{"id": "2389335", "revid": "263989", "url": "https://it.wikipedia.org/wiki?curid=2389335", "title": "Lars Ytting Bak", "text": ""}
{"id": "2389341", "revid": "343572", "url": "https://it.wikipedia.org/wiki?curid=2389341", "title": "Chiesa di S. Gaetano", "text": ""}
{"id": "2389347", "revid": "287204", "url": "https://it.wikipedia.org/wiki?curid=2389347", "title": "Take Me Out to the Ball Game", "text": "Take Me Out to the Ball Game \u00e8 una canzone dei primi anni del XX secolo del genere \"Tin Pan Alley\" divenuta l'inno non ufficiale del baseball in America del Nord.\nIl testo fu scritto nel 1908 da Jack Norworth e messo in musica da Albert Von Tilzer, nonostante nessuno dei suoi autori avesse mai assistito al gioco prima di scrivere la canzone. Norworth e Von Tilzer videro per la prima volta una partita di Major League rispettivamente 32 e 20 anni dopo.\nLa canzone \u00e8 tradizionalmente eseguita durante la pausa fra la parte alta e la parte bassa del 7\u00b0 inning, subito prima quindi della fase di attacco della squadra di casa, e il pubblico \u00e8 incoraggiato a cantarla. Per questo motivo viene chiamata anche \"7th inning stretch\".\nSebbene oggigiorno se ne ricordi soprattutto il ritornello, viene comunemente considerata la terza canzone pi\u00f9 eseguita negli Stati Uniti d'America, dopo l'inno nazionale e \"Happy Birthday to You\".\nAl cinema e in tv.\nIl brano musicale ha dato il titolo ad alcuni film sin dal 1910. "}
{"id": "2389354", "revid": "697352", "url": "https://it.wikipedia.org/wiki?curid=2389354", "title": "Basilica del Sacr\u00e9-C\u0153ur", "text": ""}
{"id": "2389368", "revid": "729019", "url": "https://it.wikipedia.org/wiki?curid=2389368", "title": "Stazione di Francoforte sul Meno Sud", "text": "La stazione di Francoforte sul Meno Sud (in tedesco \"Frankfurt (Main) S\u00fcd\") \u00e8 la seconda pi\u00f9 grande stazione della citt\u00e0, capolinea della rete della DB a Francoforte sul Meno, Assia, in Germania.\nInterscambi.\n\u00c8 nella corrispondenza con parecchie linee di trasporto urbano (U-Bahn, S-Bahn e Tram)."}
{"id": "2389382", "revid": "1305772", "url": "https://it.wikipedia.org/wiki?curid=2389382", "title": "Volta Ciclista a Catalunya 2009", "text": "La Volta Ciclista a Catalunya 2009, ottantanovesima edizione della corsa e valevole come quattordicesima prova del calendario mondiale UCI 2009, si svolse in sette tappe dal 18 al 24 maggio 2009, per un percorso totale di 987,9\u00a0km. Lo spagnolo Alejandro Valverde si aggiudic\u00f2 la corsa, concludendo le sette tappe in 24h12'10\"."}
{"id": "2389387", "revid": "115299299", "url": "https://it.wikipedia.org/wiki?curid=2389387", "title": "Monte Crot", "text": "Il monte Crot \u00e8 una montagna delle Dolomiti che si presenta come un modesto rilievo posto tra Civetta e Pelmo che sovrasta a ovest il passo Staulanza: si articola in due cime, una settentrionale (2.169 ; vi \u00e8 stata eretta una croce) e una meridionale (2.158\u00a0m); su quest'ultima convergono i confini comunali di Selva di Cadore, Val di Zoldo e Alleghe. Entrambe le vette sono facilmente raggiungibili in 1.30 h tramite una vecchia carrareccia; notevole la vista che spazia a 360\u00b0 su Pelmo e Civetta, ma anche sulla val Fiorentina e le vette retrostanti (Marmolada e Dolomiti Ampezzane comprese)."}
{"id": "2389398", "revid": "167688", "url": "https://it.wikipedia.org/wiki?curid=2389398", "title": "Svetlana Ceca", "text": ""}
{"id": "2389404", "revid": "767487", "url": "https://it.wikipedia.org/wiki?curid=2389404", "title": "A Cock and Bull Story", "text": "A Cock and Bull Story \u00e8 un film del 2006 diretto da Michael Winterbottom.\nNegli Stati Uniti d'America e in Australia \u00e8 uscito con il titolo Tristram Shandy: A Cock and Bull Story. Non \u00e8 stato doppiato in italiano.\nTrama.\n\"A Cock and Bull Story\" vede Steve Coogan nel ruolo di s\u00e9 stesso. Viene dipinto come un attore egocentrico, con scarsa autostima e una complicata vita sentimentale. Coogan \u00e8 impegnato nel ruolo di protagonista di un adattamento del \"Tristram Shandy\" che si sta girando in una maestosa dimora (la Blickling Hall di Blickling, nel Norfolk). Coogan litiga lungo tutto il film con Brydon, che recita nella parte di zio Toby e crede fermamente che il proprio ruolo sia altrettanto importante (chiama, infatti, se stesso il \"co-lead\").\nIl film racchiude diverse sequenze del film in realizzazione, in particolare la storia del concepimento di Tristram, la sua nascita e il suo battesimo; le esperienze dello zio Toby all'assedio di Namur; l'improvvisa e accidentale circoncisione di Tristram all'eta di tre anni; infine, la parte conclusiva del romanzo, in cui l'ecclesiastico Yorick afferma: \"It is a story about a Cock and a Bull - and the best of its kind that ever I heard!\" (\"\u00c8 una storia che parla di un gallo e di un toro [cio\u00e8 divertente e inverosimile] - e la migliore del suo genere che io abbia mai sentito\").\nIl gioco delle cornici in Sterne.\nIl film cerca di mettere in scena il gioco di cornici narrative sviluppato nel romanzo da cui \u00e8 tratto, il \"Tristram Shandy\" di Laurence Sterne. Alle cornici del romanzo viene aggiunta quella inerente alla realizzazione del film stesso, mettendo in mostra i due attori, Steve Coogan e Rob Brydon, impegnati a interpretare i personaggi Walter Shandy e zio Toby, nel 'dietro le quinte' dell'adattamento cinematografico. Anche Gillian Anderson e Keeley Hawes interpretano se stessi, oltre ai ruoli a loro carico relativi al romanzo.\nColonna sonora.\nLa colonna sonora riprende diversi frammenti dalle composizioni di Nino Rota per l'\"8\u00bd\" di Fellini, film che, come \"A Cock and Bull Story\", vuole essere una riflessione sul lavoro che sta dietro la realizzazione di un film. Altri utilizzi extradiegetici delle musiche pescano da \"Amarcord\", \"Sorrisi di una notte d'estate\", \"Barry Lyndon\" e \"I misteri del giardino di Compton House\". Michael Nyman, compositore della colonna sonora di quest'ultimo film, ha riarrangiato per \"A Cock and Bull Story\" una sarabanda di H\u00e4ndel gi\u00e0 presente nel film di Greenaway, mentre altri pezzi della colonna sonora di \"I misteri del giardino di Compton House\" (delle tante incisioni che ne sono state fatte) sono stati utilizzati come \"temp music\" delle sezioni di \"A Cock and Bull Story\" dedicate all'originale materiale sterniano.\nDistribuzione.\nFilm britannico uscito il 20 gennaio 2006."}
{"id": "2389419", "revid": "1305772", "url": "https://it.wikipedia.org/wiki?curid=2389419", "title": "Arnaldo Battistoni", "text": "Arnaldo Battistoni ha frequentato l'istituto delle belle arti di Urbino dove si \u00e8 abilitato all'insegnamento della calcografia. Ha insegnato in alcune scuole medie della Provincia di Pesaro fino al 1945 per poi passare all'insegnamento di disegno dal vero e incisione presso la Scuola del libro di Urbino dove lui stesso era stato allievo. Dal 1948 ha partecipato alle pi\u00f9 importanti rassegne e mostre d'arte in Italia e all'estero riscuotendo ovunque unanimi e autorevoli consensi di critica.\nTitolare della cattedra di Tecniche dell'incisione presso l'Accademia di belle arti di Venezia. Dal 1973 al 1983 ha diretto l'Accademia di belle arti di Urbino. Presente con sue opere alla VII e VIII Quadriennale di Roma e alla XXXIII Esposizione internazionale d'arte di Venezia, fu anche autore di un volume sulle \"Tecniche dell'incisione\" (Vicenza, Neri Pozza, 1973, poi riedito nel 1983 dall'editore Quattro venti di Urbino). \nBiografia.\nNasce a Fano l'11 novembre 1921 da una famiglia di umili condizioni. Vivace, curioso, avido d'imparare ha facilit\u00e0 nello studio e nell'apprendimento, ma, finita la scuola media inferiore, \u00e8 costretto ad abbandonare gli studi a motivo delle difficolt\u00e0 economiche familiari.\nGarzone di bottega d'un barbiere, la lussazione congenita dell'anca di cui \u00e8 affetto non gli consente di stare a lungo in piedi; cambia lavoro e diventa commesso in un negozio di stoffe.\nNel poco tempo libero, continua a leggere e a coltivare la sua vera passione di disegnare e dipingere. Da ragazzo conosce e frequenta Emilio Antonioni insieme al quale spesso va a dipingere vedute della periferia fanese."}
{"id": "2389426", "revid": "135491", "url": "https://it.wikipedia.org/wiki?curid=2389426", "title": "Il fare politica - Cronaca della Toscana Rossa (1982-2004)", "text": ""}
{"id": "2389429", "revid": "43530", "url": "https://it.wikipedia.org/wiki?curid=2389429", "title": "Supertifone Tip", "text": ""}
{"id": "2389434", "revid": "305330", "url": "https://it.wikipedia.org/wiki?curid=2389434", "title": "The Buddha of Suburbia (colonna sonora)", "text": "The Buddha of Suburbia \u00e8 un album del 1993 del cantautore inglese David Bowie che costitu\u00ec la colonna sonora dell'omonima miniserie televisiva trasmessa in quattro parti dalla BBC Two (a sua volta un adattamento dall'omonimo romanzo di Hanif Kureishi).\nL'album \u00e8 il 19\u00ba album registrato completamente in studio da David Bowie, e si colloca tra Black Tie White Noise, anch'esso pubblicato nel 1993, e \"1.Outside\", del 1995. Fu prodotto e missato a Mountain Studios, a Montreux in Svizzera, e secondo Bowie ci vollero solamente sei giorni per scriverlo e registrarlo, ma quindici giorni per missarlo a causa di \"guasti tecnici\".\nL'album \u00e8 stato considerato una colonna sonora, sebbene sia la sola traccia del titolo a essere stata eseguita nel programma televisivo.\nDue delle tracce di musica d'ambiente sono strumentali e riprendono fedelmente il lavoro svolto da Bowie con Brian Eno nei tardi anni settanta. Nelle altre tracce dell'album vengono impiegati a piene mani il sassofono, la tastiera elettronica e il pianoforte.\nAlbum cancellato.\n\"The Buddha of Suburbia\" \u00e8 di solito considerato una colonna sonora, ma in realt\u00e0 \u00e8 un vero e proprio album di studio. Nonostante David Bowie lo abbia una volta proclamato addirittura il suo album preferito, \"The Buddha of Suburbia\" ha avuto un destino travagliato: fu pubblicato in Europa dalla BMG (nel 1993), ma, catalogato come colonna sonora, pass\u00f2 inosservato. Solo due anni pi\u00f9 tardi (1995) venne pubblicato negli Stati Uniti, con una copertina totalmente differente. Inoltre le versioni europee ed americane andarono fuori catalogo in brevissimo tempo: in realt\u00e0 furono \"cancellate\" per molti anni o, come Bowie ebbe a sottolineare: \"L'album stesso ha ricevuto una sola recensione, assai buona come spesso accade, ma \u00e8 virtualmente inesistente nel mio catalogo - \u00e8 stato considerato una colonna sonora e assolutamente inadatto a procurare guadagni. Un'autentica vergogna\".\nAd ingarbugliare ancor pi\u00f9 la questione fu pubblicato anche un singolo denominato \"The Buddha of Suburbia\" in vari formati, incluso un CD con stampa olografica. Di conseguenza l'album \u00e8 spesso sottovalutato dalla critica musicale, nonostante sia in realt\u00e0 una registrazione completa in studio di dieci tracce (composte interamente da Bowie) precedentemente inedite. In \"The Buddha of Suburbia\" peraltro David Bowie offre una grande prova di s\u00e9 come artista: nell'album infatti egli \u00e8 s\u00ec cantante, ma soprattutto si dimostra notevole musicista polistrumentista, aiutato unicamente da Erdal Kizilcay (anch'egli polistrumentista), dal pianista Mike Garson (in due brani) e dal chitarrista Lenny Kravitz (nella versione alternativa della title-track). I motivi della \"cancellazione\" rimangono sconosciuti, ma probabilmente sono da cercarsi nella natura piuttosto sperimentale dell'album e quindi, in ultima istanza, ad un conflitto non risolto fra Bowie e la casa discografica.\nL'album venne ripubblicato il 17 settembre 2007 nel Regno Unito e il 2 ottobre 2007 negli Stati Uniti. Nel comunicato stampa ufficiale era scritto che la copertina della riedizione sarebbe stata simile a quella statunitense del 1995, ma a colori e con Bowie che teneva una posa leggermente diversa, nondimeno la copertina attuale \u00e8 solo una versione colorata dell'originale \"cover art\". La riedizione contiene sia i commenti di Bowie dell'edizione originale europea (del 1993), che la grafica interna dell'edizione originale statunitense (del 1995).\nColonna sonora.\nAnche se classificato nella copertina dell'album come colonna sonora, questo album non \u00e8 in realt\u00e0 la colonna sonora che David Bowie scrisse per la messa in scena, da parte della BBC, del libro omonimo di Hanif Kureishi, e che \u00e8 invece rimasta inedita. Piuttosto, dopo avere scritto la colonna sonora, Bowie decise di lavorare ulteriormente sugli stessi motivi, creando i pezzi radicalmente diversi che si possono ascoltare nell'album: questi riecheggiano gli sperimentalismi della \"Trilogia di Berlino\" (\"Low\", \"Heroes\" e \"Lodger\"), pubblicata da Bowie negli anni '70. Della colonna sonora originale, solamente la traccia del titolo \u00e8 rimasta inalterata.\nIspirazione.\nNella versione originale europea dell'album (del 1993) Bowie fornisce ampie note di copertina su temi e tecniche di produzione coinvolte, e svela un elenco di \"fatti residuali dagli anni settanta\" come sue fonti d'ispirazione per le canzoni. L'elenco include le seguenti referenze: i Pink Floyd, Harry Partch, i Club del Blues, Unter den Linden, Brucke Museum, Pet Sounds, gli amici dei Krays, i Roxy Music, i T. Rex, The Casserole, Neu!, i Kraftwerk, Bromley, Croydon, ENO, Prostitute &amp; Soho, il Ronnie Scott's Jazz Club, i viaggi in Russia, la solitudine, The O'Jays, Philip Glass nei club di New York, il Muro, le droghe.\nTracce.\nTutte le tracce sono scritte da David Bowie."}
{"id": "2389440", "revid": "1711941", "url": "https://it.wikipedia.org/wiki?curid=2389440", "title": "Eli Amir", "text": "Emigr\u00f2 con la sua famiglia in Israele nel 1950, dove frequent\u00f2 il Kibbutz MishmarHaEmek e l'Universit\u00e0 Ebraica di Gerusalemme. \nDal 1964 al 1968 fu consigliere del Primo Ministro Israeliano e lavor\u00f2 per il Ministero dell'Immigrazione negli Stati Uniti. Dal 1984 \u00e8 direttore generale del Dipartimento di Immigrazione Giovanile per la Jewish Agency.\nIl suo libro \"Tarnegol Kaparot\" ha vinto il Youth Immigration Jubilee's Prize (1984), il Jewish Literary Prize (1986), l'Ahi Award (1994), l'Am Oved's Jubilee Prize (1994), l'Yigal Alon Prize for Outstanding Service in Society (1997), il Book Publishers Association's Platinum Price (1998) e il Prime Minister's Platinum Prize (2002).\nLe uniche sue opere tradotte in italiano sono \"Jasmine\" e \"\u00e8 questa la terra promessa?\", ma esistono edizioni inglesi di altri titoli importanti come \"Farewell, Baghdad\" (Mefriah Ha-Ionim) e \"Saul's Love\" (Ahavat Shaul)."}
{"id": "2389446", "revid": "767487", "url": "https://it.wikipedia.org/wiki?curid=2389446", "title": "Centro informazioni geotopografiche aeronautiche", "text": "Il Centro informazioni geotopografiche aeronautiche \u00e8 un ente dell'Aeronautica militare italiana. Assicura il supporto alle operazioni aeree attraverso la produzione, l\u2019elaborazione e la disseminazione delle informazioni geotopografiche, aeronautiche e dei dati immagine\nStoria.\nNel 1941 per la necessit\u00e0 di conoscere l'ambiente in cui operava, le caratteristiche morfologiche del territorio e le informazioni relative agli spazi aerei, venne creata, in seno allo Stato maggiore dell'Aeronautica militare italiana, la \"Sezione fotocartografica\".\nA met\u00e0 degli anni settanta, si evidenzi\u00f2 la necessit\u00e0 di un ente totalmente dedicato al settore della cartografia: il 15 febbraio 1976 fu istituito il \"Centro informazioni geotopografiche aeronautiche\" (CIGA), con sede presso l'Aeroporto di Pratica di Mare e con l'obiettivo di \"assicurare il supporto alle operazioni aeree attraverso la produzione e la diffusione delle informazioni geotopografiche e delle informazioni aeronautiche, promuovendo lo sviluppo tecnico e scientifico nel relativo settore\". \nNel 2000 il centro venne dichiarato \"organo cartografico dello stato\".\nL'ente mantiene accordi di cooperazione con enti omologhi italiani e stranieri per lo scambio di prodotti e servizi e partecipa a diversi gruppi di lavoro, alcuni dei quali in ambito NATO. Contribuisce dal punto di vista militare ad esercitazioni in patria e alle operazioni fuori dai confini nazionali e collabora con il dipartimento di Protezione Civile per la raccolta e l'elaborazione di dati aerofotogrammetrici di particolari aree a rischio.\nIl centro \u00e8 membro dell'\"Associazione scientifica per le informazioni territoriali e ambientali\" (ASITA) e collabora con l'Universit\u00e0 degli studi di Roma \"La Sapienza\" (Dipartimento di geografia umana) per \"stage\" per gli studenti.\nDal 1\u00ba dicembre 2013 il CIGA \u00e8 transitato alle dipendenze della neocostituita 9\u00aa Brigata aerea ISTAR-EW."}
{"id": "2389455", "revid": "110157", "url": "https://it.wikipedia.org/wiki?curid=2389455", "title": "Serie A 1948 (pallavolo maschile)", "text": "La Serie A maschile FIPAV 1948 fu la 3\u00aa edizione del principale torneo pallavolistico italiano organizzato dalla FIPAV.\nAl torneo presero parte sette squadre, che disputarono un girone all'italiana con partite di andata (disputate tutte a Bologna il 29 e il 30 maggio 1948) e di ritorno (a Milano, il 28 e il 29 giugno 1948). Lo scudetto and\u00f2 alla Robur Ravenna. Le gare si svolgevano in due \"set\" ed era ammesso il pareggio."}
{"id": "2389456", "revid": "287204", "url": "https://it.wikipedia.org/wiki?curid=2389456", "title": "Bah\u00edyyih Kh\u00e1num", "text": "Bah\u00edyyih Kh\u00e1num assieme alla poetessa T\u00e1hirih appartiene, nel mondo bahai, al gruppo di personaggi femminili che per la forza delle proprie idee, per le qualit\u00e0 personali e per i comportamenti attuati costituiscono un esempio per tutte le altre donne, non solo bahai.\nTahirih.\nTahirih, importante poetessa persiana del XIX secolo, si sacrific\u00f2 per affermare i propri principi religiosi e per difendere la propria dignit\u00e0 di donna in un mondo e in un'epoca in cui il femminismo non solo era sconosciuto ma la sua sola idea costituiva scandalo socio-religioso.\nT\u00e1hirih prima di essere uccisa, 1852, disse: \"Potete uccidermi quando volete, ma non potete fermare l'emancipazione delle donne\".\nLa pi\u00f9 grande Foglia santa.\nBah\u00edyyih Kh\u00e1num \u00e8 considerata dai Bahai un'eroina della fede per avere servito e aiutato, per tutta la vita, prima Bah\u00e1'u'll\u00e1h e poi il fratello 'Abdu'l-Bah\u00e1 in un periodo particolarmente difficile.\nSvolse il proprio servizio con serenit\u00e0 e dolcezza nonostante le privazioni e le difficolt\u00e0 a cui l'esilio e la prigionia sottoponevano lei e la sua famiglia.\nParticolarmente cara al padre, Bah\u00e1'u'll\u00e1h, ebbe il titolo di \"la pi\u00f9 grande Foglia santa\". \nRimase sempre fedele ai successori di Bah\u00e1'u'll\u00e1h a cui diede ampio e sincero supporto.\nShoghi Effendi sent\u00ec particolarmente il suo aiuto quando, dopo essere succeduto a `Abdu'l-Bah\u00e1, dovette assentarsi dal Centro Mondiale Bahai di Haifa e la direzione della fede fu affidata a Bah\u00edyyih Kh\u00e1num.\nBah\u00edyyih Kh\u00e1num mor\u00ec il 15 luglio 1932 a Haifa; fu sepolta nei giardini bahai sotto l'Arco Bahai sul Monte Carmelo.\nA Lei fu dedicato il sepolcro monumentale che contiene le sue spoglie mortali nei giardini dell'Arco Bahai."}
{"id": "2389457", "revid": "110157", "url": "https://it.wikipedia.org/wiki?curid=2389457", "title": "Meet the Fucking Bedwetters", "text": "Meet the Fucking Bedwetters \u00e8 l'album di debutto del gruppo musicale estone Bedwetters, pubblicato il 20 aprile 2009.\nL'album, che ha richiesto ben due anni di lavorazione, \u00e8 uscito con l'etichetta discografica I Can Hear Music e con la MTC Entertainment."}
{"id": "2389462", "revid": "239447", "url": "https://it.wikipedia.org/wiki?curid=2389462", "title": "Regionalliga (Austria)", "text": ""}
{"id": "2389467", "revid": "125130402", "url": "https://it.wikipedia.org/wiki?curid=2389467", "title": "HMS Cleopatra (33)", "text": "La HMS \"Cleopatra\" \u00e8 stata un incrociatore leggero classe Dido della Royal Navy. Venne impostata nei cantieri R. and W. Hawthorn, Leslie and Company, Limited di Hebburn il 5 gennaio 1939, pochi mesi dallo scoppio della Seconda guerra mondiale. Venne varata il 27 marzo 1940 ed entr\u00f2 in servizio il 5 dicembre 1941.\nServizio.\nLa \"Cleopatra\" venne trasferita a Gibilterra nei primi giorni del 1942 e il 2 febbraio part\u00ec per Malta, dove venne danneggiata da una bomba non appena arrivata. Dopo le necessarie riparazioni venne trasferita ad Alessandria d'Egitto nei primi giorni di marzo presso il 15\u00ba Squadrone Incrociatori e prese parte alla Seconda battaglia della Sirte venendo colpita ad una torretta, come scritto nel rapporto britannico, dall'incrociatore italiano \"Giovanni delle Bande Nere\" e perdendo 16 uomini.\nNel giugno seguente partecip\u00f2 con compiti di scorta ai convogli all'Operazione Vigorous e in agosto bombard\u00f2 Rodi per spostare l'attenzione dal convoglio soprannominato Operazione Pedestal.\nIl 19 settembre entr\u00f2 in bacino di carenaggio a Massaua per delle piccole riparazioni e la pulizia dello scafo e torn\u00f2 in mare cinque giorni dopo. Durante il riempimento del bacino per\u00f2, si inclin\u00f2 colpendo il bordo del bacino e danneggiandolo, ma senza riportare gravi danni allo scafo. Il capitano Grantham, considerando i danni leggeri, ordin\u00f2 alla nave di rientrare in servizio.\nNel gennaio 1943 entr\u00f2 a far parte della Forza \"K\", poi Forza \"Q\" con base ad Annaba da dove partecip\u00f2 a missioni di attacco al traffico marittimo dell'Asse diretto in Tunisia. Successivamente venne trasferita presso il 12\u00ba Squadrone Incrociatori partecipando allo sbarco in Sicilia nel mese di luglio. Il 16 luglio venne colpita da un siluro lanciato dal sottomarino italiano \"Alagi\" rimanendo gravemente danneggiata. Delle riparazioni temporanee vennero effettuate a Malta e durarono fino all'ottobre seguente, dopodich\u00e9 la \"Cleopatra\" si diresse a Filadelfia per le riparazioni definitive ed un raddobbo.\nI lavori vennero completati nel novembre 1944 e nel luglio del 1945 venne trasferita nelle Indie Orientali, dove fu la prima nave a rientrare nella base di Singapore, ricatturata in settembre. Dopo la fine del conflitto serv\u00ec con il Quinto Squadrone Incrociatori nelle Indie Orientali fino al gennaio 1946. Il 7 febbraio successivo torn\u00f2 a Portsmouth per un raddobbo.\nIn seguito serv\u00ec nella \"Home Fleet\" con il Secondo Squadrone Incrociatori dal 1946 ai primi mesi del 1951 quando venne trasferita nel Mediterraneo dove rimase fino all'inizio del 1953. Il 12 febbraio torn\u00f2 a Chatham per andare in disarmo. Il 15 dicembre 1958 arriv\u00f2 al cantiere J Cashmore di Newport per essere demolita."}
{"id": "2389472", "revid": "305330", "url": "https://it.wikipedia.org/wiki?curid=2389472", "title": "Cipolla (pianta)", "text": ""}
{"id": "2389476", "revid": "216401", "url": "https://it.wikipedia.org/wiki?curid=2389476", "title": "Volta a Catalunya", "text": ""}
{"id": "2389479", "revid": "216401", "url": "https://it.wikipedia.org/wiki?curid=2389479", "title": "Volta a Catalunya 2009", "text": ""}
{"id": "2389483", "revid": "547992", "url": "https://it.wikipedia.org/wiki?curid=2389483", "title": "Ugo Fangareggi", "text": "Biografia.\nPartecipando a molti film sia con il suo vero nome che con gli pseudonimi Hugh Fangar-Smith e Ugo Mudd, si \u00e8 affermato come attore caratterista specializzandosi in particolar modo nel genere comico.\nDal 1998 ha scritto sul giornale \"Mondo Sabino\".\nAveva una compagnia teatrale amatoriale con sede ad Ornaro, una piccola frazione nel comune di Torricella in Sabina, chiamata \"Gli indipendenti di Ugo Fangareggi\".\nNegli ultimi anni ha diretto tre mediometraggi, tra cui la docufiction sul morbo di Parkinson \"Ho un buco gioved\u00ec\".\n\u00c8 morto a Roma il 21 ottobre 2017, all'et\u00e0 di 79 anni."}
{"id": "2389491", "revid": "120760489", "url": "https://it.wikipedia.org/wiki?curid=2389491", "title": "Andrea Perrucci", "text": "Biografia.\nAndrea Perrucci nacque a Palermo, nel Regno di Sicilia, figlio di Francesco Perrucci, un ufficiale della Squadra marittima, e di Anna Fardella, una nobildonna trapanese, appartenente ad uno dei pi\u00f9 antichi ed illustri casati isolani. Visse a Napoli sin dall'adolescenza, dove avvi\u00f2 gli studi di \"Gramatica\" presso i Gesuiti, studi\u00f2 poi con i Frati Predicatori e quindi diritto civile e diritto canonico con Pulcarelli e de Philippis, acquisendo il titolo di \"Utriusque Iuris Doctor\" (V.I.D.) presso il \"Collegio napoletano dei dottori\". I suoi studi furono un po' contrastati dalla opposizione del padre, che si esprimeva nelle parole del genitore nella \"Tristia\" di Ovidio: \"studium quid inutile temptas?\" (trad. \"perch\u00e9 tenti uno studio inutile?\"), dalla cattiva salute, e dalle avversit\u00e0 della vita. Ritorn\u00f2 per un po' in Sicilia per cercare, inutilmente, di rientrare in possesso dei beni di famiglia Per la delusione patita, Perrucci far\u00e0 ritorno a Napoli senza mai pi\u00f9 rimetter piede nella terra che gli diede i natali..\nTra i primissimi letterati, a Napoli, che si dedicarono al melodramma, Perrucci fu il primo nel Regno a cimentarsi come librettista, arte alla quale si dedic\u00f2 in pi\u00f9 riprese, manifestando una particolare e stravagante vena creativa che sort\u00ec l'effetto di risvegliare l'interesse di altri autori, dando impulso alla nascita dell'opera buffa.\nCome autore teatrale, Perrucci \u00e8 ricordato soprattutto per \"La Cantata dei pastori\", l'opera sua pi\u00f9 fortunata, di cui per secoli si \u00e8 perpetuata la tradizione rappresentativa nei teatri popolari in occasione del Natale. Al suo lavoro di teorico, invece, si deve il notevole trattato \"Dell'arte rappresentativa, premeditata e all'improvviso\", in cui egli si occupava del genere improvvisativo, tramandandoci cos\u00ec un'importante testimonianza scritta sul genere teatrale della commedia dell'arte.\nDottore in diritto canonico e civile (\"Utriusque Iuris Doctor\"), Perrucci fu segretario dell'Accademia dei Rozzi (Napoli)|Accademia dei Rozzi di Napoli, della palermitana Accademia dei Raccesi e membro dell'Accademia dei Pellegrini a Roma.. Fu censore promotoriale degli Spensierati di Rossano.\nFu membro dell'Accademia dei Raccesi di Palermo e quindi della napoletana Accademia dei Rozzi, frequentata da Biagio Cusano., della quale fu anche segretario. Fu anche accademico dei Pellegrini a Roma, con il nome di \"Rolmidero dell'Oreto\".\nFu per molti anni poeta del teatro degli Armonici di San Bartolomeo eletto da vari vicer\u00e9 di Napoli, Fernando Fajardo y \u00c1lvarez de Toledo Marchese de los V\u00e9lez, Gaspar M\u00e9ndez de Haro marchese di El Carpio, Francisco de Benavides conte di Santisteban, e dal Gran Connestabile del Regno Filippo II Colonna.\n\"La Cantata dei pastori\".\n\u00c8 noto principalmente per il dramma sacro \"Il vero lume tra le ombre, ovvero la spelonca arricchita per la nascita del verbo incarnato\" (o \"La nascita del verbo umanato\"), meglio nota come \"La Cantata dei pastori\", scritta nel 1698, sotto lo pseudonimo di Casimiro Ruggiero Ugone. L'opera, articolata in tre atti di notevole durata, fu portata in scena l'anno successivo e nei due secoli successivi pot\u00e9 godere di una notevole fortuna nei teatri popolari napoletani, venendo regolarmente rappresentata nella Notte di Natale, fino all'Ottocento, con una tradizione popolare che \u00e8 viva e si rinnova ancor oggi.\n\"Dell'arte rappresentativa, premeditata e all'improvviso\".\nFu autore del notevole trattato \"Dell'arte rappresentativa, premeditata e all'improvviso\", importante opera teorica sulla rappresentazione teatrale e sui metodi di lavoro della Commedia dell'arte, alla quale egli stesso si era dedicato anche se, come egli tiene a precisare, solo per diletto con gli amici e non per professione.\nScritto nel 1699, il trattato contribu\u00ec alla disciplina e alla sistematizzazione del genere improvvisativo. \nL'opera, infatti, non pu\u00f2 essere semplicemente considerata come un'importante \"summa\" teatrale dello stato dell'arte di quel genere comico, peraltro l'unica del genere, ma deve essere valutata appieno nel suo intento 'prescrittivo', programmaticamente dichiarato dall'autore:\nPerrucci, con il suo scritto, \u00e8 testimone delle difficolt\u00e0 in cui versava il genere alla sua epoca, per l'inaridimento delle idee, delle invenzioni e delle trovate sceniche.\nAl centro delle sue preoccupazioni era la sopravvivenza stessa del teatro, la cui sostenibilit\u00e0 sociale e morale egli voleva fondare sulle prospettive di un'arte in grado di trasmettere modelli educativi ed esemplari, un ruolo potenziale che egli voleva garantire attraverso una forma di istituzionalizzazione.\nIl carattere 'normativo' dell'opera forn\u00ec una base al processo di canonizzazione del genere improvvisativo, precisando le regole alle quali doveva sottostare l'utilizzo in scena di testi, canovacci, e repertori di trovate e lazzi. Seppur indirettamente, la volont\u00e0 normativa di Perrucci favor\u00ec inconsapevolmente il processo di 'omologazione' e impoverimento dell'\"improvvisa\", un fenomeno che accompagn\u00f2 e caus\u00f2, al tempo stesso, il declino di quel genere teatrale..\nFioritura a Napoli della vena comica operistica.\nLa vena creativa di Perrucci, con i suoi libretti \u00abampollosi e strani\u00bb ebbe l'effetto di risvegliare la vita musicale del Regno di Napoli: non appena inizi\u00f2 a comporre i suoi \"poveri melodrammi\", altri artisti si affollarono attorno a lui. Francesco Maria Paglia e Silvio Stampiglia di Civita Lavinia riempiono le sale dei teatri napoletani con le loro opere bizzarre, in cui l'esagerazione si allea con la naturalit\u00e0, e le invenzioni pi\u00f9 stravaganti alle osservazioni del vero. Fu cos\u00ec a Napoli, ancor pi\u00f9 che a Venezia, che la vena comica e buffa and\u00f2 a fiorire, insinuandosi nelle trame dell'opera seria.\nFu autore di recitativi, serenate, canzoni e librettista di vari oratori in musica: \"L'Arca del Testamento in Gerico\" (1704, Napoli) \"Il zelo animato ovvero il Sant'Elia profeta\" (1733, Napoli), musicati da Francesco Mancini (1672-1737); \"Il Gedeone\" di Nicola Porpora.\nAltre opere.\nAndrea Perrucci fu autore fecondo e prolifico in vari campi, anche al di fuori della scrittura teatrale, e perfino come traduttore dal latino, e finanche come prosecutore dell'opera incompleta di Claudiano.\nPoesia.\nOltre che autore di teatro religioso (sul modello delle \"comedias de santos\" della letteratura teatrale spagnola), fu a lungo poeta del teatro degli Armonici di San Bartolomeo .\nPoeta di ispirazione marinista, Perrucci si ciment\u00f2, con esiti assai modesti, nella composizione di liriche in vari idiomi, (toscano, siciliano, calabrese, napoletano) e in lingua latina, di cui pubblic\u00f2 nel 1665 la raccolta \"Idee delle Muse\".\nFu autore, nel 1678, del poema eroicomico dialettale \"L'Agnano zeffonato, poemma aroico\", contenente una breve satira sui cattivi poeti, che traeva spunto da un'antichissima tradizione popolare napoletana di un'antica citt\u00e0 sprofondata, a causa di un'eruzione vulcanica, sotto la superficie di quello che nel Seicento era il lago vulcanico di Agnano (non pi\u00f9 esistente perch\u00e9 prosciugato nell'Ottocento). \nFu traduttore del terzo libro del poema mitologico \"De raptu Proserpinae\" di Claudio Claudiano, volendo portare a termine una traduzione lasciata incompleta da un altro. Si propose inoltre di colmare l'incompiutezza del poema, scrivendone di sua mano il terzo volume.\nTeatro.\n\"Il convitato di pietra\".\nDi lui \u00e8 nota anche \"Il convitato di pietra\", una rielaborazione, nel 1678, della leggenda di Don Giovanni, attraverso il suo \"Il convitato di pietra\", un rimaneggiamento del \"Don Giovanni o Il convitato di pietra\" di Moli\u00e8re che egli pubblic\u00f2 con lo pseudonimo anagrammatico di \"Enrico Preudarca\".\n\"L'huomo redento\".\nPresso la Biblioteca Nazionale di Napoli \u00e8 conservato il manoscritto dell'opera in tre atti \"L'huomo redento\", disponibile online in formato PDF.\nMelodramma e oratori.\nPerrucci fu anche tra i precursori della cultura del melodramma a Napoli, citt\u00e0 in cui fu il primo a scrivere libretti d'opera: fu librettista per \"\"Chi tal nasce tal vive, ovvero L'Alessandro Bala\" (1678) e per \"Candaule re di Lidia\" (1679), entrambe del compositore Pietro Andrea Ziani, \"L'Epaminonda\" di Severo De Luca (1685), ma ancor prima per l'opera in tre atti \"Difendere l'offensore ovvero La Stellidaura vendicata\" scritta in stile monteverdiano da Francesco Provenzale nel 1674(Romain Rolland, che trov\u00f2 l'opera alla biblioteca Santa Cecilia di Roma, riporta la data del 1670.), il cui libretto fu il primo di origine napoletana."}
{"id": "2389493", "revid": "1543377", "url": "https://it.wikipedia.org/wiki?curid=2389493", "title": "Namibia", "text": "La Namibia, ufficialmente Repubblica della Namibia (ingl. \"Republic of Namibia\", ted. \"Republik Namibia\", af. \"Republiek van Namibi\u00eb\"), \u00e8 uno Stato dell'Africa meridionale, la cui capitale \u00e8 Windhoek. Confina a nord con l'Angola e lo Zambia, a est col Botswana e a sud col Sudafrica; a ovest si affaccia sull'Oceano Atlantico.\nCon una popolazione totale di circa 2 700 000 abitanti e un'estensione complessiva di 825 418 km\u00b2, la Namibia si colloca al secondo posto (dopo la Mongolia) fra le nazioni sovrane al mondo con la minore densit\u00e0 di popolazione (3,3 abitanti/km\u00b2). Gran parte del territorio del paese \u00e8 costituito dalle distese aride del deserto del Namib e del Kalahari. Il nome di Namibia, che deriva dal deserto del Namib, la vasta area che caratterizza gran parte del paese, fu scelto come etimo neutrale per evitare diatribe tra le varie etnie.\n\u00c8 una delle nazioni pi\u00f9 giovani del continente africano, avendo ottenuto solo nel 1990 l'indipendenza dal Sudafrica, dal quale era amministrata. Dal 1884 al 1919 fu colonia dell'Impero tedesco con il nome di \"Deutsch-S\u00fcdwestafrika\". Successivamente fece parte dell'Impero britannico all'interno dell'Unione sudafricana fino al 1961 per poi divenire, fino all'indipendenza, una provincia della Repubblica Sudafricana.\nStoria.\nI primi abitanti della Namibia furono probabilmente i San (Boscimani), seguiti dai Nama e dai Damara. A partire dal XIV secolo giunsero nella regione diversi gruppi bantu, fra cui gli Herero e gli Ovambo.\nAnche se il territorio venne scoperto dal portoghese Bartolomeo Diaz nel 1486, la regione corrispondente all'attuale Namibia cominci\u00f2 a essere esplorata dagli europei soltanto negli anni quaranta del XIX secolo. Nel 1884 fin\u00ec sotto l'influenza della Germania, che le diede uno status di colonia con il nome di Africa Tedesca del Sud-Ovest (\"Deutsch-S\u00fcdwestafrika\" comunemente abbreviato in SWA). Del territorio non faceva parte la Walvis Bay, caduta sotto il controllo britannico fin dal 1878, n\u00e9 le isole dei Pinguini, annesse alla Colonia del Capo gi\u00e0 quattro anni prima. Per effetto del trattato di Helgoland-Zanzibar, sottoscritto il 1\u00ba luglio 1890 tra l'Impero tedesco e l'Impero britannico, il gen. Leo von Caprivi, successore di Otto von Bismarck come cancelliere tedesco (1890-1894), ottenne per la colonia tedesca dell'Africa del Sudovest (Deutsch-S\u00fcdwestafrika), come sbocco al fiume Zambesi e al lago Vittoria, una striscia di territorio di 450\u00a0km di lunghezza e 30\u00a0km di larghezza, gi\u00e0 appartenente alla colonia britannica del Bechuanaland oggi Botswana, poi denominata \"Dito di Caprivi\", in lingua inglese, \"Caprivi Strip\" o, in lingua tedesca \"Caprivi Zipfel\". L'arrivo dei primi coloni tedeschi, negli ultimi anni dell'Ottocento e nei primi del Novecento, provoc\u00f2 una violenta reazione da parte di alcune etnie autoctone che si vedevano spogliate di molte delle proprie terre pi\u00f9 fertili. In alcune zone scoppi\u00f2 una vera e propria guerriglia (1904-1908) da parte di un popolo di pastori, gli Herero, che fu repressa nel sangue dalle autorit\u00e0 tedesche. Vennero costruiti per i prigionieri dei \"Konzentrationslager\", \"campi di concentramento\", dagli originari 80.000, gli Herero vennero ridotti a 15.000 nel 1911.\nNel 1966 l'organizzazione SWAPO (South-West African People's Organization), di ispirazione marxista, cominci\u00f2 una guerriglia indipendentista contro le forze sudafricane, nota come guerra di indipendenza della Namibia. Il Sudafrica cedette per\u00f2 solo nel 1988, accettando un piano di pace delle Nazioni Unite che port\u00f2 alla piena indipendenza del paese nel 1990. Walvis Bay inizialmente rimase sotto il controllo sudafricano come enclave, per essere ceduta alla Namibia, insieme con le isole dei Pinguini, nel 1994, mentre il Dito di Caprivi \u00e8 stato al centro di una disputa con il confinante Botswana.\nIl fondatore della Namibia indipendente \u00e8 Sam Nujoma, da sempre capo della SWAPO; ha governato dal 1990 al 2005, per essere poi sostituito da Hifikepunye Pohamba.\nGeografia.\nLa geografia della Namibia \u00e8 caratterizzata da una serie di altopiani, il punto pi\u00f9 alto dei quali \u00e8 il Brandberg (2.606 metri). L'altopiano centrale attraversa il paese lungo l'asse nord-sud, ed \u00e8 circondato a ovest dal Deserto del Namib e dalle pianure che giungono fino alla costa, a sud dal fiume Orange, a sud e a est dal Deserto del Kalahari. I confini del paese a nord-est delimitano una stretta fascia di terra, nota come dito di Caprivi, che fu ottenuta dai tedeschi come sbocco verso il fiume Zambesi.\nIdrografia.\nL'aridit\u00e0 del territorio fa s\u00ec che buona parte dei fiumi siano a carattere torrentizio. I fiumi di maggiore entit\u00e0 si trovano solo lungo i confini: da nord a sud, i principali sono il Kunene, l'Okavango, lo Zambesi e l'Orange.\nClima.\nIl clima della Namibia va dal clima desertico a quello subtropicale, ed \u00e8 generalmente caldo e asciutto, con precipitazioni scarse e variabili. La Namibia definisce se stessa come un paese arido. L'aridit\u00e0 del clima deriva dalla fredda corrente del Benguela che causa la condensazione del vapore acqueo sull\u00b4oceano Atlantico, lasciando quindi arrivare sulla costa aria secca.\nFra le citt\u00e0 pi\u00f9 importanti, oltre alla capitale Windhoek (situata nel centro del paese) si possono ricordare i porti di Walvis Bay e Swakopmund, e le citt\u00e0 di Oshakati, Grootfontein, Tsumeb e Keetmanshoop.\nNel 2019, alcune parti della Namibia stanno affrontando la peggiore siccit\u00e0 degli ultimi sessanta-novanta anni, senza piogge da due anni e con la maggior parte del bestiame morto. Le autorit\u00e0 dichiarano lo stato di calamit\u00e0 naturale a maggio e chiedono aiuti internazionali: \"I mezzi di sussistenza della maggior parte dei namibiani sono a rischio, soprattutto quelli che dipendono dalle attivit\u00e0 agricole\", lamenta il primo ministro Saara Kuugongelwa-Amadhila.\nPopolazione.\nDemografia.\nLa Namibia \u00e8 una delle tre nazioni sovrane del mondo meno densamente popolate, con una media di circa 2,5 persone per km\u00b2; ha invece un tasso di crescita demografica relativamente elevato.\nLingue.\nL'inglese \u00e8 la lingua ufficiale del paese ma \u00e8 lingua madre solo per il 6% dei bianchi; il tedesco, l'afrikaans e l'oshiwambo sono invece \"lingue regionali riconosciute\". L'87,5% della popolazione \u00e8 nera e appartenente ai ceppi linguistici bantu e khoisan. Met\u00e0 degli abitanti della Namibia parlano l'oshiwambo come madrelingua, ma l'afrikaans \u00e8 comunque la lingua pi\u00f9 compresa. Le lingue indigene vengono insegnate nella scuola primaria. Sia l'afrikaans sia l'inglese sono parlati principalmente come seconda lingua e utilizzati soprattutto a livello pubblico e istituzionale. Il tedesco \u00e8 parlato specialmente nel sud del paese. La prossimit\u00e0 geografica alla lusofona Angola ha permesso la diffusione di numerose persone parlanti portoghese. Nel 2011 erano stimate intorno a 100.000 lusofoni, corrispondenti al 4\u20135% della popolazione totale.\nIl 6% della popolazione \u00e8 bianca (115.647 ab.) e il 6,5% \u00e8 meticcia (125.285 ab.).\nEcco i dati linguistici per i bianchi (stime):\nEtnie.\nL'82% della popolazione appartiene a etnie del gruppo bantu, suddivisa in almeno 11 etnie, tra cui predomina largamente l'etnia Ovambo (circa met\u00e0 della popolazione, concentrata nel nord del paese). Altre etnie nere sono quelle del gruppo khoisan (San e Nama). La percentuale di bianchi \u00e8 intorno all'8%, la pi\u00f9 elevata dell'Africa subsahariana dopo quella del Sudafrica; si tratta soprattutto di tre gruppi principali: boeri, anglosassoni e tedeschi. Esistono anche minoranze olandesi, francesi e portoghesi. Vi sono infine due gruppi di origine mista, chiamati \"coloured\" e \"baster\", che contribuiscono alla popolazione totale per un altro 8%. I bianchi e i gruppi di etnia mista parlano quasi tutti l'afrikaans e sono culturalmente simili ai gruppi corrispondenti sudafricani. Una minoranza di bianchi ha invece mantenuto la cultura e la lingua originale dei coloni tedeschi. Diversamente dal Sudafrica, non \u00e8 presente una popolazione significativa di origine asiatica.\nCostumi e tradizioni.\nIl complesso amalgama di etnie e culture della Namibia \u00e8 evidente gi\u00e0 nella toponomastica, che include tra l'altro nomi tedeschi, afrikaans e ovambo. Le comunit\u00e0 di discendenza tedesca hanno conservato molto delle tradizioni e della cultura della loro terra di origine; in cittadine come L\u00fcderitz e Swakopmund, in cui anche l'architettura coloniale ricorda quella dei borghi della Germania di inizio XX secolo, si tengono sagre popolari e feste di antica tradizione, come la Festa del Kaiser. I boeri sono invece legati a una tradizione propria, sviluppatasi soprattutto nel periodo pionieristico del Grande Trek e della colonizzazione del Sudafrica.\nReligioni.\nLa maggior parte della popolazione \u00e8 di religione cristiana, soprattutto di dottrina luterana, \u00e8 presente una piccola minoranza di musulmani, concentrati soprattutto a Windhoek.\nOrdinamento dello stato.\nSuddivisione amministrativa.\nLa Namibia \u00e8 divisa in 13 regioni:\nPolitica.\nIl Presidente \u00e8 eletto con voto popolare ogni cinque anni.\nIl Primo ministro \u00e8 nominato insieme con il suo gabinetto dal Presidente.\nIl parlamento \u00e8 composto da due camere: il \"National Council\" (\"Consiglio Nazionale\"), formato da 26 membri (due per ciascun consiglio regionale) che durano in carica sei anni; e la \"National Assembly\" (\"Assemblea Nazionale\"), composta da 78 membri con mandato quinquennale, dei quali 72 eletti con voto popolare e altri 6 (non votanti) nominati dal Presidente. La National Assembly rappresenta il vero organo legislativo, mentre il National Council ha una funzione consultiva. Per l'elezione della National Assembly sono contemplati 107 distretti elettorali.\nIl principale organo giudiziario \u00e8 la Corte Suprema, i cui giudici sono nominati dal Presidente su proposta della \"Judicial Service Commission\".\nLa SWAPO, che rappresent\u00f2 il movimento principale durante il processo di indipendenza, e che ha completamente abbandonato le sue posizioni originali marxiste, \u00e8 il primo partito del paese. Originariamente espressione specifica degli ovambo, dagli anni ottanta ha perso questa connotazione accogliendo tra le sue file esponenti di tutte le etnie del paese, inclusi bianchi dei vari gruppi, specialmente di origine tedesca. Un bianco di origine tedesca che ha ricoperto un ruolo importante nel partito \u00e8 stato Anton Lubowski, collaboratore del presidente Nujoma ai tempi dell'indipendenza.\nIl secondo partito politico del paese \u00e8 l'Alleanza Democratica di Turnhalle (DTA), fondato negli anni settanta come federazione di diversi partiti, inclusi partiti a carattere etnico come la Christian Democrat Union (CDU), a prevalenza coloured, e il Partito Repubblicano (RP) degli afrikaaner.\nEconomia.\nL'economia namibiana \u00e8 fortemente legata (e per alcuni aspetti simile) a quella del Sudafrica. La principale attivit\u00e0 economica \u00e8 l'estrazione di minerali, che contribuisce per circa il 20% del PIL nazionale. La Namibia \u00e8 il quarto pi\u00f9 importante esportatore africano di minerali non combustibili, e il quinto produttore di uranio nel mondo. Una parte importante dell'estrazione mineraria riguarda, come nel vicino Sudafrica, i diamanti; altre produzioni importanti sono quelle di piombo, ferro, zinco, argento e tungsteno.\nNonostante la sua importanza per l'economia nazionale, il settore minerario d\u00e0 lavoro solo al 3% della popolazione. Oltre la met\u00e0 dei namibiani si dedicano all'agricoltura e all'allevamento di sussistenza; si coltivano principalmente mais e miglio e si allevano soprattutto capre e pecore. La produzione agricola comunque non copre il fabbisogno nazionale, che dipende al 50% dalle importazioni; si esporta invece la lana.\nSebbene il reddito pro-capite sia in Namibia cinque volte quello dei paesi pi\u00f9 poveri dell'Africa, la maggioranza della popolazione vive in povert\u00e0 a causa della forte disoccupazione, della grande disuguaglianza nella distribuzione della ricchezza, e della grande quantit\u00e0 di capitali che vengono investiti all'estero.\nLa caduta dei prezzi delle materie prime e una persistente siccit\u00e0 hanno causato un calo del prodotto interno lordo (PIL) del paese nel 2017 e nel 2018 e un aumento della disoccupazione.\nAmbiente naturale.\nLa flora e la fauna della Namibia sono ampiamente diversificate in funzione delle diverse zone climatiche che attraversano il Paese.\nFlora.\nFra le piante pi\u00f9 insolite va segnalata la \"Welwitschia mirabilis\", endemica del deserto dell'Angola, considerata una delle piante pi\u00f9 antiche e longeve esistenti (alcuni esemplari hanno pi\u00f9 di 2.000 anni); la si trova in abbondanza in alcune zone del deserto del Namib.\nFra le oltre 100 specie di alberi della Namibia si possono citare l'\"Acacia erioloba\", la \"Faidherbia albida\", il mopane, la \"Terminalia\", la marula, il fico gigante e il baobab africano. Albero nazionale \u00e8 l'\"Aloidendron dichotomum\", detto \"kokerboom\" (\"albero faretra\") perch\u00e9 i San svuotano i rami della pianta per farne contenitori per le loro frecce. Con i loro rami spogli, che terminano in foglie strette e appuntite, queste piante danno luogo ad alcuni paesaggi molto insoliti (come quello della Quiver Tree Forest, nel sud del paese). Numerose sono le piante grasse dette \"rocce fiorite\". Si trova in Namibia anche una specie di \"piede d'elefante\" (\"Pachypodium\"). La zona dell'Okavango ospita graminacee da palude, papiro e ninfee. Non mancano zone coperte da savana (in particolare nel Parco nazionale d'Etosha). Endemica del Namib \u00e8 anche l'\"Acanthosicyos horrida\", una pianta dotata di lunghe spine che produce frutti simili a piccoli meloni, importante nutrimento per gli animali del deserto (per esempio gli struzzi) ma commestibile anche per l'uomo. Endemico delle stesse zone \u00e8 l'arbusto \"Zygophyllum stapffii\", detto \"pianta dei talleri\" perch\u00e9 le foglie hanno l'aspetto di monete d'oro. Molto diffusa \u00e8 infine l\"Euphorbia damarana\", pianta arbustiva dalla linfa estremamente tossica, che veniva usata dai boscimani per avvelenare le loro frecce.\nLa fredda corrente del Benguela porta in superficie grandi quantit\u00e0 di nutrienti che supportano elevate quantit\u00e0 di fitoplancton e grandi foreste di kelp.\nFauna.\nLa fauna originaria della Namibia ha molto sofferto le battute di caccia grossa organizzate dagli europei fra la fine del XIX secolo e l'inizio del XX. Gran parte della fauna dell'Africa subsahariana \u00e8 comunque ancora rappresentata, e nel Namib sono presenti numerose specie endemiche.\nMammiferi.\nI grandi felini africani sono tutti presenti; in particolare il ghepardo \u00e8 ancora molto diffuso soprattutto nella zona dell'altopiano Waterberg, nonostante l'espansione delle fattorie. Numerosi sono anche i carnivori di piccola taglia, come i gatti selvatici, le genette, i suricati, gli otocioni, gli sciacalli e le mellivore. Antilopi e gazzelle sono presenti in abbondanza anche al di fuori delle aree naturali protette; fra le pi\u00f9 diffuse si possono citare l'orice gemsbock, lo springbok, il kudu maggiore e l'impala. Altri erbivori includono giraffe, zebre, facoceri ed elefanti. Dopo una scomparsa quasi totale, i rinoceronti bianchi sono stati reintrodotti nel Parco nazionale d'Etosha con ottimi risultati, tanto che oggi l'Etosha \u00e8 qualificato come \"donor\", ovvero cede rinoceronti ad altre riserve. Nel Damaraland si trovano anche alcuni rinoceronti neri. In Namibia \u00e8 presente anche l'oritteropo. Lungo le coste, grazie ai nutrienti portati in superficie dalla fredda corrente del Benguela, c'\u00e8 un ricco ecosistema che riesce a sostentare molti mammiferi marini, fra i quali diverse specie di delfini. Da Walvis Bay procedendo verso nord si incontrano molte colonie di otarie, la pi\u00f9 grande delle quali si trova a Cape Cross.\nFra le specie o sottospecie endemiche o quasi endemiche si possono citare la zebra di montagna di Hartmann, la giraffa dell'Angola, l'impala dal muso nero, la iena bruna e i rinoceronti del deserto. I famosi elefanti del deserto non costituiscono una sottospecie indipendente rispetto all'elefante africano, ma hanno una conformazione fisica tipica, adattata all'ambiente del Namib.\nRettili.\nFra i serpenti tipici della zona ci sono la vipera cornuta del Namib, due specie di mamba, il serpente zebra e altri. Uno spettacolo piuttosto comune sulla sabbia rovente del Namib \u00e8 la velocissima corsa delle lucertole \"Aprosaura achietae\", che si spostano saltando da una zampa all'altra, quasi senza toccar terra.\nUccelli.\nTra le specie di uccelli si possono ricordare il pellicano bianco, l'allodola di Gray, il corriere bandacastana, la ghiandaia marina dal petto lilla, l'oca pigmea, diverse specie di pappagalli, la civetta pescatrice, l'aquila pescatrice africana (rappresentata anche nello stemma della Namibia), la sterna del Damara e l'otarda di Kori. Spettacolari sono anche gli enormi nidi coloniali degli uccelli tessitori, in ciascuno dei quali cui convivono centinaia di esemplari.\nPesci.\nTra le specie endemiche \u00e8 importante segnalare il pesce gatto dorato delle caverne che abita esclusivamente nella grotta di Aigamas che ospita una grande quantit\u00e0 d'acqua fossile sotto il suolo.\nInvertebrati.\nLa fauna della Namibia comprende moltissime specie di invertebrati marini e terrestri. Il deserto del Namib ospita un grandissimo numero di artropodi endemici, adattati alle particolarissime condizioni climatiche; fra questi spiccano alcuni generi di tenebrionidi collettivamente noti come coleotteri delle nebbie.\nAree naturali protette.\nLa Namibia \u00e8 stato il primo paese del mondo a citare esplicitamente la protezione dell'ambiente naturale nella propria costituzione. Il piano di conservazione della Namibia \u00e8 basato sul principio del Community Based Natural Resource Management (\"gestione comunitaria delle risorse naturali\"), che prevede una gestione ampiamente decentralizzata delle risorse ambientali del paese. Gran parte del territorio della Namibia \u00e8 incluso in aree naturali protette, parchi nazionali, e riserve faunistiche private. I due principali parchi nazionali sono il Namib-Naukluft (il pi\u00f9 grande del continente), che include buona parte del deserto del Namib e dei monti Naukluft, e l'Etosha, nella parte settentrionale del paese.\nSport.\nLo sport nazionale della Namibia \u00e8 il rugby. Conseguentemente all'indipendenza dal Sudafrica, nel 1990 si form\u00f2 la Nazionale di rugby della Namibia, il cui esordio al Mondiale si \u00e8 verificato nell'edizione del 1999.\nFino all'indipendenza, i giocatori nativi della Namibia potevano essere convocati nelle file della rappresentativa sudafricana. Un esempio tra i pi\u00f9 celebri \u00e8 l'estremo Percy Montgomery, che \u00e8 stato dei pi\u00f9 forti interpreti al mondo del suo ruolo, nato nel 1974 a Walvis Bay e ritiratosi dalle competizioni nel 2009.\nSeguiti anche il calcio e il cricket. Lo sportivo pi\u00f9 importante a livello mondiale \u00e8 sicuramente Frank Fredericks, velocista di assoluto livello mondiale capace di conquistare quattro medaglie olimpiche (tutte d'argento, due a Barcellona 1992 e due ad Atlanta 1996 nei 100 e nei 200 metri piani) e quattro medaglie mondiali (oro a Stoccarda 1993, e argento a Tokyo 1991, G\u00f6teborg 1995 e Atene 1997, tutte nei 200 m piani). Dopo la fine della carriera agonistica, dal 2004 \u00e8 entrato a far parte del Comitato Olimpico Internazionale.\nLa laguna a Sud di Luderitz \u00e8 sede del pi\u00f9 importante evento di Speed (gare di velocit\u00e0 per kitesurf e windsurf) al mondo. Gli organizzatori della prova hanno scavato un canale artificiale dove sono stati conseguiti i maggiori record di velocit\u00e0 a vela sull'acqua. Walvis Bay \u00e8 invece la localit\u00e0 dove \u00e8 stato registrato il record di velocit\u00e0 assoluto per un mezzo nautico (65,45 nodi).\nCultura.\nEditoria.\nI quotidiani pi\u00f9 importanti includono il giornale di propriet\u00e0 statale \"New Era\", le testate private di propriet\u00e0 del gruppo Democratic Media Holdings (\"Die Republikein\", \"Allgemeine Zeitung\" e \"Namibian Sun\") e il giornale \"The Namibian\".\nAltre pubblicazioni degne di nota sono il tabloid \"Informant\u00e9\" posseduto dalla \"TrustCo\", il settimanale \"Windhoek Observer\", il settimanale \"Namibia Economist\", e il regionale \"Namib Times\" e \"Namibia Sport\" l'unica pubblicazione di carattere sportivo."}
{"id": "2389503", "revid": "123119279", "url": "https://it.wikipedia.org/wiki?curid=2389503", "title": "Blues News", "text": "Blues News \u00e8 un magazine finlandese di musica blues.\nLa rivista \u00e8 pubblicata bimestralmente dalla Finnish Blues Society (FBS).\n\u00c8 principalmente in finlandese ed \u00e8 stata fondata nel 1968, ci\u00f2 che la rende una delle pi\u00f9 antiche riviste blues del mondo. Nel 1980 Blues News cambi\u00f2 nome in Suomen Afroamerikkalaisen Musiikin Yhdistys (SAMY), per poi riprendere il nome originario nel 2006."}
{"id": "2389505", "revid": "203434", "url": "https://it.wikipedia.org/wiki?curid=2389505", "title": "Ponte San Giovanni (Perugia)", "text": "Ponte San Giovanni (\"Pont San Giu\u00e0nne\" in dialetto perugino) \u00e8 una frazione del comune di Perugia (PG). \u00c8 discussa la sua qualificazione come \"quartiere\" della citt\u00e0 di Perugia per ragioni non solo di geografia urbana ma anche storico-culturali.\n\u00c8 sede principale della \"Sede Territoriale n.3: Tiberina Sud\" del Comune di Perugia. Dagli anni settanta in poi la frazione ha vissuto un forte aumento demografico, che l'ha portata ad essere tra le pi\u00f9 popolose della citt\u00e0.\nGeograficamente situato al limite sud-est del territorio di Perugia (circa 7\u00a0km dal centro cittadino), a circa 180 , il fiume Tevere ne traccia il confine con il limitrofo comune di Torgiano. Il territorio \u00e8 suddiviso in una parte pianeggiante, attorno all'alveo fluviale, ed in una parte collinare, a segnare i primi contrafforti del colle di Perugia.\nRecentemente, specie nell'ambito trasportistico, sembra essere invalsa l'abitudine di abbreviare il nome della frazione con l'acronimo PSG. Gli abitanti sono indicati con il nome di \"ponteggiani\".\nStoria.\nLa pi\u00f9 consistente traccia di insediamento storico risale al periodo etrusco: da annoverare la tomba ipogea di Arunte Volumnio (\"Arnth Veltimna Aules\", in etrusco) situata nella Necropoli del Palazzone (VI-V secolo a.C.), vasta area archeologica che presenta un gran numero di tombe sotterranee ed un museo che raccoglie urne ed altre vestigia reperite in loco. La zona di Ponte San Giovanni rappresentava, infatti, il punto di contatto lungo il fiume Tevere tra i territori degli Etruschi (a nord) e degli Umbri (a sud).\nDurante il periodo romano la zona era nota a livello termale, mentre intorno all'anno 1000 viene fondata la prima parrocchia cristiana, con il nome di \"Plebs Sancti Joannis Baptistae in Campo\" (con questo nome \u00e8 citata in un diploma del Barbarossa nell'anno 1163).\nDurante la guerra tra Perugia e Assisi, San Francesco fu fatto prigioniero a Ponte San Giovanni nel 1202.\nL'insediamento collinare viene ben presto affiancato, a partire dalla met\u00e0 del XV secolo, da un insediamento in pianura, vicino al ponte sul fiume Tevere, dotato di una parrocchia autonoma (San Bartolomeo); da questo si svilupper\u00e0 l'attuale nucleo del paese.\nCol nome di \"Ponte San Gianni\", il paese comincia ad essere presente nei documenti ufficiali del Libero Comune di Perugia, dapprima, e dello Stato della Chiesa, poi.\nIl primigenio borgo rurale ha subito, nella seconda met\u00e0 del 1800, un forte sviluppo grazie alla costruzione della ferrovia. La stazione di Ponte San Giovanni \u00e8 diventata subito un nodo del trasporto su rotaia di tutta l'Umbria.\nNel 1944, durante la II guerra mondiale, i bombardamenti alleati distrussero a pi\u00f9 riprese gran parte delle costruzioni del paese, le antiche logge, la vecchia chiesa di S. Bartolomeo, la stazione ferroviaria ottocentesca. Il 17 giugno 1944, due giorni prima dell'arrivo degli alleati, i soldati tedeschi in ritirata minarono il basso-medievale ponte Vecchio, ponte sul fiume Tevere, a gobba d'asino, ricostruito nell'anno 2000, completamente diverso dall'originale.\nPer un paio di anni, un ponte Bailey (ponte bellico a montaggio e smontaggio rapido che prende il nome dell'inventore) sostitu\u00ec il distrutto ponte vecchio: oggi, alcune parti di tale costruzione metallica sono ancora osservabili a Casalina, frazione di Deruta, dove il ponte fu usato fino al 1999 per l'attraversamento del fiume Tevere (poi sostituito da un moderno ponte in cemento).\nEconomia.\nLo sviluppo demografico \u00e8 andato di pari passo con lo sviluppo delle attivit\u00e0 industriali, commerciali e, pi\u00f9 recentemente, dei servizi. Industrialmente, Ponte S. Giovanni si \u00e8 sviluppato attorno al molino/pastificio, situato sulla sponda destra del Tevere, nel quartiere Pontevecchio, e costruito dai Bonaca nel 1874. A partire dai primi del '900, il pastificio Ponte ha ampliato la sua notoriet\u00e0, e il marchio della pasta Ponte \u00e8 diventato conosciuto a livello nazionale. A seguito di un disastroso incendio (12 giugno 1990), il pastificio ha dismesso la sua tradizionale produzione: il marchio 'Pasta Ponte', ormai scomparso, \u00e8 oggi di propriet\u00e0 del gruppo Agnesi-Colussi. Il 4 luglio 2009, infine, anche l'ultimo edificio rimasto \u00e8 stato abbattuto.\nA parziale compensazione di questa perdita, lo sviluppo della zona industriale del \"Molinaccio\" ha consentito l'allontanamento della condizione di quartiere-dormitorio. Tra le principali attivit\u00e0 industriali, di risonanza regionale, annoveriamo la centrale del latte della citt\u00e0 di Perugia, il mattatoio comunale, la lavanderia industriale Schultz, l'industria chimica SACI, l'industria di surgelati Pronto Green ed un centro di stoccaggio dell'ex-pastificio Ponte.\nDagli anni trenta fino agli anni settanta, la sala da ballo e discoteca \"Lido Tevere\" \u00e8 stata una delle pi\u00f9 note nel comprensorio perugino; situata nel quartiere Pontevecchio, fungeva da vera e propria spiaggia sull'invaso generato dalle chiuse del Tevere.\nAnche l'agricoltura \u00e8 sviluppata ed alcune aziende locali riforniscono il mercato ortofrutticolo del comprensorio perugino. Proprio in tal senso, il mercato ortofrutticolo generale della citt\u00e0 di Perugia sar\u00e0 spostato verso la zona industriale di Ponte San Giovanni. \nIl settore terziario \u00e8 andato sviluppandosi nell'ultimo decennio, con la presenza di un ingente numero di uffici e banche. Gran parte dello sviluppo economico/industriale \u00e8 dovuto al fatto che il paese \u00e8 cresciuto attorno al nodo viario/ferroviario della citt\u00e0 di Perugia: la superstrada E45 (Orte-Ravenna) si incrocia con il raccordo autostradale Perugia-Bettolle e con la superstrada Perugia-Spoleto. Inoltre, la stazione ferroviaria serve la linea nazionale Foligno-Terontola e la linea regionale FCU (Terni-Sansepolcro). Dal punto di vista delle attivit\u00e0 commerciali, Ponte San Giovanni ospita il centro commerciale pi\u00f9 grande dell'Umbria.\nNegli anni '10 del XXI secolo Ponte San Giovanni \u00e8 stato il teatro di una scoperta che sconvolto Perugia: la Guardia di Finanza ha posto sotto sequestro una vasta area nella cui costruzione erano coinvolte imprese collegate alla Camorra. Da quando, a seguito dell'indagine, vi apparve una enorme scritta visibile dalla tangenziale, il gigantesco edificio che si staglia lungo via Adriatica, rimasto incompiuto, \u00e8 noto come \"Hotel Gomorra\". Nel 2014, durante l'operazione Quarto passo dei carabinieri del ROS di Reggio Calabria, vengono arrestate a Ponte San Giovanni 61 persone presunte affiliate al Locale di Cir\u00f2 accusate di associazione di tipo mafioso e sequestrati beni del valore di 30 milioni di euro.\nIl territorio.\nIl territorio di Ponte San Giovanni \u00e8 compreso nella \"Sede Territoriale n.3: Tiberina Sud\" del Comune di Perugia, assieme alle localit\u00e0 di Balanzano e Pieve di Campo. \n\u00c8 complessivamente diviso in tre zone: il tratto ferrato FCU-FS (che corre in direzione est-ovest a Ponte San Giovanni si unifica per alcune centinaia di metri) divide il centro pianeggiante di Ponte San Giovanni propriamente detto (a sud della linea) dalle zone collinari di Pieve di Campo e Montevile (a nord), dalle quali salgono verso l'acropoli la SS75 bis col nome di via Assisana e la strada Montevile, alternative alla tangenziale. A dividere invece il suddetto centro del quartiere dalla zona di Balanzano e dalla sua vasta zona industriale \u00e8 invece lo snodo E45-RA06-SS75 che si sviluppa in direzione est-ovest per circa quattro chilometri lungo i quali \u00e8 costeggiato di fabbricati, fra cui la Casina Piceller.\nBalanzano.\n\u00c8 una localit\u00e0 (sulle insegne stradali indicata come \"quartiere\") situata al confine ovest della circoscrizione, popolata da circa 2.000 abitanti. A livello toponomastico, un'uscita della superstrada E45 la rende nota ai visitatori dell'Umbria; il toponimo in s\u00e9 \u00e8 legato alla strada Balanzano, prolungamento della strada Ferrini che scende dal colle di Perugia (all'incirca dalla zona del quartiere Pallotta) per giungere fino al Tevere. Nel mese di giugno vi si svolge la \"Sagra dell'ortolano\", all'interno dell'Area Verde di Balanzano.\nPieve di Campo.\nSviluppatasi attorno alla zona della fonte di san Francesco e della chiesa, in posizione dominante rispetto all'antico borgo di San Giovanni affacciato sul Tevere, Pieve di Campo si adagia sul contrafforte della collina di Montevile: il luogo \u00e8 rinomato per l'ottimo panorama sulla media Valtiberina, di cui godono praticamente tutte le abitazioni. Il campanile adiacente alla Chiesa parrocchiale risale al 1829.\nCultura.\nA Ponte San Giovanni si trovano la Biblioteca Biblionet ed alcune associazioni dedite alla diffusione della cultura musicale e teatrale.\nAlcune manifestazioni sono legate al nome del paese. Il \"Settembre Ponteggiano\" \u00e8 stata una delle prime sagre annuali ad essere svolte nel comprensorio perugino: dopo aver raggiunto la massima popolarit\u00e0 verso la fine degli anni settanta, ora non si svolge pi\u00f9 con regolarit\u00e0 e, comunque, non con lo stesso nome. Da ricordare anche, sempre di settembre, la manifestazione \"Velimna: gli etruschi del fiume\", una sorta di appuntamento culturale e gastronomico che vuole ricordare le radici etrusche dell'insediamento, testimoniate dalla presenza dell'Ipogeo dei Volumni e della Necropoli del Palazzone. La festa \u00e8 arricchita da una sfilata storica in costume e da una cena \"alla etrusca\" sul Ponte Vecchio.\nUn'altra manifestazione \u00e8 \"SAREMO AL CENTRO\" (gi\u00e0 SAREMO AL C'ENTRO), un concorso artistico e musicale che richiama, generalmente a giugno, un nutrito numero di giovani musicisti dall'Umbria e dalle regioni limitrofe .\nInfrastrutture e trasporti.\nStrade.\nPonte San Giovanni \u00e8 costeggiata dalla SS 3 bis (che ha uno svincolo che serve il centro abitato). A Ponte San Giovanni ha poi inizio, dall'intersezione con la E45, il raccordo autostradale 6 Perugia-Bettolle, che fino a Corciano funge da tangenziale sud di Perugia. Infine, sempre nei pressi di Ponte San Giovanni, pi\u00f9 precisamente sotto il borgo medievale di Collestrada, inizia la SS 75 Centrale Umbra, che termina a Foligno innestandosi con la SS 3 Flaminia che prosegue per Spoleto fino a Roma.\nFerrovie.\nLa localit\u00e0 \u00e8 servita sia dai treni di Trenitalia sia da quelli di Ferrovia Centrale Umbra s.r.l. (oggi assorbita dal gruppo FS). La stazione di Ponte San Giovanni, infatti, si trova sulla Ferrovia Centrale Umbra e sulla Terontola-Foligno. Le quattro diramazioni (per Terni, Perugia Sant'Anna, Perugia Centrale e Sansepolcro) rendono il quartiere di Ponte San Giovanni un importante snodo ferroviario. Anche nel territorio di Balanzano \u00e8 presente una piccola stazione lungo la Ferrovia Centrale Umbra, la stazione di Balanzano.\nSport.\nLa squadra di calcio locale, la , nel corso degli anni \u00e8 emersa come la seconda realt\u00e0 calcistica di Perugia. Fondata nel 1945, disputa il campionato di Eccellenza Umbra; nella stagione 2006-2007 ha conquistato il suo pi\u00f9 importante trofeo, la Coppa Italia Dilettanti.\nOgni anno, nel mese settembre vi si svolge la \"Maratonina del Campanile\", gara podistica di mezza maratona nota a livello nazionale.\nDal 1994 a oggi, ogni 1\u00ba maggio vi viene organizzata la corsa ciclistica di medio-fondo (circa 130\u00a0km) denominata \"Valli Francescane\"."}
{"id": "2389509", "revid": "163662", "url": "https://it.wikipedia.org/wiki?curid=2389509", "title": "Temprabilit\u00e0", "text": "Si definisce temprabilit\u00e0 l'attitudine di un materiale a modificare la propria durezza per effetto di un apposito trattamento detto tempra, ovvero un riscaldamento ad alta temperatura seguito da un raffreddamento brusco.\nSe la durezza aumenta (come negli acciai) la tempra si chiama \"positiva\", se invece diminuisce (come nel rame) si dice \"negativa\".\nTemprabilit\u00e0 degli acciai.\nUn acciaio \u00e8 pi\u00f9 temprabile di un altro se, a parit\u00e0 di tutte le altre condizioni di tempra, presenta una maggiore profondit\u00e0 dello strato martensitico.\nAlcuni acciai inossidabili al Cr-Ni, come per esempio l'A182 F316, F304, ecc..., non sono temprabili poich\u00e9 non vi \u00e8 il cambiamento di fase della struttura molecolare propria degli acciai martensitici.\nLa temprabilit\u00e0 \u00e8 influenzata in buona parte dal tenore di carbonio (la temprabilit\u00e0 aumenta se cresce la percentuale di carbonio a causa dello spostamento delle curve CCT a destra) ma anche dalla presenza di elementi di lega quali il nichel, il cromo, il manganese, il boro. \nPi\u00f9 il grano austenitico \u00e8 grosso, pi\u00f9 la penetrazione di tempra risulta maggiore.\nPer misurare la temprabilit\u00e0 di un acciaio si pu\u00f2 far uso dell'indice di drasticit\u00e0, misurata come rapporto tra conducibilit\u00e0 termica del liquido refrigerante e conducibilit\u00e0 termica dell'acciaio."}
{"id": "2389514", "revid": "371529", "url": "https://it.wikipedia.org/wiki?curid=2389514", "title": "Metal Machine Music", "text": "Metal Machine Music (sottotitolo: The Amine \u03b2 Ring - An Electronic Instrumental Composition) \u00e8 un album di Lou Reed pubblicato nel 1975. Il disco venne originariamente pubblicato come doppio album dalla RCA Records. In seguito \u00e8 stato ripubblicato su compact disc dalla BMG nel 1997 ed ancora dalla Buddah Records nel 2000.\nSi tratta di un disco prettamente rumoristico, fatto di ininterrotti feedback chitarristici, che segna parzialmente una deviazione dal resto della produzione discografica di Reed, ed \u00e8 stato considerato da alcuni una specie di scherzo tenebroso, da altri un disco importante che ha influenzato molti gruppi. L'album segna un ritorno alle sperimentazioni sonore, attualizzate, compiute da Reed con i Velvet Underground negli anni sessanta.\nNelle note di copertina dell'album, scritte dallo stesso Reed, egli afferm\u00f2 di avere inventato il genere heavy metal e asser\u00ec che \"Metal Machine Music\" era anche la fine del suddetto genere musicale. Dopo non ci sarebbe potuto essere pi\u00f9 nulla. In aggiunta, sempre nelle note descrittive del disco, aggiunse che chi fosse riuscito ad ascoltarlo per intero, poteva considerarsi pi\u00f9 pazzo di lui.\nIl disco.\nL'album \u00e8 interamente costituito da distorsioni e rumori chitarristici suonati a differenti velocit\u00e0 e senza la bench\u00e9 minima concessione melodica o alla forma canzone classica. Una cacofonia sonora che va avanti per pi\u00f9 di un'ora senza ritmo, melodia o qualsiasi struttura formale, con solamente pochi secondi di pausa tra una parte e l'altra. Le chitarre sono accordate in maniera inusuale e suonate su diversi livelli di riverbero fino a renderle irriconoscibili. Quindi appoggiate contro gli amplificatori e \"letteralmente\" lasciate suonare da sole. Reed registr\u00f2 l'album su un registratore a quattro piste nel suo appartamento di New York, mixando le quattro tracce in stereo.\nNella sua forma originaria, ogni traccia occupava una intera facciata d'album e durava esattamente sedici minuti e un secondo.\nCon un espediente tecnico, nel formato su vinile (in CD non poteva essere replicato), l'LP continua a suonare all'infinito quando arriva sull'ultimo solco, costringendo l'ascoltatore a togliere la puntina manualmente per far terminare l'album.\nInfluenze.\nUna grossa influenza sul lavoro di Reed, e una fonte importante per capire la seriet\u00e0 degli intenti profusi dall'artista nel disco, furono le sperimentazioni sonore di met\u00e0 anni sessanta compiute dal Theatre of Eternal Music di La Monte Young (i cui membri includevano John Cale, Tony Conrad, Angus MacLise e Marian Zazeela). Sia Cale che MacLise furono membri anche dei The Velvet Underground (MacLise lasci\u00f2 prima che il gruppo incidesse il suo primo LP). Le discordanti note sostenute e l'alta amplificazione delle composizioni del Theatre of Eternal Music avrebbero influenzato i futuri contributi di Cale al primo sound dei Velvet Underground. La recente ristampa di lavori di Cale e Conrad risalenti alla met\u00e0 degli anni sessanta, come la serie \"Inside the Dream Syndicate\" di Cale testimoniano la forte influenza che questi lavori sperimentali ebbero sull'opera di Reed dieci anni dopo, e che sfociarono nel caos apparentemente disorganizzato di \"Metal Machine Music\".\nPresunte influenze \"classiche\".\nIn una intervista con il giornalista musicale Lester Bangs, Reed afferm\u00f2 di avere intenzionalmente piazzato nel disco citazioni e rimandi a composizioni di musica classica quali la sinfonia \"Eroica\" e la sinfonia \"Pastorale\" di Ludwig Van Beethoven, e che aveva cercato di far uscire l'album per l'etichetta Red Seal della RCA, riservata esclusivamente alla pubblicazione di dischi di musica classica; comunque, non \u00e8 ben chiaro se Reed fosse serio o meno nel fare queste affermazioni, nonostante abbia ribadito gli stessi concetti durante una intervista del 2007.\nParimenti, \u00e8 anche vero che il musicista stesso defin\u00ec l'album \"un gigantesco vaffanculo\" ai propri fan che venivano ai concerti solo per ascoltare \"Vicious\" o \"Walk on the Wild Side\", una specie di suicidio commerciale consapevolmente attuato.\nCopertina.\nLa copertina dell'album fu studiata dalla casa discografica in modo da far sembrare che l'album avesse qualche legame con il precedente tour di Lou, che aveva riscosso grande successo di pubblico, e con la sua immagine da \"Rock 'n' Roll Animal\". Poco dopo l'uscita dell'album, molti lo restituirono ai negozianti denunciando la \"truffa\". L'etichetta ripubblic\u00f2 l'album con una copertina diversa in molti paesi e in altri vi applic\u00f2 su un adesivo con la scritta: \"Non \u00e8 un album cantato\".\nCritica.\nIl disco ricevette recensioni molto discordanti. Secondo la rivista \"Rolling Stone\", la musica di \"Metal Machine Music\" \"sembra il rumore di un frigorifero intergalattico rotto e il suo ascolto \u00e8 come una notte passata al capolinea dei pullman\". Altrettanto negativi furono i critici rock Billy Altman, secondo cui \"Metal Machine Music\" sarebbe \"ottimo per fare sparire da una stanza qualsiasi essere umano in tempo record\" e John Rockwell, che disse: L'album \u00e8 stato inoltre inserito in alcune classifiche dedicate ai peggiori album di tutti i tempi, piazzandosi al secondo posto in quella stilata nel libro del 1991 \"The Worst Rock 'n' Roll Records of All Time\" scritto da Jimmy Guterman e Owen O'Donnell e in quella della rivista \"Q Magazine\" che, nel 2005, ha incluso il disco nella lista dei \"10 peggiori dischi mai registrati da grandi artisti\". Sempre \"Q Magazine\" ha classificato \"Metal Machine Music\" al 50\u00ba posto nella classifica dei peggiori album di tutti i tempi.\nFuori dal coro delle critiche, si posizionarono Lester Bangs che, in un articolo apparso sulla rivista \"Creem\" nel 1976, defin\u00ec \"Metal Machine Music\" come \"the greatest record ever made in the history of the human eardrum\" (traducibile in: \"il pi\u00f9 grande disco mai fatto nella storia dell'orecchio umano\"). e Victor Bockris, che lo defin\u00ec \"l'album concettuale punk per eccellenza e il progenitore del punk rock di New York\". Inoltre, il primo numero della fanzine \"Punk\", piazz\u00f2 Lou Reed e il suo album in copertina nel 1976, presagendo la venuta del Punk e della scena No Wave newyorkese.\nLascito artistico.\nL'album \u00e8 stato precursore dello sviluppo della musica industriale, genere che si affacci\u00f2 sulla scena musicale poco tempo dopo l'uscita del disco di Reed.\nA questo LP si sono ispirati gruppi di rock alternative come i Sonic Youth.\nInoltre, la sua struttura complessa lo rende uno dei primi esempi di \"puro rumorismo\" nella storia del rock."}
{"id": "2389516", "revid": "999533", "url": "https://it.wikipedia.org/wiki?curid=2389516", "title": "Gran Premio d'Australia 1991", "text": "Il Gran Premio d'Australia 1991 \u00e8 stato un Gran Premio di Formula 1 disputato il 3 novembre 1991 sul circuito cittadino di Adelaide. La gara \u00e8 stata interrotta dopo soli sedici giri sugli ottantuno previsti per via di avverse condizioni meteo; la classifica finale \u00e8 stata stilata in base all'ordine dei piloti al termine della 14\u00aa tornata. Per i successivi trent'anni, la gara deterr\u00e0 il record di Gran Premio pi\u00f9 corto della storia della Formula 1, record battuto nel Gran Premio del Belgio 2021. Inoltre fu l'ultima gara per il tre volte campione del mondo Nelson Piquet e per il giapponese Satoru Nakajima.\nLa gara \u00e8 stata vinta da Ayrton Senna, su McLaren-Honda, davanti a Mansell su Williams-Renault e al compagno di squadra Berger; il pilota inglese non partecipa per\u00f2 alla cerimonia del podio dopo essersi ferito in un incidente nelle ultime fasi della corsa. Essendo stato percorso meno del 75% della distanza originariamente prevista, i piloti e le scuderie ricevono solo met\u00e0 del punteggio.\nProve e qualifiche.\nSia le prove che le qualifiche si svolgono con pista asciutta e sole. Nelle prequalifiche rimangono esclusi Tarquini e Hattori; il primo \u00e8 rallentato dalla rottura della sospensione posteriore destra, che ne limita il tempo in pista, mentre il secondo fallisce nell'impresa di prequalificare la sua Coloni, cosa mai riuscita al piccolo team italiano in tutta la stagione 1991. Per Hattori si tratta dell'ultima apparizione in Formula 1.\nNella sessione principale di qualifica Suzuki ha un violento incidente alla prima curva; il tempo perso per le riparazioni contribuisce alla sua mancata qualifica. Anche il nuovo compagno di squadra del giapponese, Gachot, non si qualifica per il Gran Premio. Non si qualificano neanche van de Poele e Brundle.\nNelle prime posizioni, la McLaren conquista l'intera prima fila, con Senna in pole position davanti al compagno di squadra Berger; i piloti di Williams e Benetton si dividono rispettivamente seconda e terza fila, con Mansell terzo davanti a Patrese e Piquet quinto davanti a Schumacher.\nGara.\nLa gara parte sotto una pioggia torrenziale, ma il via si svolge senza incidenti; Senna mantiene la testa della corsa, davanti a Berger e Mansell, mentre Patrese perde due posizioni. Al terzo giro Berger esce di pista, cedendo la posizione a Mansell; l'inglese recupera rapidamente su Senna, ma non riesce a superarlo, in parte a causa delle bandiere gialle esposte per i diversi incidenti. Al sesto giro, ad esempio, Mansell tenta di attaccare il rivale sul rettilineo Brabham, ma deve rinunciare per via delle bandiere gialle esposte per segnalare la presenza delle vetture incidentate di Larini e Alesi, usciti di pista a poca distanza l'uno dall'altro.\nLa pioggia aumenta ancora di intensit\u00e0 e al 10\u00ba passaggio la Minardi di Martini va in acquaplaning sul rettilineo Brabham; la vettura dell'italiano attraversa tutta la pista prima di uscire dalla traiettoria.\nNel frattempo, Patrese ha difficolt\u00e0 nel controllare la propria vettura, sotto la quale si \u00e8 infilato l'alettone anteriore di un'altra vettura; l'italiano riesce per\u00f2 a rimanere in pista, mentre il suo compagno di squadra Mansell va a sbattere contro le barriere nel rettilineo di Wakefield Road, nel corso del 16\u00ba passaggio. Anche Alboreto esce di strada nel corso del 15\u00ba giro, cos\u00ec come Modena, che rimane per\u00f2 in gara. Al termine della 16\u00aa tornata anche Berger, che era appena riuscito a rientrare sul tracciato dopo un'uscita di pista alla curva Malthouse, finisce nella via di fuga. Passando sul traguardo, Senna rivolge degli evidenti gesti ai commissari di gara, chiedendo la sospensione della corsa. Pochi istanti pi\u00f9 tardi, mentre il brasiliano sta percorrendo il 17\u00ba passaggio, la gara viene interrotta; alla fine del giro precedente, Senna era in testa davanti a Piquet, Morbidelli, De Cesaris, Zanardi e Modena.\nNonostante le regole in vigore nel 1991 imponessero di stilare la classifica finale in base a quella del giro precedente l'interruzione della gara, i commissari di gara decidono di tornare indietro al 14\u00ba giro; un avvenimento simile si sarebbe verificato nel controverso Gran Premio del Brasile 2003, il cui ordine d'arrivo fu determinato dal sistema di cronometraggio un giro prima del dovuto.\nInizialmente si pensa di far ripartire la gara, tanto che i commissari mostrano il segnale di dieci minuti dal via; tuttavia, dopo veementi proteste da parte di Senna e Patrese presso gli stessi commissari, la gara viene sospesa definitivamente. Senna \u00e8 quindi dichiarato vincitore davanti a Mansell, Berger, Piquet, Patrese e Morbidelli; in parco chiuso commenter\u00e0: \"Questa non \u00e8 stata una corsa. Bisognava solo pensare a stare in pista e non era proprio il caso di spingere\"."}
{"id": "2389520", "revid": "247222", "url": "https://it.wikipedia.org/wiki?curid=2389520", "title": "Grazia Di Michele", "text": "Biografia.\nAnni '70/80.\nNata a Roma, di origine abruzzese fond\u00f2 con Chiara Scotti e Clelia Lamorgese il gruppo musicale \"Ape di vetro\", di matrice antifascista, aprendo i concerti di un altro gruppo, gli Stradaperta. Gran parte dei testi del gruppo affrontavano le tipiche tematiche che la cantante avrebbe sfruttato in seguito nella sua carriera solista, incluse alcune cover di musicisti stranieri.\nLavor\u00f2 anche per poco tempo a Radio citt\u00e0 futura e come disc-jockey. Si esib\u00ec per la prima volta nel 1977 al Folkstudio; il suo unico album pubblicato in quel decennio \u00e8 \"Clich\u00e9\". Negli anni Ottanta la cantante pubblic\u00f2 tre album: \"Ragiona col cuore\", \"Le ragazze di Gauguin\", il cui singolo \"Sha-la-la\" viene presentato al Festivalbar e inserito nella ristampa dell'album, e \"L'amore \u00e8 un pericolo\", che vede la collaborazione di Eugenio Finardi, Vittorio Cosma, Lucio Fabbri.\nAnni '90.\nIn questo decennio furono pubblicati l'album omonimo, \"Confini\", e \"Rudji\": il secondo non venne promosso a sufficienza dalla casa discografica, con la quale si interruppe il sodalizio. La cantante partecip\u00f2 anche a tre edizioni del Festival di Sanremo: quella del 1990 con \"Io e mio padre\", quella del 1991 con \"Se io fossi un uomo\" e a quella del 1993 cantando in coppia con Rossana Casale \"Gli amori diversi,\" con cui si aggiudicarono il terzo premio. La Warner Music Vision nello stesso anno, quello della gravidanza, pubblic\u00f2 una raccolta VHS di tutti i videoclip promozionali girati dall'artista: tre di questi sono diretti da Gabriele Salvatores.\nAnni 2000.\nIn questo decennio uscirono \"Naturale\", \"Chiamalavita\", \"Respiro\" e \"Passaggi segreti\". Nel 2001 si diplom\u00f2 in musicoterapia e tenne delle conferenze sul tema, andando in tour con Enrico Capuano. Nel 2003 compose la musica di un brano per lo Zecchino d'Oro, \"Il mio fratellino a distanza (Assulai\u00e8)\" (su testo di Mario Gardini e Giovanni Paolo Fontana), brano vincitore dello Zecchino d'argento e nel 2006 e scelto da Raffaella Carr\u00e0 come sigla del suo programma televisivo \"Amore\".\nNel 2003 divenne insegnante di canto nel programma televisivo \"Amici\" e viene pubblicato un libro, \"Le corde dell'anima\", scritto dal Barbara Mengozzi e Valeria Festa per celebrare i suoi 25 anni di carriera. La casa editrice \u00e8 la Bastogi. Dal 2004 porta in teatro lo spettacolo \"Chiamalavita\" con Maria Rosaria Omaggio. Dallo spettacolo \u00e8 tratto il cd omonimo in cui furono incise, con arrangiamenti originali, delle canzoni scritte da Italo Calvino oltre ad alcune canzoni del suo repertorio, ri-arrangiate per l'occasione. Lo spettacolo fu presentato anche fuori dall'Italia, in particolare inaugur\u00f2 la stagione culturale del Palazzo di vetro dell'ONU a New York. Present\u00f2 il Festival di Saint Vincent nelle edizioni del 2007, del 2008, del 2009, del 2010 e del 2011 e ricevette la Menzione speciale al Premio Lunezia per il valore \"musical-letterario\" dell'album \"Respiro\" e il premio letterario LuccAutori. Nel 2008 fu protagonista della pi\u00e8ce teatrale \"Di' a mia figlia che vado in vacanza\", di Denise Chalem, per la regia di Maddalena Fallucchi.\nAnni 2010.\nIn questo decennio uscirono \"Giverny\", \"Il mio blu\", (firmati con Paolo Di Sabatino), \"Anime\", \"Folli voli, Sante Bambole Puttane\". Nel 2010 ha insegnato canto e musicoterapia all'Accademia della canzone presso il Conservatorio dell'Aquila e ha diretto l'Accademia di canto moderno nel Conservatorio di Nocera Terinese. Attualmente \u00e8 insegnante presso l'Accademia Artisti e tiene masterclass in tutt'Italia.\nIl 14 dicembre, nella trasmissione televisiva \"L'Arena\" condotta da Massimo Giletti, venne ufficializzata la sua ammissione al Festival di Sanremo 2015, dove interpret\u00f2 con Mauro Coruzzi il brano \"Io sono una finestra\", arrivando in finale e piazzandosi infine al 16\u00ba posto. Il brano \u00e8 dedicato alla transessualit\u00e0 e alla lotta alla transfobia. Il brano si aggiudic\u00f2 il premio Lunezia per il miglior testo e il 2\u00ba posto del premio della critica.\nSulla scorta del successo sanremese insieme a Mauro Coruzzi port\u00f2 nei teatri lo spettacolo \"Io non so mai chi sono\", scritto da lei stessa in collaborazione con Nicola Cirillo.\nNel settembre 2015 partecip\u00f2 all'iniziativa della rivista Musica Jazz in ricordo di Sergio Endrigo per il decennale della scomparsa, interpretando \"Tutto l'amore del mondo (caro pap\u00e0)\" nella raccolta \"Momenti di jazz\". L'album \"Folli voli\", del 2018, le ha valso la candidatura alla Targa Tenco 2018 come miglior interprete. Dall'album sono tratti due singoli: Folli voli, cantato in duetto con Ivan Segreto, e \"Come la musica\", il cui video porta la firma del regista colombiano Leonardo Serrani. Sempre nel 2018 ha ricevuto il Premio Mia Martini. Nel 2019 esce il suo primo libro, \"Apollonia\" e il nuovo disco \"Sante Bambole Puttane\".\nDa Febbraio 2019 scrive per OM Optimagazine (giornale on line di Optima Italia).\nNel 2019 ha diretto il festival per cantautori \"A tu per tu\", presso il Teatro Golden di Roma, ospitando tra gli altri Morgan, Syria, Carlo Marrale, Mariella Nava, Bungaro.\nAnni 2020.\nNel 2020 con Ernesto Bassignano coordina il progetto discografico \"Ritratti d'autore\", in cui vari artisti interpretano inediti di Umberto Bindi. Tra questi Bungaro, Giovanna Famulari, Renato Zero, Patrizia Laquidara\nComincia una collaborazione con le due amiche cantautrici Rossana Casale e Mariella Nava, che sfocia in un tour e in un progetto discografico, il cui primo singolo esce a ottobre 2020 e si intitola \"Segnali Universali\" e il secondo, intitolato \"Anime di vetro\", esce a marzo 2021\nIl 30 gennaio 2021 pubblica un nuovo singolo, intitolato \"Madre Terra\", con relativo video, firmato da Ari Takahashi. Un mantra ecologista della durata insolita di 8 minuti."}
{"id": "2389531", "revid": "633110", "url": "https://it.wikipedia.org/wiki?curid=2389531", "title": "HMS Eagle (94)", "text": "La HMS \"Eagle\" (Pennant number 94), sedicesima nave da guerra britannica a portare questo nome, \u00e8 stata una portaerei della Royal Navy. Venne impostata prima della Prima guerra mondiale per il Cile come nave da battaglia con il nome di Almirante Cochrane. Nel 1917 venne comprata dal Regno Unito per essere convertita in portaerei. Entr\u00f2 in servizio nel 1924, a guerra ormai conclusa.\nRimase in servizio durante gli anni 30 fino allo scoppio della Seconda guerra mondiale, durante la quale serv\u00ec prevalentemente nel Mar Mediterraneo, dove prese parte a numerosi convogli diretti a Malta trasportando aerei necessari ad incrementare le difese dell'isola. Venne silurata dall'U-Boot U-73 l'11 agosto del 1942 mentre partecipava ad un ulteriore convoglio denominato Operazione Pedestal.\nServizio.\nLa costruzione.\nNel 1911 la marina cilena ordin\u00f2 due super corazzate classe \"Almirante Latorre\" da 27.500 tonnellate circa, ognuna delle quali armata con dieci pezzi da 356\u00a0mm e 16 pezzi da 152\u00a0mm i cui nomi avrebbero dovuto essere \"Almirante Latorre\" e \"Almirante Cochrane\". La \"Latorre\" venne impostata nel novembre 1911 mentre la \"Cochrane\" venne impostata nei cantieri Armstrong di Newcastle upon Tyne il 20 febbraio 1913. Allo scoppio della prima guerra mondiale la costruzione delle due navi venne sospesa; visto che la \"Latorre\" era quasi completata venne acquistata dalla Royal Navy entrando in servizio nel 1915 come . La costruzione della \"Cochrane\", che si trovava ad uno stadio di avanzamento molto pi\u00f9 arretrato, rimase bloccata fino al 1917, quando venne deciso di completarla come portaerei per la Royal Navy. Venne quindi comprata dalla Marina britannica ad un costo di 1,3 milioni di sterline per essere convertita nella HMS \"Eagle\", quattordicesima nave da guerra britannica a portare questo nome.\nIl progetto iniziale prevedeva di trasformarla in una nave appoggio idrovolanti, ma dopo alcune prove con altre navi il progetto venne riformulato in una portaerei con ponte di volo esteso per tutta la lunghezza dello scafo e \"isola\" con ponte di comando. Venne varata l'8 giugno 1918 ma i ritardi nella costruzione non permisero l'entrata in servizio prima della fine del conflitto. La costruzione venne quindi rallentata da diversi scioperi e sospesa nell'ottobre 1919 quando il Cile propose di ricomprare la nave riconvertendola al progetto originale. La necessit\u00e0 della Royal Navy di entrare in possesso di una portaerei con le caratteristiche della \"Eagle\" port\u00f2 per\u00f2 al rifiuto della proposta e alla ripresa dei lavori nel mese di novembre e all'inizio delle prove in mare e dei lanci nel febbraio 1920. La nave venne quindi inviata nei cantieri di Devonport per la conversione delle macchine da una alimentazione mista carbone-olio combustibile ad una esclusivamente ad olio combustibile. Venne inoltre allungata l'Isola e si procedette all'installazione di corazzature antisiluro sotto il pelo dell'acqua. La \"Eagle\" entr\u00f2 finalmente in servizio il 26 febbraio 1924.\nTra le due guerre.\nLa \"Eagle\" fu la prima portaerei con ponte di volo esteso per tutta la lunghezza della nave della Royal Navy. Venne trasferita nel Mediterraneo dove serv\u00ec con la \"Mediterranean Fleet\" dal 1924 al 1931, quando torn\u00f2 in patria per essere sottoposta a un ciclo di importanti lavori di ammodernamento. Ricevette nuove caldaie, nuovi freni d'arresto per gli aerei e l'armamento antiaereo venne migliorato.\nNel 1928, mentre si trovava a Gibilterra, fu teatro di due importanti Corti marziali, quando il Capitano Kenneth Dewar e il Comandante H.M. Daniel vennero accusati di minare la disciplina in quello che poi sar\u00e0 chiamato dalla stampa dell'epoca l\"'Ammutinamento della Royal Oak\". Vennero processati separatamente nel Ponte Hangar \"A\" ed entrambi condannati.\nIn seguito ai lavori, nel 1933 venne inviata nell'Estremo Oriente, dove serv\u00ec per tutto l'anno successivo attuando missioni di combattimento contro le navi pirata presenti nella zona e le loro basi. Nel 1935 torn\u00f2 nel Mediterraneo, per poi tornare nel 1937 in Estremo Oriente, dove rimase fino allo scoppio della Seconda guerra mondiale.\nLa Seconda guerra mondiale.\n1939-1941.\nNel settembre 1939 la \"Eagle\" si trovava a Singapore con imbarcati due squadroni (l'813\u00b0 e l'823\u00b0) per un totale di diciotto aerosiluranti Fairey Swordfish. La prima azione offensiva della nave fu la caccia alla corsara tedesca \"Graf Spee\". All'inizio del 1940 si trovava ancora nell'Oceano Indiano e in marzo fu teatro di un incidente a bordo: una bomba esplose accidentalmente mentre veniva installato il detonatore, uccidendo tredici marinai. Terminate le riparazioni venne trasferita in maggio nel Mediterraneo insieme alle navi da battaglia , , e , con base ad Alessandria d'Egitto.\nAgli inizi di luglio insieme con la \"Mediterranean Fleet\" partecip\u00f2 alle operazioni di protezione dei convogli diretti a Malta. Il 9 luglio partecip\u00f2 all'inconcludente scontro di Punta Stilo contro la flotta italiana. Il 10 luglio seguente gli aerei della \"Eagle\" attaccarono il porto di Augusta, silurando il cacciatorpediniere \"Leone Pancaldo\" e causando la morte di sedici marinai.\nMentre la \"Eagle\" non era in navigazione, i suoi aerei operavano da terra contro Tobruk: un attacco portato il 5 luglio affond\u00f2 il cacciatorpediniere \"Zeffiro\" e una nave mercantile mentre un altro attacco eseguito il 20 luglio port\u00f2 all'affondamento di altri due cacciatorpediniere.\nIl 22 agosto gli aerei imbarcati attaccarono affondandolo il sottomarino \"Iride\" e la nave ausiliaria \"Monte Gargano\" nel golfo di Bomba. In settembre partecip\u00f2 all'Operazione Hats insieme alla \"Illustrious\", partecipando anche ad un attacco su Maritza, nell'isola di Rodi.\nMentre partecipava alla copertura al convoglio MB-6 diretto a Malta venne danneggiata da aerei italiani, rimanendo quindi ad Alessandria per riparazioni anche l'11 novembre, quando i suoi aerei operarono dalla \"Illustrious\" durante la notte di Taranto. Il 26 i suoi aerei attaccarono Tripoli, danneggiando un mercantile in rada.\nNel marzo 1941 venne assegnata alla base di Freetown. I suoi aerei, decollati da Port Sudan, attaccarono navi italiane a Massaua mentre erano diretti verso la Sierra Leone. La \"Eagle\" giunse a destinazione nei primi giorni di maggio, operando quindi di pattuglia nell'Atlantico meridionale in cerca di navi corsare tedesche e delle loro navi ausiliarie. In ottobre torn\u00f2 in patria per una serie di lavori nei cantieri Cammell Laird che durarono fino al gennaio 1942.\nTornata in servizio venne riassegnata alla \"Mediterranean Fleet\" partecipando nei mesi di febbraio, maggio e giugno ai lanci di aerei verso l'isola. Partecip\u00f2 anche alla battaglia di mezzo giugno.\nLa battaglia di Malta.\nLa \"Eagle\" ha avuto un ruolo fondamentale nella lunga battaglia per rifornire l'isola di Malta con i rifornimenti e gli aerei necessari alla difesa dell'isola. Le altre portaerei impiegate in questo ruolo cruciale furono la e la , prestata dalla U.S. Navy. I caccia, principalmente Hurricane Mark II, venivano lanciati dalle portaerei verso l'isola per permetterne la difesa dai continui attacchi di caccia e bombardieri della Regia Aeronautica e della Luftwaffe di stanza in Sicilia, a sole 90 miglia di distanza.\nI primi due tentativi di rifornire Malta di caccia vennero portati avanti dalla \"Eagle\" il 7 ed il 31 marzo 1942, quando lanci\u00f2 verso l'isola due piccoli gruppi di Supermarine Spitfire del 249\u00ba Squadrone.\nIl terzo lancio coinvolse la \"Wasp\", che lasci\u00f2 Port Glasgow diretta ad Algeri il 15 aprile, giungendo a distanza utile da Malta il 20 seguente. Dalla portaerei decollarono 47 Spitfire Mark V equipaggiati con serbatoi supplementari di carburante che giunsero a destinazione durante un attacco aereo nemico. Per il 23 aprile seguente tutti questi caccia erano gi\u00e0 distrutti o inservibili a causa delli circa 300 attacchi aerei portati tra il 20 ed il 23 aprile da Ju 87, Ju 88 e Me 109 tedeschi. I campi di volo di Takali, Hal Far e Luqa vennero bombardati con circa 500 tonnellate di esplosivi ad alto potenziale solamente in questi giorni.\nIl 9 maggio con il quarto lancio comprendente 64 caccia di cui 61 giunti effettivamente a destinazione ed effettuato contemporaneamente dalla \"Eagle\" e dalla \"Wasp\", la situazione venne ristabilita. Durante questo periodo la capacit\u00e0 offensiva dell'isola era stata per\u00f2 ridotta al minimo: le navi della Forza K trasferite in medio oriente per evitare gravi perdite e la carenza di cibo rendevano necessarie nuove operazioni per evitare la caduta dell'isola.\nA met\u00e0 giugno quindi scattarono le operazioni Harpoon e Vigorous, che comprendevano due convogli diretti a Malta rispettivamente da Gibilterra e dalle basi inglesi nel Mediterraneo orientale. L'idea era di costringere la flotta italiana a dividere gli sforzi per bloccare i due convogli, ma la forte reazione dell'aeronautica dell'Asse, soprattutto tedesca, imped\u00ec al convoglio proveniente da est di raggiungere l'isola. Infatti a causa dei ripetuti attacchi aerei le navi di scorta terminarono le munizioni antiaeree a circa met\u00e0 strada, trovandosi obbligate a tornare indietro. Le navi provenienti da Gibilterra invece, nonostante i forti attacchi aerei respinti anche grazie ai caccia della \"Eagle\" che abbatterono nove aerei nemici, proseguirono in direzione dell'isola, venendo per\u00f2 successivamente attaccate da navi di superficie dopo che la scorta aveva invertito la rotta. Delle sei navi del convoglio solo due, la \"Troilus\" e la \"Orari\", raggiunsero Malta, permettendo comunque all'isola di resistere per altri due mesi. La stessa \"Eagle\" venne attaccata durante la scorta dal sommergibile italiano \"Giada\", senza che i siluri lanciati andassero a segno.\nUn'ulteriore operazione venne quindi pianificata per la met\u00e0 di agosto, ricevendo il nome in codice di operazione Pedestal. La \"Eagle\" come di consueto era di scorta al convoglio proveniente dall'Atlantico insieme alla e all'. La mattina dell'11 agosto 1942, un giorno dopo l'ingresso del convoglio nel Mediterraneo, la \"Eagle\" venne colpita da quattro siluri lanciati dall'U-73, unit\u00e0 al comando del Leutnant zur See Helmut Rosenbaum, circa 70 miglia a sud di Capo Salinas, in posizione . La nave affond\u00f2 in soli quattro minuti; le perdite ammontarono a 160 uomini, principalmente quelli impiegati sottocoperta, e sedici Sea Hurricane mentre altri 4 aerei, al momento in volo, atterrarono sulle altre portaerei della flotta."}
{"id": "2389537", "revid": "599013", "url": "https://it.wikipedia.org/wiki?curid=2389537", "title": "Jermaine Jenas", "text": "Carriera.\nClub.\nHa cominciato la carriera nelle giovanili della squadra della sua citt\u00e0, il Nottingham Forest. Nel 2001 debutta da professionista, e subito ripaga con 4 gol in 33 incontri. Nel febbraio 2002, appena diciottenne, viene ceduto al Newcastle United per 5 milioni di sterline, complici anche i problemi finanziari della squadra di Nottingham. Nei seguenti tre anni e mezzo con i \"Magpies\" disputa 110 gare di campionato e realizza 9 reti (152 presenze e 12 reti comprese le coppe).\nDopo che Jenas aveva affermato di non essersi trovato bene al Newcastle, il 31 agosto 2005 il Tottenham Hotspur ne acquista il cartellino per 7 milioni di sterline. La prima stagione con il nuovo club si conclude con 7 reti in 32 gare fra campionato e coppe per lui, mentre la seconda si chiude con 8 gol in 34 presenze totali. Nell'agosto 2007 il Tottenham gli ha prolungato il contratto per altri cinque anni, fino al 2012.\nIl 31 agosto 2011 passa in prestito all'Aston Villa, dove mette a segno solo 3 presenze, mentre nella stagione successiva torna a militare nel Notthingham Forest. Il 31 gennaio 2013 viene ceduto insieme ad Andros Townsend al Queens Park Rangers.\nIl 7 gennaio 2016 annuncia il suo ritiro dal calcio giocato.\nNazionale.\nDopo diversi anni di nazionali giovanili dall'Under-16 all'Under-21), il 12 febbraio 2003 ha debuttato in Nazionale maggiore, contro l'Australia entrando al \"46\"esimo. Nel 2006 \u00e8 stato convocato per disputare il campionato del mondo 2006 con l'Inghilterra di Eriksson.\nIl 6 febbraio 2008, nell'amichevole a Wembley contro la (terminata 2-1 per l'Inghilterra), al 40' segna il primo gol della gestione di Fabio Capello sulla panchina inglese.\nStatistiche.\nPresenze e reti nei club.\n\"Statistiche aggiornate al 12 aprile 2014.\""}
{"id": "2389544", "revid": "729019", "url": "https://it.wikipedia.org/wiki?curid=2389544", "title": "Getti Tonanti", "text": "I Getti Tonanti era una pattuglia acrobatica italiana, fondata nel 1953, all'interno del 5\u00ba Stormo di Villafranca di Verona I 4 piloti dei Republic F-84G Thunderjet inventarono molte figure acrobatiche ; inoltre contribuirono alla realizzazione del film I quattro del getto tonante, ispirato alla designazione ufficiale statunitense del velivolo - Thunderjet. Prima del film la pattuglia era nota con il nome \"Guizzo\", derivato dal nominativo radio conferito ai velivoli del 103\u00ba Gruppo del 5\u00ba Stormo (il \"guizzo\" di un lampo \u00e8 disegnato infatti sui serbatoi di combustibile posti sulle estremit\u00e0 alari). Dopo il film, la pattuglia assunse il nome di \"Getti Tonanti\".\nNel 1959 i piloti del 5\u00ba Stormo vennero nuovamente chiamati a ricoprire il ruolo di pattuglia acrobatica italiana, con base a Rimini e sempre con il nominativo \"Getti Tonanti\", questa volta con i modelli Republic F-84F Thunderstreak multicolori sulle cui fiancate, in occasione delle Olimpiadi di Roma, erano stati disegnati i cerchi olimpici.\nA differenza del biennio 1953-1955 la pattuglia si present\u00f2 con una formazione di 6 velivoli inventando il famoso \"tonneau doppio\" esibendosi sia in Italia che all'estero.\nDopo di loro, alla fine del 1960 fino a marzo del 1961 l'incarico fu affidato alla 2\u00aa Aerobrigata con la pattuglia dei Lanceri Neri.\nNel 2015 Sergio Capaccioli, Antonio Camera Roda e Gregorio Baschirotto della formazione 1959-60 hanno narrato la loro esperienza nella pattuglia nel film documentario Le Pan prima della Pan."}
{"id": "2389549", "revid": "767487", "url": "https://it.wikipedia.org/wiki?curid=2389549", "title": "Precious (film)", "text": "Precious \u00e8 un film del 2009 diretto da Lee Daniels.\nIl soggetto \u00e8 basato sul romanzo di Sapphire \"Push - La storia di Precious Jones\". Il film \u00e8 stato presentato al Sundance Film Festival, dove si \u00e8 aggiudicato diversi premi, e successivamente al Festival di Cannes 2009 nella sezione \"Un Certain Regard\".\nIl film ottenne due Oscar 2010, per la miglior attrice non protagonista a Mo'Nique e per la migliore sceneggiatura non originale a Geoffrey Fletcher, su sei candidature totali, comprendenti quelle a miglior film, miglior regia, miglior attrice protagonista (Gabourey Sidibe) e miglior montaggio.\nTrama.\nNella Harlem povera e disagiata del 1987 vive l'adolescente Precious, obesa e semianalfabeta. Violentata dal padre, ha dato alla luce una bambina con la sindrome di Down, e deve sopportare le quotidiane umiliazioni da parte della madre Mary, violenta e disoccupata. Quando la scuola scopre che Precious \u00e8 nuovamente incinta, la espelle. Grazie all'interessamento della direttrice, la ragazza viene mandata in un istituto per ragazzi con problemi sociali. L\u00ec inizia pian piano a recuperare la fiducia in s\u00e9 stessa e, grazie all'aiuto di diverse persone, Precious intraprende un percorso verso una vita pi\u00f9 umana e felice.\nIspirata dalla sua nuova insegnante Blu Rain impara a leggere e a scrivere; incontra inoltre l'assistente sociale Miss Weiss, che viene a conoscenza dell'incesto domestico quando Precious si lascia sfuggire chi \u00e8 il padre dei suoi figli. Quando la ragazza \u00e8 in ospedale per dare alla luce il suo secondo figlio, Abdul, incontra John McFadden, un assistente infermiere che le dimostra gentilezza. Tornata a casa dall'ospedale, viene assalita dalla madre mentre ha in braccio Adbul di soli tre giorni; allora Precious trova infine la forza di reagire e fuggire col bimbo; viene ospitata da Blu Rain e dalla sua compagna. Il mattino seguente l'insegnante trova a Precious un posto dove pu\u00f2 essere assistita; la ragazza sar\u00e0 cos\u00ec in grado di proseguire gli studi mentre allever\u00e0 Abdul in una casa di riabilitazione.\nSuccessivamente la madre torna da lei per informarla che il padre \u00e8 morto di AIDS. Precious si scopre sieropositiva, mentre Abdul non lo \u00e8. La ragazza e sua madre si incontrano per l'ultima volta per iniziativa della signorina Weiss, che - interrogando Mary - scopre cos\u00ec gli abusi subiti da Precious fin dall'et\u00e0 di tre anni: nonostante questo, l'unico sentimento che la madre dimostra \u00e8 invidia verso la figlia che \"le avrebbe tolto le attenzioni di suo marito\". La madre prega la signorina Weiss di aiutarla a far ritornare sua figlia a casa, ma lei rifiuta quando scopre la gravit\u00e0 degli abusi.\nPrecious, decisa e concentrata a migliorare la sua vita e quella dei suoi figli, tronca i rapporti con la madre e progetta di completare l'esame di DGE (General Educational Development) per ricevere il diploma equivalente di scuola superiore.\nProduzione.\nIl film \u00e8 una co-produzione tra la compagnia di Lee Daniels, la Lee Daniels Entertainment, e la Smokewood Entertainment Group.\nCast.\nIl ruolo principale di Precious Jones \u00e8 affidato alla debuttante Gabourey Sidibe, ad affiancarla vi sono Mo'Nique e Paula Patton, rispettivamente la madre e l'insegnante della ragazza. Il cast \u00e8 arricchito dalla presenza di due cantanti, Lenny Kravitz, nel ruolo di un infermiere, e Mariah Carey nei panni di un'assistente sociale.\nColonna sonora.\nIl tema principale del film \u00e8 stato scritto dal compositore Robin Thicke. Pi\u00f9 tardi \u00e8 stato annunciato che la canzone sarebbe stata sostituita da \"I Can See In Color\" di Mary J. Blige. Nel \"trailer\" del film \u00e8 presente la canzone di Leona Lewis \"Happy\" (dal suo album \"Echo\"). Daniels ha dichiarato che gli artisti presenti nella colonna sonora del film sono stati scelti perch\u00e9 \"risuonano non solo nel mondo di \"Precious\", ma parlano alla tua anima, indipendentemente da chi sei\". Altre due canzoni, eseguite decenni prima da Queen Latifah e Mahalia Jackson, sono state scelte per la colonna sonora del film. Alla colonna sonora collaborano anche le Labelle (Nona Hendryx, Sarah Dash, e Patti LaBelle), Donna Allen, Jean Carn, Sunny Gale e MFSB.\nLa Lionsgate, in associazione con la Matriarch /Geffen Records, ha lanciato la colonna sonora online il 3 novembre 2009 e nei negozi il 23 novembre. Il \"People Magazine Daily\" ha fatto notare che il film \"ha avuto una colonna sonora di musiche selezionate, ma non un granch\u00e9 come musica, cos\u00ec sono state inserite canzoni popolari nel film\". Peter Travers di \"Rolling Stone\" ha descritto \"I Can See In Color\" come \"una canzone impressionante, che esprime l'obiettivo di \"Precious\" di vedere il mondo a colori\".\nDistribuzione.\nIl film venne presentato in anteprima al Sundance Film Festival con il titolo \"Push: Based on the Novel by Sapphire\", dove venne proiettato dal 15 gennaio al 25 gennaio 2009 a Park City nello Utah, ottenendo tre riconoscimenti: premio del pubblico, gran premio della giuria e premio speciale della giuria per l'interpretazione drammatica di Mo'Nique.\nDopo l'anteprima al Sundance, la Lionsgate acquist\u00f2 i diritti di distribuzione per gli Stati Uniti, con il supporto promozionale dalla Harpo Productions di Oprah Winfrey e dalla 34th Street Films di Tyler Perry. La Lionsgate decise di cambiare il titolo da \"Push: Based on the Novel by Sapphire\" a \"Precious\", per evitare che la pellicola venisse confusa con il film d'azione dello stesso anno \"Push\".\nOprah Winfrey us\u00f2 il suo prestigio, sia come celebrit\u00e0 sia come personaggio mediatico e questo venne descritto da Ben Child del \"The Guardian\" come \"un impulso promozionale di alto profilo\". Alla conferenza stampa la stessa Winfrey annunci\u00f2 la sua intenzione di guidare una campagna promozionale a favore di \"Precious\", sperando di essere capace di \"portare a un pubblico diversificato il film\" promuovendolo nel suo show, nella sua rivista e nel suo canale radio-satellitare. Katie Walmsley della CNN, sulla base dell'accoglienza positiva del film al Toronto Film Festival osserv\u00f2 che \"perlomeno il premio (Toronto) garantir\u00e0 a \"Precious\" una sostanziale distribuzione, cos\u00ec pure come l'esposizione del regista Daniels\".\nA maggio il film venne presentato in competizione nella sezione \"Un Certain Regard\" del Festival di Cannes 2009. In quell'occasione ottenne lunghi applausi ed una standing ovation.\nIl regista e produttore Lee Daniels disse che ci fu un certo imbarazzo nel proiettare \"Precious\" al Festival di Cannes, poich\u00e9 pensava che il film avrebbe potuto mettere in cattiva luce gli afro-americani a causa del suo contenuto.\nIl film, dopo la vittoria dei due Oscar e l'anteprima il 15 marzo 2010 al \"Festival del Cinema Africano, d'Asia e d'America Latina\" di Milano, venne distribuito in Italia da Fandango ed usc\u00ec nelle sale il 26 novembre 2010. In Italia, nonostante il calibro e i premi ricevuti, il film non fu pubblicizzato e venne distribuito in maniera poco capillare. Usc\u00ec in DVD e Blu-ray Disc il 5 aprile 2011.\nDivieti.\nIl 6 novembre 2009 \"Precious\" ha avuto una distribuzione cinematografica limitata e avrebbe dovuto apparire sugli schermi solo nel Nord America. Negli Stati Uniti il film \u00e8 stato valutato con una \"R\" dalla Motion Picture Association of America (MPAA) a causa del suo argomento maturo, in particolare per aver trattato nuovamente in modo duro \"l'abuso sessuale sui minori, con un linguaggio osceno\".\nEdizioni home video.\nIl film \u00e8 uscito in DVD-Video e Blu-ray Disc il 9 marzo 2010, raggiungendo il primo posto nella top ten delle vendite di DVD negli Stati Uniti con 1,5 milioni di DVD venduti nella prima settimana di uscita. Precious ha anche ha raggiunto la prima posizione nelle classifiche di noleggio per iTunes e Amazon.com.\nAccoglienza.\nIncassi.\nDurante il suo weekend di apertura, il film ha incassato 1.872.458 dollari, che lo hanno piazzato al dodicesimo posto nella classifica di botteghino di quel fine settimana, pur essendo proiettato solo in 18 cinema. \"Precious\" ha visto un incremento del 214% nella sua seconda settimana di distribuzione, incassando 5.874.628 dollari in 174 cinema, che lo hanno catapultato fino al terzo posto nella classifica di botteghino di quel weekend, con una media per cinema di 33.762 dollari. Il 20 novembre 2009, il film ha ricevuto una distribuzione pi\u00f9 ampia, venendo proiettato in 629 cinema. Nella sua terza settimana, \"Precious\", come aveva precedentemente previsto la sua casa cinematografica, si \u00e8 piazzato al sesto posto, con un incasso di 11.008.000 dollari, un aumento dell'87,4% rispetto alla settimana precedente.\nDopo aver cavalcato per tre settimane l'onda del successo, il film ha cominciato a vedere una discesa negli incassi. Tuttavia \"Precious\" detiene il record per il film con il pi\u00f9 alto incasso all'esordio in 100 cinema e per la pi\u00f9 elevata media di incassi per proiezioni di film mostrati in meno di 50 cinema. \"Precious\" ha incassato un totale di 40.320.285 dollari in pi\u00f9 di sei settimane di distribuzione. Il film ha aperto al nono posto nel Regno Unito, con ricavi pari a 259.000 dollari nel weekend di lancio con una distribuzione limitata in 47 sale cinematografiche, generando una media di 5.552 dollari per proiezione.\nCritica.\nL'attrice Mo'Nique ha ricevuto il plauso della critica per la sua performance che le ha fatto guadagnare un Golden Globe, uno Screen Actors Guild Award, un BAFTA e un premio Oscar. \"Precious\" ha ricevuto molte acclamazioni dalla critica. Il sito internet Rotten Tomatoes riferisce che il 91% delle 281 critiche ha dato una recensione positiva al film, con una media in classifica di 7.8 su 10. Ci\u00f2 che emerge all'unanimit\u00e0 dal sito \u00e8 che \"\"Precious\" \u00e8 un film triste ma essenzialmente trionfante sull'abuso e la vita nei bassifondi, ampiamente sostenuto dalle eccezionali performance del suo cast\". Il Metacritic, che assegna una classifica standardizzata in centesimi alle recensioni, ha assegnato al film un punteggio di 79, basato su 36 recensioni, indicandole come \"recensioni per lo pi\u00f9 positive\".\nJohn Anderson di \"Variety\" ha detto: \"chiamarlo semplicemente straziante o spietato non sarebbe la cosa giusta\", avendo notato che il film \"\u00e8 coraggioso e inflessibile, un miscuglio di degradazione ed euforia, disperazione e speranza\". Anderson ha definito la performance della Carey come perfetta e il ruolo della Patton, la signorina Blu Rain, disarmante. Owen Gleiberman dell\"'Entertainment Weekly\", ha lodato la performance della Carey, per aver dimostrato \"un'autentica compassione\" e ha lodato anche sia il film per avere catturato il fatto di \"come una ragazza perduta resuscita se stessa\", sia Lee Daniels per aver dimostrato \"assoluto coraggio come regista andando nel profondo delle patologie che possono ancora indugiarsi negli armadi delle vite di alcuni sobborghi indigenti\". Gleiberman descrive il film come un film che \"ti fa pensare, la stessa cosa sarebbe potuta succedere a me. [\u2026] \u00c8 un'esperienza toccante, poich\u00e9 alla fine ci si sente testimoni niente meno che di una nascita di un'anima\" e si percepisce che \"la scena finale di rivelazione tra i personaggi di Sibide e Mo'Nique era abbastanza forte da riuscire a lasciare gli spettatori in lacrime, scossi e sballottati con pena e terrore\".\nRoger Ebert, del \"Chicago Sun-Times\", ha lodato le performance di Sibide e Mo'Nique. Erbert descrive di quest'ultima come \"paurosamente coinvolgente\" e nota che \"il film \u00e8 una dimostrazione dell'abilit\u00e0 di Sibide di coinvolgere la nostra empatia\", poich\u00e9 \"ha completamente creato il personaggio di Precious\". Egli ha notato che le performance della Carey e della Patton \"hanno avuto lo stesso impatto sullo schermo di Sibide\". Elbert elogia Deniels perch\u00e9 piuttosto di ingaggiare le attrici per i loro nomi, \"\u00e8 stato capace di vedere oltre la superficie e ha creduto che esse avessero dentro di loro le risorse emozionali per interpretare queste donne, e aveva ragione\". Batsey Sharkey, del \"Los Angeles Times\", descrive il film come \"un diamante grezzo \u2026 Un raro miscuglio di puro intrattenimento e cupa testimonianza sociale, \u00e8 una storia sconvolgentemente cruda, sorprendentemente irriverente\". Claudia Puig, del \"USA Today\", ha detto che mentre ci sono momenti melodrammatici nel film, il cast da \"delle interpretazioni straordinarie\" per mostrare al pubblico \"il messaggio ispiratore\" del film. Peter Travers, di \"Rolling Stone\", ha definito Mo'Nique \"dinamite\", affermando che la sua performance \"stacca il cuore\". Mary Pols, del \"Times\", ha apprezzato le sequenze di fantasia del film per essere capaci di mostrare al pubblico una \"gioiosa energia da Mago di Oz\" che \u00e8 in grado di \"aprire la porta della mente di Precious in un modo che perfino l'autrice non avrebbe saputo fare\".\nMarshall Fine, dellHuffington Post\", ha elogiato il film essendo \"un film che non si tira indietro dalle profondit\u00e0 nelle quali l'essere umano affonda, ma mostra la forza di cui siamo capaci, anche nei momenti pi\u00f9 bui\". Scott Mendelson, sempre dellHuffington Post\", ha affermato che se si mettono da parte i problemi lampanti, il film \"opera ancora come potente studio del carattere e come occhiata dentro al mondo che piuttosto preferiamo fingere che non esista in America. Ma mentre il film si afferma come potente sorpresa di recitazione e potente studio di carattere, ci sono alcune maggiori questioni narrative che impediscono al film di essere capolavoro fortuito\". Mendelson descrive il film come una \"centrale elettrica che agisce basandosi sui suoi molteplici temi emotivi\". Il critico Jack Mattew ha scritto: \"senza avere familiarit\u00e0 con il materiale sorgente, non si ha veramente idea di quanto lavoro \u00e8 stato fatto nell'adattamento e quanto bene \u00e8 stato fatto. Geoffrey, sceneggiatore di \"Precious: based on the novel \"Push\" by Sapphine\" ha fatto il lavoro del servitore nel trasformare il romanzo crudo e tipico del viaggio di un'adolescente abusata di Harlem in una storia coerente ed ispiratrice\". L'articolo \"Precious dispays power of film\" (Entertainment Weekly) di Owen Gleiberman riconosce come Daniels usa una delle ricche scene create da Fletcher per collocare Mo'Nique in un doloroso confronto con Sibide, che si traduce in una performance magistrale e che fa riflettere, che d\u00e0 la spinta finale che serve a Sibide. Gleiberman scrive che \"la scena finale della rivelazione tra madre e figlia lascia in lacrime, scossi e sorpresi con terrore\".\n\"Precious\" ha ricevuto anche critiche negative. Armond White, che scrive nel New York Press, ha paragonato il film a \"Nascita di una nazione\" (\"The Birth of a Nation\") poich\u00e9 degrada l'idea della vita dei neri americani e lo ha definito \"la truffa dell'anno\". White in un'intervista ha dichiarato inoltre che la popolarit\u00e0 del film \u00e8 dovuta al fatto che \"l'anormalit\u00e0 nera vende\". Courtland Milloy, del \"Washington Post\", ha dichiarato che \"Precious\" \u00e8 un film \"di lascivo interesse che ha pi\u00f9 o meno lo stesso valore sociale salvifico di un film porno\". Keith Uhlich, del \"Time Out New York\", ha affermato che il film non \u00e8 all'altezza della sua lunga promozione e che \"\u00e8 stato sconcertante\" scoprire l'elogio del film al Sundance Festival, poich\u00e9 Uhlich lo definisce avere un \"merito trascurabile\". Dana Stevens, di \"Slate\", ha notato che \"l'entusiasmo del film\" di \"trascinare\" il pubblico \"attraverso le pi\u00f9 basse profondit\u00e0 dell'esperienza umana\" lascia il pubblico \"senza lo spazio per trarre le proprie conclusioni\". Peter Bradshaw nel \"The Guardian\" ha dichiarato che \"il film non era il capolavoro trascendente che alcuni hanno fatto credere che fosse\". Sukdev Sandhu nel \"The Daily Telegraph\" ha affermato che ha trovato il film \"una deprimente combinazione tra stereotipo e melodramma\", sebbene abbia dichiarato che il film comprendeva alcune eccellenti recitazioni.\nRiconoscimenti.\nIl produttore Lee Daniels ha vinto il People's Choise Award, un premio dato dai membri del pubblico al Toronto International Film Festival del 2009. Daniels inoltre ha vinto entrambi i premi per cui \u00e8 stato nominato al Festival internazionale del cinema di San Sebasti\u00e1n, il TVE Otra Mirada Award e il premio del pubblico. \u00c8 stato anche nominato nella categoria Bronze Horse al Festival del Cinema di Stoccolma e ha vinto il Best Feature Film all'Hawaii International Film Festival.\nIl film \u00e8 stato nominato in tutte e tre le principali categorie agli Screen Attore Guild Awards del 2009: miglior cast, la migliore attrice e miglior attrice non protagonista (vinto da Mo'Nique).\nIl film \u00e8 stato anche nominato per un GLAAD Media Award per \"eccellente distribuzione del film\" durante i ventunesimi GLAAD Media Awards."}
{"id": "2389555", "revid": "289467", "url": "https://it.wikipedia.org/wiki?curid=2389555", "title": "Finnish Blues Society", "text": ""}
{"id": "2389558", "revid": "344503", "url": "https://it.wikipedia.org/wiki?curid=2389558", "title": "Lee Daniels", "text": "Biografia.\nFiglio di Clara Watson e William Daniels nasce a Filadelfia, in Pennsylvania, studia al Lindenwood College a Saint Charles (Missouri). Ha iniziato la sua carriera nel mondo dello spettacolo come responsabile e direttore di casting, dopo l'incontro con un produttore di Hollywood, inizia a collaborare ad alcuni progetti cinematografici che coinvolgevano il cantante Prince, \"Under the Cherry Moon\" e \"Purple Rain\".\nIl primo lungometraggio prodotto dalla sua Lee Daniels Entertainment \u00e8 stato \"Monster's Ball - L'ombra della vita\", il film \u00e8 stato molto apprezzato dalla critica tanto da essere candidato a due Premi Oscar 2002, per la miglior sceneggiatura originale e per la miglior attrice, quest'ultimo vinto da Halle Berry. Successivamente produce \"The Woodsman - Il segreto\", un drammatico film sulla pedofilia interpretato da Kevin Bacon, Kyra Sedgwick e Mos Def. Il film viene presentato al Sundance Film Festival ed ottiene tre candidature agli Independent Spirit Awards e ad altri prestigiosi premi.\nNel 2006, Daniels debutta come regista, dirigendo \"Shadowboxer\", con un ricco cast che comprende Helen Mirren, Cuba Gooding Jr., Stephen Dorff, Vanessa Ferlito, Mo'Nique e Joseph Gordon-Levitt. Il film viene presentato in anteprima al Toronto International Film Festival e Daniels riceve una candidatura per il premio ai nuovi registi al Festival Internazionale del Cinema di San Sebasti\u00e1n. Nel 2008 produce \"Tennessee\", storia di due fratelli e del loro viaggio dal Nuovo Messico al Tennessee alla ricerca del padre.\nNel 2009 torna dietro la macchina da presa e dirige il drammatico \"Precious\", tratto da un romanzo della poetessa Sapphire. Il film, dopo aver ottenuto tre premi al Sundance Film Festival, viene presentato in competizione nella sezione \"Un Certain Regard\" del Festival di Cannes 2009. In quell'occasione ha ottenuto lunghi applausi ed una \"standing ovation\".\nTra i vari riconoscimenti ottenuti nel corso del 2009 per \"Precious\", all'inizio del 2010 ottiene una candidatura ai Directors Guild of America Awards, diventando il primo regista afroamericano a essere nominato al prestigioso premio.\nNel 2012 dirige l'adattamento cinematografico di \"Un affare di famiglia\" (\"The Paperboy\"), romanzo di Pete Dexter scritto nel 1995 e pubblicato in Italia da Einaudi, interpretato da Nicole Kidman, Matthew McConaughey, John Cusack, Zac Efron e Scott Glenn. Il film ha suscitato polemiche a causa di alcune scene con protagonista Kidman, che nel film interpreta Charlotte, una donna intenzionata a salvare l'uomo che ama dalla pena di morte. Nonostante le critiche negative al film, l'attrice ha ottenuto la settima nomination agli Screen Actors Guild Awards e la decima ai Golden Globe.\nNel 2013 \u00e8 la volta di \"The Butler - Un maggiordomo alla Casa Bianca\" (\"The Butler\") . La pellicola \u00e8 l'adattamento cinematografico dell'articolo di giornale \"A Butler Well Served by This Election\", scritto dal giornalista Wil Haygood e pubblicato sul \"The Washington Post\", che narra la vicenda di Eugene Allen, maggiordomo della Casa Bianca per pi\u00f9 di trent'anni interpretato da Forest Whitaker.\nVita privata.\nDaniels \u00e8 dichiaratamente gay e vive a New York assieme al compagno, il direttore casting Billy Hopkins, con il quale cresce i due figli del fratello, Clara Infinity e Liam Samad."}
{"id": "2389562", "revid": "43530", "url": "https://it.wikipedia.org/wiki?curid=2389562", "title": "Wannadance", "text": ""}
{"id": "2389563", "revid": "1224580", "url": "https://it.wikipedia.org/wiki?curid=2389563", "title": "Gametocita", "text": "Il gametocita \u00e8 un elemento cellulare germinale che rappresenta la fase di transizione da spermatogonio a spermatozoo e da oogonio a uovo maturo (si vedano la spermatogenesi e l'oogenesi).\nNella malaria, malattia provocata da 4 tipi di plasmodi (Plasmodium vivax, Plasmodium falciparum, Plasmodium ovale e Plasmodium malariae), i gametociti sono mutazioni dei merozoiti, che si differenziano producendo macrogametociti (femminili) e microgametociti (maschili).\nNell'uomo questi gametociti muoiono, ma quando la zanzara Anopheles femmina (ematofaga) preleva del sangue infetto da quest'ultimo, i gametociti nella zanzara effettuano una fecondazione con la produzione di un oocinete che si sposta nello stomaco della zanzara. Quest'ultima assume una struttura cistica la quale si riproduce (per schizogamia) con la produzione di moltissimi sporozoiti."}
{"id": "2389564", "revid": "190159", "url": "https://it.wikipedia.org/wiki?curid=2389564", "title": "Lucio Mummio Faustiano", "text": ""}
{"id": "2389566", "revid": "767487", "url": "https://it.wikipedia.org/wiki?curid=2389566", "title": "Federica Fornabaio", "text": "Ha diretto al Festival di Sanremo 2009 i cantanti Marco Carta ed Arisa, vincitori nelle loro rispettive categorie, risultando il primo direttore d'orchestra vincente in entrambe le sezioni; \u00e8 stata la terza donna a dirigere l'orchestra a Sanremo (dopo Margherita Graczyk e Andrea Mir\u00f2) e il pi\u00f9 giovane direttore d'orchestra nella storia del Festival.\nBiografia.\nFederica Fornabaio inizia lo studio del pianoforte all'et\u00e0 di 6 anni presso la \"Scuola di Musica Fr\u00e9d\u00e9ric Chopin\" di Andria con il M\u00b0 Mariella Di Gioia.\nIn seguito ad una serie di confronti vincenti in concorsi nazionali di pianoforte, nell'estate del \u201896 e '97 a 11 anni entra a far parte di una classe di allievi provenienti da tutto il mondo e di et\u00e0 non inferiore ai 25 anni all'interno del X e XI Corso Internazionale di perfezionamento di pianoforte tenutosi a Castel Del Monte, Andria, sotto la guida del M\u00b0 Nicola Frisardi, docente del prestigioso Mozarteum di Salisburgo, e il M\u00b0 Maurizio Matarrese del Conservatorio N. Piccinni di Bari.\nFrequenta il liceo classico e nel contempo supera esami al conservatorio N. Piccini, poi a quello di Foggia U. Giordano.\nSi trasferisce a Roma per studiare \"Pubblicit\u00e0 all'Istituto Europeo di Design\" e nel 2007 ne consegue la Laurea; nel contempo prosegue la sua formazione musicale prendendo parte al \"Corso di Colonne Sonore\" nella scuola Professione Cinema, poi nel 2006 partecipa attivamente allo \"stage in Musica per Film con il pianista Ludovico Einaudi\" presso la Libreria del Cinema di Roma, dove a fine corso si esibisce davanti allo stesso Einaudi e al regista Giuseppe Piccioni ottenendo entusiastici riconoscimenti.\nSuccessivamente consegue il Diploma in Composizione e Musica Applicata al Saint Louis College of Music di Roma, sotto la guida dei Maestri Gianluca Podio, Ferdinando Nazzaro e Adriano Melchiorre.\nContemporaneamente fonda il progetto di teatro-swing \"Laf\u00e9 du Caf\u00e8\" in collaborazione con la cantante e attrice Laura Seragusa, un lavoro ambizioso in cui si mescolano melodie al sapor di swing dell'Italia degli anni '30-'40 a testi graffianti e di alta attualit\u00e0.\nIl duo Laf\u00e9 du Caf\u00e8 \u00e8 finalista al Premio Bindi di Santa Margherita Ligure (GE) nel 2008, e ottiene il Premio della Critica al concorso per Band Emergenti, il Festival di Ghedi, con il brano Madama Fiume; in questa occasione la Fornabaio viene notata in veste di pianista, compositrice ed orchestratrice, e firma il suo primo contratto discografico con la Warner Music.\nSempre nel 2008 prende parte al corso di Arrangiamento e Direzione d'Orchestra a Badia Prataglia (AR) e nel Febbraio 2009 dirige l'orchestra per i due brani vincitori della 59\u00aa edizione del Festival di Sanremo, \"Sincerit\u00e0\" (Arisa) e \"La Forza Mia\" (Marco Carta).\nIl 18 settembre 2009 viene pubblicato l'album \"Federica Fornabaio\" (Warner Music Italia), suo debutto come solista, un lavoro strumentale di composizioni al pianoforte, che riscuote grandi consensi di critica e che le permette di esibirsi in importanti programmi televisivi.\nNel 2010 collabora con Roberto Vecchioni il quale le affida arrangiamento ed esecuzione al pianoforte del brano \"Love Song (Despedida)\", contenuta nell'album \"Chiamami ancora amore\". Nello stesso anno viene premiata come Miglior Talento Musicale Emergente nel contest della rivista \u2018What\u2019s Up\u2019.\nNel 2011 concorre al Festival di Venezia componendo le musiche originali per il cortometraggio \"La Sala\" all'interno della sezione Orizzonti. Lo stesso sar\u00e0 poi finalista ai Corti d\u2019Argento 2013.\nNel 2013 compone la colonna sonora del documentario \"Pontif-Ex\" prodotto da Nacne per Rai Cinema.\nNel 2014 ottiene la Nomination per Miglior Colonna Sonora al Concorso cinematografico internazionale \"The 48 Hours Film Project\" di Roma per il cortometraggio \"L'Ospedale delle Bambole\" di Francesco Felli.\nNel 2015 pubblica l'EP \"Christmas Tales\" (Believe), che raggiunge i primi posti della classifica nella categoria Musica Classica. Nello stesso anno raggiunge le selezioni finali del Festival del BFI - British Film Industry di Londra, con la colonna sonora del cortometraggio \"Fare Thee Weel.\"\nNel 2016 partecipa ai \"World Soundtrack Awards\" di Gent, e al \"Mise-En Music Festival\" di New York.\nNel 2018 pubblica il suo secondo album, \"Unpeaceful\" (Sony Classical), composizioni per piano e piccolo ensemble."}
{"id": "2389568", "revid": "729019", "url": "https://it.wikipedia.org/wiki?curid=2389568", "title": "Otava (casa editrice)", "text": "Otava (in finlandese \"Kustannusosakeyhti\u00f6 Otava\") \u00e8 una delle principali case editrici della Finlandia, fondata nel 1890 come editrice di opere esclusivamente in lingua finlandese. \u00c8 attualmente la seconda casa editrice del Paese, con oltre 400 nuovi titoli pubblicati ogni anno.\nOrigine del nome.\nLa parola finlandese \"otava\" \u00e8 il nome di un asterismo di sette stelle, parte della costellazione dell'Orsa Maggiore: 4405 Otava.\nStoria.\nNegli anni 1920 inizi\u00f2 a pubblicare numerose opere in esperanto, fra cui traduzioni dei classici della letteratura finlandese. Vi lavor\u00f2 in questo periodo l'esperantista Vilho Suonio Set\u00e4l\u00e4."}
{"id": "2389571", "revid": "111282828", "url": "https://it.wikipedia.org/wiki?curid=2389571", "title": "Montebenichi", "text": "Montebenichi \u00e8 una frazione del comune di Bucine, in provincia di Arezzo.\nGeografia fisica.\nMontebenichi \u00e8 situato su di una collina del Chianti aretino, che domina la Valdambra, nel comune di Bucine al confine coi comuni di Gaiole in Chianti e Castelnuovo Berardenga della provincia di Siena. Antico borgo ben conservato, \u00e8 posto ad un'altitudine di circa 500 metri s.l.m. con vista che spazia sulle crete senesi fino ad oltre Monte Amiata a sud, a Cortona ad est e a Siena ed oltre ad ovest\nStoria.\nSi suppone che all'origine vi fosse un insediamento longobardo, come starebbe a dimostrare il rinvenimento in zona di un sarcofago di epoca longobarda ora conservato nel museo paleontologico di Montevarchi. La prima testimonianza documentaria risale all'VIII secolo e riguarda la pieve di Santa Maria in Altaserra che si incontra 500 metri prima del borgo di Montebenichi, sorta su un preesistente sito cimiteriale verosimilmente etrusco.\nIn origine Montebenichi era una fortezza costruita nella prima met\u00e0 del XII secolo. Agli inizi del secolo successivo \u00e8 segnalata la sua esistenza come punto fortificato nel lodo con cui il podest\u00e0 di Poggibonsi il 4 giugno 1203 fiss\u00f2 i confini tra la repubblica di Siena e quella di Firenze. Montebenichi e la Valdambra rappresentarono per pi\u00f9 secoli terra di scontro e di conquista con fasi alterne da parte di Firenze e Siena. Nel 1478 Giovanni della Rovere, prefetto di Roma e nipote del papa Sisto IV, in guerra contro Firenze cingeva d'assedio il castello di Brolio. Per la necessit\u00e0 di procurarsi vettovaglie mise a ferro e fuoco la fortezza di Montebenichi, che conquist\u00f2 nonostante la coraggiosa resistenza dei suoi abitanti.\nNel 1557 la Valdambra con Montebenichi entr\u00f2 a far parte del Granducato di Toscana affidato ai Medici. In tale periodo signore di Montebenichi era Gregorio di Benedetto Stendardi, in seguito noto come Capitan Goro, condottiero di ventura al servizio del granduca. Oltre ad essersi distinto in numerose imprese guerresche, Capitan Goro \u00e8 ricordato soprattutto per l'eroismo dimostrato nella battaglia di Gavinana nell'agosto 1530 quando fece scudo con il suo corpo a Francesco Ferrucci.\nNei secoli successivi la fortezza venne gradualmente trasformata in una serie di abitazioni ad uso di famiglie di contadini. Il patronato degli Stendardi, discendenti di capitan Goro, su Montebenichi rimase fino al 1860. "}
{"id": "2389576", "revid": "484362", "url": "https://it.wikipedia.org/wiki?curid=2389576", "title": "Tuttobenigni 95/96", "text": "Tuttobenigni 95/96 \u00e8 uno spettacolo teatrale del 1995 scritto, diretto e interpretato da Roberto Benigni, con la supervisione di Vincenzo Cerami e le musiche di Nicola Piovani.\nLo spettacolo.\nSi tratta di un monologo, con battute incentrate sulla satira politica. Partendo dall'annuncio della costituzione di un nuovo partito politico (il \"partito del Pinzimonio\"), Benigni prosegue passando dalla riforma della legge elettorale a quella dei Dieci comandamenti finch\u00e9, diventato Dio, proclama il suo Giudizio universale nel quale vengono chiamati in causa i principali personaggi politici del tempo. Oltre alle molteplici citazioni dedicate a Silvio Berlusconi, a cominciare dalla \"discesa in campo\" con la quale venne fondata Forza Italia, si segnalano numerosi passaggi dedicati a Giuliano Ferrara. Fra le canzoni interpretate, \"Quando penso a Berlusconi\", \"Quanto t'ho amato\" e \"\u00c8 tutto mio\".\nDistribuzione.\nUna registrazione dello spettacolo \u00e8 stata pubblicata in VHS e poi in DVD da Cecchi Gori Home Video.\n\u00c8 tutto mio.\nNella canzone Benigni elenca le propriet\u00e0 di Silvio Berlusconi, che chiama \"Colui che ha\". Il brano \u00e8 stato riproposto nel 2011, nel film \"Silvio Forever\" e, in una versione aggiornata, nel corso del programma \"Vieni via con me\".\nQuando penso a Berlusconi.\nBenigni dopo aver scherzato con alcune battute su alcuni politici come Giuliano Ferrara (andando in Paradiso occupa lo spazio occupato da tutti i cinesi), Benigni inizia a cantare \"Quando penso a Berlusconi\"."}
{"id": "2389577", "revid": "1516087", "url": "https://it.wikipedia.org/wiki?curid=2389577", "title": "Daewoo Nubira", "text": "La Daewoo Nubira \u00e8 una autovettura prodotta dalla casa automobilistica sud coreana Daewoo Motors e commercializzata in tutto il mondo con numerosi marchi. In seguito all'acquisizione da parte di General Motors della Daewoo la Nubira \u00e8 stata venduta in Europa dal gennaio 2005 al 2009 con il marchio Chevrolet. \nProdotta in due distinte generazioni \u00e8 stata sostituita dalla Chevrolet Cruze.\nPrima generazione (1997-2002).\nLo sviluppo della prima generazione di Nubira venne avviato nel 1994 con il codice progettuale \"J100\": la casa coreana aveva avviato una profonda ristrutturazione che prevedeva il lancio di una nuova gamma di prodotti pi\u00f9 moderni e attraenti da vendere in tutto il mondo e la Nubira doveva andare ad inserirsi nel segmento delle berline compatte dominato dai costruttori europei e giapponesi e allo stesso tempo sostituire l'ormai anziana Daewoo Nexia che derivata dal vecchio pianale dell'Opel Kadett. A guidare il progetto \"J100\" vi era Ulrich Bez che coordinava i centri di ricerca e sviluppo della Daewoo sia europei che coreani, mentre la direzione stilistica venne affidata alla I.De.A Institute. Venne sviluppata una nuova piattaforma di base a trazione anteriore insieme alla Ricardo e alla Holden (la divisione australiana della General Motors) mentre per la gamma di motori vennero adottati i propulsori GM che la Daewoo gi\u00e0 fabbricava nei propri stabilimenti sud coreani e che equipaggiavano il resto della gamma. Complessivamente lo sviluppo ebbe una durata di 30 mesi.\nLa vettura debutta ufficialmente il 18 febbraio 1997 al salone dell'automobile di Seoul nella versione con carrozzeria berlina tre volumi e immediatamente parte la produzione nel nuovo stabilimento di Gunsan, completamente robotizzato e realizzato appositamente per tale modello. Successivamente, nel maggio dello stesso anno, la casa presenta la Nubira nella gamma completa composta dalle varianti berlina cinque porte, berlina sedan quattro porte e station wagon in un evento organizzato nella citt\u00e0 di Barcellona annunciandone l'esportazione nei mercati europei. In Corea del Sud venne offerta al lancio con il motore 1.5 quattro cilindri (E-TEC A15DMS) di origine Opel con distribuzione 16 valvole erogante 110 cavalli accoppiato ad un cambio manuale \"D20\" a 5 rapporti sviluppata da Daewoo e ad un cambio automatico ZF \"4HP16\" a 4 rapporti. Accanto al 1.5 era disponibile il motore top di gamma 1.8 quattro cilindri (D-TEC C18SED) 16 valvole erogante 136 cavalli con le stesse trasmissioni manuali ed automatiche del 1.5. \nIn Europa la vettura venne proposta dal giugno del 1997 nelle tre varianti di carrozzeria con il motore 1.6 quattro cilindri E-TEC sedici valvole (A16DMS) erogante 106 cavalli e 145 Nm di coppia a 3400 giri/min abbinato al cambio manuale \"D20\" a 5 rapporti e con il 2.0 quattro cilindri D-TEC (U20SED) erogante 133 cavalli e 184 Nm a 4400 giri/min con cambio manuale 5 rapporti o automatico a 4 rapporti ZF. In Italia era possibile installare un impianto a GPL oppure a Metano della BRC Gas Equipment (queste versioni erano denominate \"Nubira Dual Power Flying Injection\").\nAccolte tiepidamente sul mercato italiano ed europeo, la vettura \u00e8 stata oggetto di critiche per via degli interni ritenuti di qualit\u00e0 fin troppo bassa mentre \u00e8 stata apprezzata la versatilit\u00e0 dell'abitacolo in particolare del bagagliaio della versione wagon (la Nubira che ha trovato pi\u00f9 apprezzamento in termini di vendite in Europa). La casa quindi corse ai ripari e nel marzo del 1999 venne rilasciata al salone di Seoul la versione restyling (codice J150) che sar\u00e0 venduta in Europa dalla fine dello stesso anno come \"Model Year 2000\"; la serie J150 ricevette oltre 90 miglioramenti progettati dal Daewoo Worthing Technical Center nel Regno Unito, tra cui un design rivisto opera di Laurent Boulay e Ginger Ostle con un nuovo frontale caratterizzato da nuovi fanali ovali e nuova mascherina, al posteriori debuttano nuovi paraurti e inediti fanali, viene migliorata l'insonorizzazione e ridotte le vibrazioni meccaniche, viene rivisto l'assetto e migliorate sospensioni e ammortizzatori con nuove boccole. Internamente debuttano nuovi sedili e rivestimenti per la plancia e le portiere e vengono migliorati gli assemblaggi. \nNel 2000 la Nubira J150 venne importata anche negli Stati Uniti nelle versioni sedan quattro porte e station wagon con il solo motore 2.0 16V E-TEC erogante 131 cavalli e 184 N\u22c5m di coppia massima, abbinato alla trasmissione automatica GM 4T40E a quattro rapporti. Nel mercato statunitense per\u00f2 non ebbe successo e venne ritirata dal mercato dopo soli due anni.\nNel 2001 \u00e8 stato presentato l'ultimo aggiornamento del modello (Nubira J190) in cui sono state apportate solo leggere modifiche: viene cambiata la colorazione degli indicatori di direzioni (da arancio diventano bianchi), internamente debutta un nuovo autoradio, nuova strumentazione e nuovi copricerchi. La produzione termina nel novembre del 2002.\nSeconda generazione (2003-2009).\nLa seconda serie debutta in anteprima al salone dell\u2019auto di Seoul nel novembre del 2002 nella versione con carrozzeria berlina denominata Daewoo Lacetti Il modello globale debutta invece al Salone dell'automobile di Ginevra nel 2003 (codice Nubira J200) in versione berlina quattro porte ed \u00e8 stata disegnata Lorenzo Ramaciotti a capo del centro stile Pininfarina. \nLa versione station wagon \u00e8 stata esposta al Salone dell'automobile di Parigi nell\u2019autunno del 2004. Le principali modifiche (oltre la carrozzeria due volumi) sono concentrate nel frontale con il gruppo fari-mascherina totalmente differente dalla berlina. Il design \u00e8 stato sviluppato per andare incontro alle esigenze del pubblico europeo. Gli interni differenti dalla \"J200 berlina\" sono condivisi con la Daewoo Lacetti per ridurre i costi di produzione, infatti la versione wagon, sul mercato europeo, possiede un listino inferiore rispetto alla berlina. Il telaio di base \u00e8 una evoluzione della precedente piattaforma a trazione anteriore della Nubira J100 e numerosi organi meccanici derivano dalla terza serie dell'Opel Astra; la struttura utilizza un avantreno con sospensioni a ruote indipendenti di tipo MacPherson mentre al retrotreno viene adottata una struttura a ruote indipendenti con doppio braccio oscillante. \nIn Italia la versione wagon sar\u00e0 la pi\u00f9 apprezzata infatti la Nubira berlina sar\u00e0 ritirata dal mercato nel 2006 a causa delle richiesta inferiori alle attese. Su alcuni mercati era proposta una versione berlina 4 porte derivata dalla station wagon.\nIl passaggio al marchio Chevrolet.\nNel gennaio 2005 la General Motors ritir\u00f2 il marchio Daewoo dall'Europa sostituendolo con Chevrolet. Di conseguenza tutte le vetture vendute fino a quel periodo dotate del logo coreano vennero ristilizzate per essere equipaggiate con la \"croce americana\" (simbolo della Chevrolet). La Nubira J200 per l'occasione rinnov\u00f2 la mascherina frontale.\nMotorizzazioni.\nIn Europa la seconda serie di Nubira venne equipaggiata con due propulsori benzina da 1.6 e 1.8\nlitri capaci di 106 e 122 cavalli mentre dal 2007 grazie ad un accordo effettuato con l'italiana VM Motori alla gamma si aggiunse anche un turbodiesel 2 litri common-rail da 121 cavalli siglato \"TCDI\". Nei mercati asiatici e americani la vettura adottava anche un 2 litri benzina (137 cavalli la versione berlina, 133 la station wagon) e un piccolo 1.4 benzina da 93 cavalli. In Italia la Nubira poteva esser equipaggiata anche con un impianto GPL montato dalla BRC (\"Nubira Eco Logic\").\nLa Nubira nei mercati esteri.\nLa Nubira \u00e8 stata commercializzata in tutto il mondo da numerosi brand del gruppo GM; in particolare in Asia la vettura non ha assunto il logo Chevrolet ma \u00e8 stata venduta fino alla fine del suo ciclo vitale dal marchio Daewoo. In America la vettura \u00e8 stata venduta dalla Suzuki come Forenza (Stati Uniti d'America) e in Canada, Colombia, USA, Giappone e sudest asiatico come Chevrolet Optra dal 2004 al 2013. In Cina continua ad essere conosciuta come Buick Excelle mentre in Australia \u00e8 stata venduta fino al 2008 come Holden Viva.\nUscita di produzione nel 2009 sostituita dalla Chevrolet Cruze la Nubira \u00e8 stata assemblata presso gli stabilimenti di Bupyeong (Corea del Sud, da cui venivano importati gli esemplari destinati al mercato europeo), Bogot\u00e0 (Colombia) e Rayong (Thailandia)."}
{"id": "2389578", "revid": "1086846", "url": "https://it.wikipedia.org/wiki?curid=2389578", "title": "Associazione Calcio Torino 1945-1946", "text": "Questa voce raccoglie le informazioni riguardanti l'Associazione Calcio Torino nelle competizioni ufficiali della stagione 1945-1946.\nStagione.\nTerminato il campionato precedente nel luglio 1944, il Torino FIAT dopo diversi mesi di sosta, riprese l'attivit\u00e0 nel periodo natalizio, quando disput\u00f2 due derby a scopo benefico, per poi organizzare in primavera un torneo al quale parteciparono anche Juventus-Cisitalia, Filiale Italia, Lancia e Ispettorato del Lavoro. Quest'ultimo, i cui ricavi vennero destinati sempre in beneficenza, in mancanza di competizioni ufficiali, fu molto seguito e ebbe anche riscontro tecnico; tuttavia non fu concluso, dopo che nel secondo tempo del derby di ritorno tra FIAT e Cisitalia allo Stadio Mussolini, in cui era in palio anche la Coppa Pio Marchi, la partita fu sospesa per rissa."}
{"id": "2389579", "revid": "278830", "url": "https://it.wikipedia.org/wiki?curid=2389579", "title": "Quando penso a Berlusconi", "text": ""}
{"id": "2389580", "revid": "24234960", "url": "https://it.wikipedia.org/wiki?curid=2389580", "title": "La Cantata dei pastori", "text": ""}
{"id": "2389582", "revid": "33689", "url": "https://it.wikipedia.org/wiki?curid=2389582", "title": "Diomede Grammatico", "text": "Biografia.\nVisse alla fine del IV secolo; sulla sua vita non si ha alcuna notizia, ad eccezione di quanto \u00e8 stato ricavato dall'opera di cui fu autore, i \"De Oratione et Partibus Orationis et Vario Genere Metrorum libri III\" o \"Ars grammatica\", dedicata ad un certo Atanasio e giunta ad oggi completa .\nContemporaneo di Elio Donato e Flavio Sosipatro Carisio, realizz\u00f2 la sua opera sicuramente prima del 500, quando Prisciano port\u00f2 a compimento la sua \"Institutio de arte grammatica\", in cui \u00e8 pi\u00f9 volte citata l'opera di Diomede.\n\"Ars grammatica\".\nLa sua \"Ars grammatica\", come detto, si compone di tre libri: il primo tratta delle otto parti del discorso; il secondo di unit\u00e0 linguistiche, come lettere e sillabe, di questioni di prosodia e di stile, ma anche dei principi elementari della grammatica; il terzo \u00e8 dedicato alla poesia e alla metrica e risulta interessante perch\u00e9, di fatto, contiene estratti della prefazione del \"De poetis\" di Svetonio."}
{"id": "2389583", "revid": "24234986", "url": "https://it.wikipedia.org/wiki?curid=2389583", "title": "La cantata dei pastori", "text": ""}
{"id": "2389584", "revid": "183694", "url": "https://it.wikipedia.org/wiki?curid=2389584", "title": "Alessandro Dal Lago", "text": "\u00c8 stato preside della Facolt\u00e0 di Scienze della Formazione dell'Universit\u00e0 degli Studi di Genova dal 1996 al 2002. Scrive su \"il manifesto\". Dichiaratamente di sinistra, si \u00e8 occupato di teoria e filosofia delle scienze sociali, conflitti armati, ultras, migrazioni e criminalit\u00e0.\nBiografia.\nAlessandro Dal Lago nasce a Roma e passa la prima giovinezza in Toscana. Successivamente si sposta a Milano dove compie gli studi liceali per poi iscriversi presso la Facolt\u00e0 di Scienze politiche dell'Universit\u00e0 degli Studi di Pavia, dove si \u00e8 laureato con lode nel 1970.\nA Pavia \u00e8 stato assistente volontario dal 1970 al 1977 e successivamente borsista ministeriale e contrattista presso la stessa Universit\u00e0.\nCon la stessa qualifica si trasfer\u00ec presso il Dipartimento di Sociologia dell'Universit\u00e0 degli Studi di Milano, dove, dal 1982 al 1992, ha ricoperto la qualifica di ricercatore.\nNel 1992 diventa professore associato di \"Sociologia delle arti\" presso la Facolt\u00e0 di Lettere dell'Universit\u00e0 di Bologna e dal 1994 ricopre la carica di professore straordinario di \"Sociologia dei processi culturali\" presso la Facolt\u00e0 di Scienze della Formazione dell'Universit\u00e0 di Genova, che ha diretto nella qualit\u00e0 di preside dal 1996 al 2002; \u00e8 stato anche delegato del rettore della stessa Universit\u00e0.\nHa compiuto vari soggiorni di ricerca in Francia, Germania, Inghilterra e Stati Uniti.\nNel 1991 fu invitato dalla School of Arts and Sciences della University of Pennsylvania (Philadelphia) dove ha insegnato \"Social Theory\" e \"Italian Philosophy\". Nel semestre autunnale del 2007 ha insegnato presso la University of California, Los Angeles (UCLA).\nHa curato o introdotto opere di Georg Simmel, Hannah Arendt, Hans Jonas, Zygmunt Bauman, Paul Veyne, Michel Foucault.\nHa fatto parte della redazione di Alfabeta, \"Il Mulino\" e \"Rassegna italiana di sociologia\" (di cui \u00e8 stato direttore dal 1997 al 2000) ed \u00e8 redattore di aut aut ed \"Etnografia e ricerca qualitativa\" (di cui \u00e8 stato condirettore e cofondatore). Fa parte del comitato scientifico di \"California Italian studies\".\nControversie.\nIn un suo saggio del 2010, \"Eroi di carta\", ha affrontato criticamente l'opera e la figura mediale di Roberto Saviano."}
{"id": "2389585", "revid": "7", "url": "https://it.wikipedia.org/wiki?curid=2389585", "title": "I Dik Dik", "text": ""}
{"id": "2389591", "revid": "339392", "url": "https://it.wikipedia.org/wiki?curid=2389591", "title": "Circolo di Praga", "text": ""}
{"id": "2389594", "revid": "729019", "url": "https://it.wikipedia.org/wiki?curid=2389594", "title": "Enrico Franchini", "text": "Biografia.\nNacque ad Alessandria il 2 novembre 1823 all'interno di una famiglia agiata, figlio di Gaspare e Anna Maria Romagnoli.\nIntraprese ancora giovanissimo la carriera militare entrando, all'et\u00e0 di 12 anni nella Regia Accademia Militare di Torino, ma a causa delle ristrettezze economiche della famiglia fu costretto a lasciare anzitempo gli studi. Nel 1848, allo scoppio della guerra con l'Austria re Carlo Alberto gli concesse di entrare a far parte dell'esercito piemontese con il grado di sottotenente, assegnato al 6\u00ba Reggimento fanteria \"Aosta\". Partecip\u00f2 alle operazioni belliche, e nel 1849 pass\u00f2, dietro sua richiesta, al corpo dei bersaglieri. Nel 1855, con il grado di luogotenente, prese parte alla spedizione in Crimea, agli ordini del generale Alfonso La Marmora, distinguendosi nella battaglia della Cernaia dove combatt\u00e9 nella 2\u00aa Divisione comandata dal generale Ardingo Trotti, e ottenendo una menzione onorevole e la Medaglia britannica di Crimea inglese.\nNel 1859 prese parte alla seconda guerra d'indipendenza con il grado di capitano, comandando una compagnia in seno al 9\u00ba Battaglione bersaglieri, Brigata \"Piemonte\", inquadrata nella 2\u00aa Divisione comandata dal generale Manfredo Fanti. Si distinse nel combattimento di Magenta e nella successiva battaglia di San Martino, e nel combattimento di Pozzolengo, ed al termine delle ostilit\u00e0 risultava decorato di due Medaglie d'argento al valor militare, ottenute il 4 giugno ed il 24 giugno 1859, e della Medaglia commemorativa francese.\nProsegu\u00ec nelle operazioni militari per l'unificazione della penisola italiana in territorio pontificio, dove si distinse il 17 settembre 1861 al comando di una Compagnia nella presa della rocca di Spoleto sotto il comando del generale Filippo Brignone, atto che gli valse la concessione della Croce di Cavaliere dell'Ordine militare di Savoia.\nPromosso maggiore per meriti di guerra il 1 giugno 1861 assunse il comando del 1\u00ba battaglione bersaglieri, e fu a capo delle operazioni contro il brigantaggio nelle aree dell'ex Regno delle Due Sicilie, ottenendo grande successo a partire dall'8 dicembre 1861 quando cattur\u00f2 a Sante Marie il celebre generale catalano Josep Borges, operazione che gli valse la concessione della Medaglia d'oro al valor militare. L'ufficiale catalano venne riconosciuto colpevole per cospirazione contro il Regio Esercito, per aver patteggiato con i briganti (soprattutto con Carmine Crocco) e per essere un inviato del re Francesco II. Come tale, venne successivamente fucilato presso Tagliacozzo insieme a diciassette suoi compagni per ordine dello stesso Franchini. L'esecuzione sommaria indign\u00f3 mezza Europa, tra cui anche Victor Hugo, in Italia qualcuno insinu\u00f3 che la sollecitudine a giustiziare i prigionieri era dovuta al tesoretto che il generale spagnolo aveva con se e che l'ufficiale si sarebbe spartito con la guardia nazionale.\nNel 1866 prese parte anche alla terza guerra di indipendenza dove si merit\u00f2 un'altra menzione onorevole per la condotta tenuta a Borgoforte tra il 5 e il 7 luglio 1866. Promosso tenente colonnello ritorn\u00f2 alla fanteria assumendo il comando del 29\u00ba Reggimento fanteria della Brigata \"Pisa\". Lasci\u00f2 il servizio attivo ritirandosi nel 1873 dopo aver trascorso alcuni anni presso lo Stato maggiore del Corpo delle piazze.\nMor\u00ec ad Alessandria il 25 agosto 1887, venendo successivamente sepolto nel Famedio cittadino."}
{"id": "2389595", "revid": "72396", "url": "https://it.wikipedia.org/wiki?curid=2389595", "title": "Maske", "text": "Maske \u00e8 il primo album da solista del rapper tedesco Sido. In Germania ricevette il disco d'oro."}
{"id": "2389599", "revid": "290948", "url": "https://it.wikipedia.org/wiki?curid=2389599", "title": "Schizogamia", "text": ""}
{"id": "2389600", "revid": "933835", "url": "https://it.wikipedia.org/wiki?curid=2389600", "title": "San Vittorino (L'Aquila)", "text": "San Vittorino \u00e8 una frazione dell'Aquila, situata sull'omonimo colle, a circa di distanza dal capoluogo comunale.\nDi origine antichissima \u2015 legate alle vicende della citt\u00e0 sabina di \"Amiternum\", storica capitale dell'alto Aterno, conosciuta nell'alto Medioevo con il nome di Amiterno \u2015, si svilupp\u00f2 poi nel XII secolo intorno alla chiesa di San Michele Arcangelo, che custodisce il corpo di Vittorino di Amiterno. Nel XIII secolo \u00e8 stato uno dei castelli che hanno partecipato alla fondazione dell'Aquila.\nIl suo territorio \u00e8 noto per la presenza di un importante sito archeologico, comprendente le catacombe di San Vittorino, l'anfiteatro e il teatro romano.\nGeografia fisica.\nTerritorio.\nSan Vittorino \u00e8 situato all'estremit\u00e0 nord-occidentale della conca aquilana, nella valle dell'Aterno, in corrispondenza dell'ingresso nell'alto Aterno e al confine con il territorio di Pizzoli. L'abitato si sviluppa sull'omonimo colle, a circa 713 metri s.l.m. in posizione dominante sulla piana sottostante, solcata dal corso del fiume Aterno e sua volta stretta tra i prodromi del Gran Sasso d'Italia e del gruppo montuoso di Monte Calvo.\nSituato in posizione baricentrica tra le frazioni aquilane di Arischia, Preturo e Cansatessa, dista circa di distanza dal capoluogo comunale.\nStoria.\nLe origini di San Vittorino sono connesse a quelle della citt\u00e0 sabina di \"Amiternum\", il cui nucleo originario sorse intorno al X secolo a.C. proprio sul colle di San Vittorino, in corrispondenza dell'attuale abitato. Lo stesso nome della citt\u00e0 indica la posizione nei pressi (\"amnis\") dell'Aterno (\"Aternum\"). Nei secoli successivi, la citt\u00e0 divenne un importante centro di scambi commerciali tra il Tirreno e l'Adriatico, giovando della posizione strategica sulla via Caecilia.\nConquistata dai romani nel 293 a.C., la citt\u00e0 consolid\u00f2 il suo indiscusso primato nell'alto Aterno divenendo prefettura e, in seguito, \"municipium\". In et\u00e0 imperiale si svilupp\u00f2 pi\u00f9 a valle, dove ancora oggi si conservano importanti testimonianze archeologiche, come ad esempio l'anfiteatro e il teatro romano.\nNell'alto Medioevo la citt\u00e0 divenne sede vescovile, la pi\u00f9 antica d'Abruzzo, ma cominci\u00f2 progressivamente la sua decadenza; in questo periodo, la popolazione torn\u00f2 a trasferirsi sulle colline circostanti, su una delle quali si svilupp\u00f2 l'abitato di San Vittorino che prese il nome dall'omonimo santo, martire sotto Nerva e sepolto nel luogo dell'attuale chiesa di San Michele Arcangelo nel V secolo.\nLa ripresa sociale ed economica dell'area avvenne in et\u00e0 normanna. Nel XII secolo San Vittorino divenne feudo di Gentile \"Vetulis\", possessore anche dei vicini castelli di Arischia e Porcinaro.\nNel XIII secolo partecip\u00f2, con altre localit\u00e0 del contado, alla fondazione dell'Aquila che sanc\u00ec la confluenza della diocesi di Amiterno nella nascente \"Ecclesia Aquilensis\". San Vittorino ricevette un importante \"locale\" nel quarto di San Pietro, adiacente il Duomo dell'Aquila, dove edific\u00f2 l'attuale basilica di San Giuseppe Artigiano, originariamente dedicata a San Vittorino. Il castello mantenne il suo prestigio anche nei primi secoli di vita della nuova citt\u00e0 e, fino al XIV secolo, esercit\u00f2 autonomia vescovile e diritti episcopali sulle localit\u00e0 di Chiarino, Pizzoli, Porcinaro e Rocca delle Vene.\nSi ritiene, inoltre, che da San Vittorino discenda la famiglia aquilana dei Camponeschi, protagonista della storia aquilana nel medioevo.\nPersa progressivamente importanza, nel XVIII secolo il centro fu ricompreso nel distretto di Aquila per poi essere aggregato al comune di Pizzoli dopo l'unit\u00e0 d'Italia. Nel 1927, con la creazione della cosiddetta \"Grande Aquila\", fu riunificato all'Aquila.\nSimboli.\nLa descrizione araldica dello stemma \u00e8 la seguente:"}
{"id": "2389609", "revid": "174925", "url": "https://it.wikipedia.org/wiki?curid=2389609", "title": "Ankara", "text": "Ankara (pron. \"\u00c0nkara\", : ), talvolta italianizzata in Ancara, anticamente Angora, \u00e8 la capitale della Turchia nonch\u00e9, con circa 5,6 milioni di abitanti, la seconda citt\u00e0 turca pi\u00f9 popolosa. La citt\u00e0 si estende sull'altopiano anatolico a 938 metri sul livello del mare. \u00c8 sede del parlamento turco, del governo, cos\u00ec come delle rappresentanze diplomatiche straniere.\nSituata strategicamente al centro del Paese, funge da crocevia per la rete autostradale e ferroviaria nazionali e rappresenta un importante centro commerciale ed industriale, soprattutto per quanto riguarda il settore agricolo. Nel passato la citt\u00e0 divenne famosa per le capre d'Angora dal lungo pelo, dalle quali si ricava la preziosa lana \"mohair\", per il gatto d'Angora, per il coniglio d'Angora, famoso per il suo soffice pelo da cui si trae l'omonima fibra, per la produzione di pere, miele e del locale moscato.\nIl centro storico della citt\u00e0 \u00e8 situato su una collina rocciosa che si erge a 150 metri d'altitudine rispetto alle piatte pianure della riva destra del fiume Ankara (\"Ankara \u00c7ay\u0131\"), un affluente del fiume Sakarya (Sangario). Sebbene sia al centro di una delle aree pi\u00f9 aride della Turchia e sia circondata per lo pi\u00f9 da steppe, Ankara pu\u00f2 essere considerata una citt\u00e0 abbastanza verde, se si considera l'ammontare di aree adibite a parchi pubblici, che attualmente ammonta a circa 72\u00a0m2 per abitante.\nAmministrativamente costituisce un comune metropolitano, \u00e8 capoluogo della provincia di Ankara ed \u00e8 formata dai centri urbani di 16 distretti: Alt\u0131nda\u011f, Akyurt, Aya\u015f, Bala, \u00c7ankaya, \u00c7ubuk, Elmada\u011f, Etimesgut, G\u00f6lba\u015f\u0131, Kalecik, Kazan, Ke\u00e7i\u00f6ren, Mamak, Pursaklar, Sincan e Yenimahalle.\nGeografia fisica.\nAnkara \u00e8 posta su una collina rocciosa che si erge 176 metri sopra l'altopiano anatolico, sulla riva sinistra del fiume Ankara (\"Ankara \u00c7ay\u0131\"), un affluente del fiume Sakarya.\nLa citt\u00e0 \u00e8 uno dei luoghi pi\u00f9 aridi della Turchia: \u00e8 circondata da steppe e a causa del clima continentale ha inverni freddi e nevosi, mentre le estati sono calde e secche. Le piogge si concentrano in primavera e autunno.\nSono presenti alcuni monumenti greco-romani e bizantini; il pi\u00f9 famoso \u00e8 il tempio di Roma e di Augusto.\nLa citt\u00e0 era famosa per la lana delle capre a pelo lungo allevate nella regione, le capra d'Angora che producono la lana \"mohair\".\nStoria.\nPeriodo antico.\nLa fondazione della citt\u00e0 di Ankara risale all'et\u00e0 del Bronzo con l'emergere della civilt\u00e0 ittita. Sotto il loro dominio la citt\u00e0 prese il nome di Ankuwash.\nGli Ittiti sarebbero poi stati sostituiti dai frigi e la citt\u00e0, che era molto piccola, registr\u00f2 un notevole incremento demografico intorno al 1000 a.C., a causa di un'emigrazione di massa da Gordio, colpita da un terremoto che aveva gravemente danneggiato la capitale Frigia. Forse \u00e8 per questo che il suo fondatore \u00e8 considerato il leggendario re Mida di Frigia, figlio di Gordio. Grazie ai reperti archeologici, il geografo Pausania ha rilevato come la citt\u00e0 sia ancora pi\u00f9 antica.\nDopo i frigi giunsero i Lidii e poi i Persiani.\nPeriodo romano.\nNel 277 a.C., circa, i \"Tect\u00f2sages\" (Volci Tettosagi), una trib\u00f9 celtica, stabilirono la loro capitale in questa citt\u00e0 dandole il nome di Ancyra.\nDopo la riforma tetrarchica delle province romane, fu capitale della provincia di Galatia I, nella diocesi del Ponto.\nDopo il 395 la citt\u00e0 faceva parte dell'Impero Romano d'Oriente e divenne un importante insediamento bizantino. Nel 620 fu conquistata dai Persiani, ma dopo la loro sconfitta a Ninive del 627 contro l'imperatore Eraclio (627) fu ripresa dai Bizantini che l'assegnarono al thema di Opsikion, di cui fu anche capitale, e che la tennero fino al 1071, quando venne espugnata dai Selgiuchidi.\nPeriodo selgiuchide, il ritorno dei Bizantini e il periodo ottomano.\nNel 1073 i Selgiuchidi dopo la vittoria in Mantzikert e la deposizione di Romano IV Diogene, presero la citt\u00e0 ed inizi\u00f2 cos\u00ec un lungo periodo di dominazione dei Selgiuchidi e degli Ottomani che durer\u00e0 fino agli inizi del XX secolo. Nel 1101 i Crociati guidati da Raimondo IV di Tolosa presero la citt\u00e0 e la consegnarono ai Bizantini. Nel 1127 and\u00f2 ai Danishmendidi e con la morte di Mehmed Ghazi nel 1143 fu restituita ai Selgiuchidi.\nIl sultanato di Rum poi divenne un protettorato del Khan di Persia e in questo periodo furono edificati la grande moschea di Khane-Arslan (c. 1290) e il mini Kizilbey Jam (c. 1299-1300), realizzato da Yakub Ali Shir.\nIl 20 luglio di 1402 Tamerlano sconfisse gli Ottomani nella battaglia di Ankara, entr\u00f2 nella citt\u00e0 e Bayezid I fu fatto prigioniero, ma l'anno successivo torn\u00f2 ancora una volta sotto gli Ottomani, e rimase nelle mani di Mehmet Celebi nelle lotte contro i loro fratelli che avevano attaccato la citt\u00e0.\nNel 1607 la citt\u00e0 fu teatro di una rivolta, guidata dal bandito Oghlu-Kalender, nativo della citt\u00e0, che tocc\u00f2 l'intera l'Anatolia, ma nel 1608 fu restituita al Gran Visir Kuyucu Murad Pasci\u00e0. Nella riorganizzazione amministrativa del 7 novembre 1864 Ankara fu suddivisa in dieci kaza (distretti): Ankara, Ayash, Bala, Zir, Beypazar, Djibukabad, Hayman, Sivrihisar, Mihalicdjik e Nalihan Yabanabad. Intorno al 1890 la popolazione era di circa 27.825 abitanti (di cui il 10% cristiani), e quando scoppi\u00f2 la prima guerra mondiale era ancora una citt\u00e0 relativamente piccola.\nPeriodo moderno.\nDopo la sconfitta ottomana nella guerra nel novembre 1918 e il Congresso Nazionale di Sivas del giugno 1919, divenne la capitale del governo rivoluzionario (ottobre 1919) e la residenza di Mustaf\u00e0 Kemal Atat\u00fcrk. La Grande Assemblea Nazionale ha dichiarato Ankara capitale dello stato il 23 ottobre 1923. Dopo il 1925, ha subito profonde trasformazioni attraverso il progetto di H. Jansen che ha ridisegnato un nuovo piano urbano. Nel 1955 la popolazione era di 453.151 unit\u00e0. Il 10 ottobre 2015 avviene un attentato terroristico in una piazza della citt\u00e0 per mano di due kamikaze ai danni di giovani manifestanti pronti a sfilare per chiedere la fine del conflitto con i separatisti curdi del PKK: il bilancio dell\u2019attentato \u00e8 di 103 morti e 245 feriti: \u00e8 il pi\u00f9 disastroso attentato terroristico attuato in Turchia, in seguito rivendicato dallo Stato Islamico. Il 17 febbraio 2016 un\u2019autobomba esplode in centro contro tre veicoli militari, provocando almeno 28 morti e 61 feriti. I sospetti ricadono sul PKK e sullo Stato Islamico.\nCultura.\nMusei.\nCi sono circa una ciquantina di musei ad Ankara.\nIstruzione.\nUniversit\u00e0.\nAnkara \u00e8 sede di numerose di universit\u00e0, tra le quali vi sono le pi\u00f9 rinomate universit\u00e0 del paese.\nArte.\nL'Ankara Opera House del Turkish State Opera and Ballet \u00e8 la pi\u00f9 grande delle tre sedi per l\u2019opera e il balletto di Ankara.\nInfrastrutture e trasporti.\nMetropolitana.\nLa metropolitana di Ankara \u00e8 un sistema di trasporto pubblico costituito da 5 linee per un'estensione pari a circa 64 km. Sono in corso i lavori per nuove linee e prolungamenti.\nAeroporti.\nAeroporto di Esenbo\u011fa\nFerrovie.\nLa citt\u00e0 di Ankara \u00e8 servita da una linea ad alta velocit\u00e0 che la collega con Istanbul. La principale stazione ferroviaria della citt\u00e0 \u00e8 la stazione di Ankara.\nAmministrazione.\nGemellaggi.\nAnkara \u00e8 gemellata con le seguenti citt\u00e0:\nSindaci.\nDopo 25 anni di amministrazione da parte dell'AKP, il partito del presidente Erdogan, l'8 aprile 2019 viene eletto sindaco Mansur Yavas, del principale partito d'opposizione ed europeista, il Partito Popolare Repubblicano (CHP).\nSport.\nCalcio.\nLe squadre principali della citt\u00e0 sono il Gen\u00e7lerbirli\u011fi Spor Kul\u00fcb\u00fc e l'Ankarag\u00fcc\u00fc. Minor importanza ricoprono invece l'Ankara Demirspor e l'Osmanlispor."}
{"id": "2389610", "revid": "287204", "url": "https://it.wikipedia.org/wiki?curid=2389610", "title": "Ich (Sido)", "text": "Ich \u00e8 il secondo album da solista del rapper tedesco Sido. In Germania ricevette il disco d'oro."}
{"id": "2389624", "revid": "121074529", "url": "https://it.wikipedia.org/wiki?curid=2389624", "title": "ARP Instruments", "text": "ARP Instruments, Inc. era una delle prime compagnie produttrici di strumenti musicali elettronici, fondata da Alan Robert Pearlman. Famosa soprattutto per le sue linee di sintetizzatori che emersero nei primi anni settanta, la ARP chiuse i battenti nel 1981 per problemi finanziari.\nStoria.\nAlan Pearlman era uno studente di ingegneria al Worcester Polytechnic Institute, Massachusetts nel 1948 quando previde il futuro successo della musica elettronica e dei sintetizzatori.\nDopo ventuno anni di esperienza in ingegneria elettronica ed imprenditoria, Pearlman fond\u00f2 nel 1969 la ARP Instruments con 100,000 dollari di fondi personali e una cifra uguale proveniente da investitori.\nPer tutti gli anni settanta, la ARP fu la principale avversaria della Moog Music nella produzione di strumenti musicali elettronici. I due principali sintetizzatori che rivaleggiavano fra loro al tempo erano il Minimoog e l'ARP Odyssey/ARP 2600, e i musicisti sceglievano fra i due principalmente in base agli effetti specifici che ognuno poteva offrire.\nIl declino degli strumenti ARP avvenne dopo che la compagnia decise di investire molto denaro sullo sviluppo dell'ARP Avatar, un sintetizzatore vagamente somigliante all'Odyssey, ma equipaggiato con un pick-up di chitarra ed un convertitore frequenza-tensione. Nonostante fosse un ottimo strumento sotto tutti i punti di vista, l'Avatar fall\u00ec nelle vendite. L'ARP non riusc\u00ec da allora a coprire i costi di sviluppo e ricerca, e fin\u00ec in breve tempo in bancarotta."}
{"id": "2389626", "revid": "2184720", "url": "https://it.wikipedia.org/wiki?curid=2389626", "title": "Perdere l'amore/Dove sta il poeta", "text": "Perdere l'amore \u00e8 un brano musicale cantato da Massimo Ranieri, vincitore del Festival di Sanremo 1988. Negli anni in cui il voto del Festival era legato al concorso del Totip, questa canzone si aggiudic\u00f2 il maggior numero di preferenze e il migliore distacco dalla seconda classificata. La canzone fu anche prima in classifica in Italia per cinque settimane consecutive.\nDescrizione.\nIl testo e la melodia furono composti da Giampiero Artegiani e Marcello Marrocchi ben tre anni prima della presentazione sanremese, ovvero nel 1985. Nel 1986 gli autori avevano gi\u00e0 l'intenzione di presentare il brano al Festival e lo proposero a vari interpreti, tra cui Franco Califano, ma se lo videro rifiutare a causa delle note molto alte e anche perch\u00e9 il pezzo era troppo importante. La canzone venne lanciata comunque per la prima volta alle selezioni del Festival dell'anno 1987 da Gianni Nazzaro e poco dopo nuovamente scartata; Nazzaro polemizz\u00f2 negli anni seguenti su questa decisione, che ritenne contraddittoria e molto parziale. Alla fine, dopo altre proposte, Artegiani stesso fece ascoltare il brano a Ranieri, il quale, nonostante avesse avuto alcune esitazioni nel cantarlo, lo accett\u00f2 comunque in quanto si trattava un pretesto per realizzare un album con altre canzoni sempre della coppia Artegiani-Marrocchi per l'etichetta discografica \"WEA Italiana\", alla quale Ranieri era legato da un contratto che scadeva proprio nello stesso anno, e che prevedeva prima della scadenza la realizzazione di un ultimo disco.\nLa canzone, unitamente alla vittoria, ottenne un enorme successo ed ebbe modo di rilanciare in ambito musicale Ranieri, il quale aveva dedicato quasi tutto l'ultimo decennio all'attivit\u00e0 teatrale. L'interpretazione, non solo vocale ma anche mimica, che ne diede durante le esibizioni sanremesi, risent\u00ec della sua vena attoriale e aiut\u00f2 a esprimere il tema trattato dalla canzone stessa, che parla di un uomo ormai non pi\u00f9 giovane che vive una dolorosa separazione dalla sua compagna. Negli anni \"Perdere l'amore\" \u00e8 diventato uno dei brani in assoluto pi\u00f9 popolari dell'artista napoletano, il quale la ritiene la canzone pi\u00f9 acclamata dal pubblico durante i suoi concerti.\nIl lato B del singolo era \"Dove sta il poeta\", scritta dagli stessi autori e anch'essa parte dell'album che sarebbe uscito di l\u00ec a un mese, con lo stesso titolo del singolo.\nL'introduzione al pianoforte, divenuta celebre in quanto riprende gi\u00e0 il tema del ritornello, \u00e8 suonata da Sergio Conforti, vero nome di Rocco Tanica, tastierista degli Elio e le Storie Tese. L'arrangiamento del brano, come dell'intero album \"Perdere l'Amore\", \u00e8 di Lucio Fabbri. L'assolo di sax prima dell'ultimo ritornello \u00e8 suonato da Paolo Panigada, vero nome di Feiez, sassofonista e polistrumentista degli stessi Elio e le storie tese.\nEsistono cover del brano: Lara Fabian, Mino Reitano, Dionigi D'Ostuni e Rocco Di Quinto in lingua italiana, Ricardo Velasquez e Magdalena L\u00e9on in spagnolo \"Perder el amor\", Lo\u00efc Schumacher in francese \"Perdre l'amour\".\nNel 2020 partecipa al concorso radiofonico \"I Love My Radio\", a cui hanno preso parte in totale 45 canzoni."}
{"id": "2389633", "revid": "400694", "url": "https://it.wikipedia.org/wiki?curid=2389633", "title": "Garrett Neff", "text": "Biografia.\nGarrett Neff viene scoperto da un agente di moda nel 2005, in un aeroporto, mentre era in procinto di andare in vacanza alle Barbados. L'anno seguente, grazie a questo incontro Neff ottiene un contratto con l'agenzia Click Model Management, che gli fa ottenere il ruolo di protagonista nella campagna pubblicitaria internazionale del profumo \"Calvin Klein Men\", a cui seguir\u00e0 quella di \"Calvin Klein Body\", fotografato da Bruce Weber, \"Calvin Klein Underwear\" (al fianco di Eva Mendes) e \"Calvin Klein Jeans\".\nNel corso del 2006, Neff lavora anche per Abercrombie &amp; Fitch, Benetton, Lagerfeld, Adam + Eve, Perry Ellis, John Varvatos, Zegna e Rock &amp; Republic e compare sulle riviste \"GQ\", \"V Man\", e \"L'Officiel Hommes\". Insieme al collega Sean O'Pry, ottiene la seconda posizione del sito models.com, dei 50 modelli pi\u00f9 promettenti sul mercato. Nel 2008 Neff, insieme a Carolyn Murphy e Lauren Hutton, viene fotografato da Mario Testino per la campagna pubblicitaria di Lord &amp; Taylor. Nel 2009 la rivista \"Forbes\" ha classificato Garrett Neff al quinto posto nella classifica dei modelli pi\u00f9 pagati al mondo nel corso dell'anno precedente."}
{"id": "2389635", "revid": "28592", "url": "https://it.wikipedia.org/wiki?curid=2389635", "title": "Signore di Cesena", "text": ""}
{"id": "2389648", "revid": "125174523", "url": "https://it.wikipedia.org/wiki?curid=2389648", "title": "Laura Glavan", "text": "Biografia.\nNata a Costanza in Romania nel 1990, all'et\u00e0 di dieci anni si trasferisce in Italia, dove comincia la carriera d'attrice girando alcuni spot pubblicitari e cortometraggi, per poi lavorare in ruoli pi\u00f9 importanti come in \"Questa \u00e8 la mia terra - Vent'anni dopo\", dove \u00e8 protagonista nel ruolo di Ada Acciari, \"Anna e i cinque\", dove interpreta Carolina Ferrari, e \"La narcotici\", nel ruolo di Sara Piazza. Nel 2009 partecipa ad un episodio della settima stagione di Don Matteo, mentre il 15 settembre 2011 entra nel cast fisso dell'ottava stagione di \"Don Matteo\" nelle vesti della giovane madre Laura Belvedere, ruolo interpretato anche nelle stagioni successive fino al 2016. Nel 2013 \u00e8 in \"Tutta la musica del cuore\" e nella seconda stagione di \"Che Dio ci aiuti\", dove interpreta la new entry Nina, ruolo interpretato anche nella stagione successiva, in onda nel 2014.\nContemporaneamente al suo lavoro televisivo, ha alcune parti al cinema: dopo una prima apparizione in \"Piazza giochi\" nel 2010, recita in \"6 giorni sulla Terra\" nel 2011, con Massimo Poggio e Ludovico Fremont, nel ruolo di Saturnia, una giovane e misteriosa ragazza posseduta da una razza aliena. Nel 2011 recita anche nel film \"L'isola dell'angelo caduto\", opera cinematografica che sancisce il debutto da regista di Carlo Lucarelli: nel film, presentato nel 2012 al \"Roma Film Festival\" nella sezione Prospettive Italia, impersona la serva tredicenne Martina, che lavora in casa del commissario De Luca, il protagonista del giallo-noir.\nNell'ottobre 2012 debutta a teatro con la tragedia familiare \"Il topo nel cortile\", spettacolo diretto da Daniele Falleri."}
{"id": "2389649", "revid": "1543377", "url": "https://it.wikipedia.org/wiki?curid=2389649", "title": "Vincenzo Sparagna", "text": "Biografia.\nInfanzia e giovinezza.\nVincenzo Sparagna nasce a Napoli, nel quartiere di Bagnoli, il 28 luglio del 1946. Sin da piccolo, grazie all'esempio di suo padre Cristoforo Sparagna, un pittore, scrittore e poeta minturnese, s'appassiona al disegno ed alla letteratura.\n1973-1978: Cannibale ed Il Male.\nAl principio del 1978, dopo anni di militanza politica negli ambienti della sinistra extraparlamentare e collaborazioni volontarie dal 1973 con \"il manifesto\", entra nel \"Male\", firmandosi Tersite e diventando parte integrante di una direzione collettiva che comprende Vincino, Angelo Pasquini e Piero Losardo.\n1979-1989: Frigidaire.\nNel 1979, insieme al gruppo della rivista Cannibale (Stefano Tamburini, Filippo Scozzari, Andrea Pazienza, Massimo Mattioli e Tanino Liberatore), progetta la rivista \"Frigidaire\", il cui primo numero va in edicola il 28 ottobre 1980. \"Frigidaire\", di cui Sparagna \u00e8 direttore sin dal numero 1, \u00e8 una testata non solo satirica, caratterizzata da uno stile editoriale innovativo, con fumetti, racconti e reportage.\nSu \"Frigidaire\" si alternano molti disegnatori e autori di fumetto. Nel 1983, con il giovane giornalista lituano Savik Shuster, Sparagna realizza una falsa Stella Rossa che distribuisce clandestinamente in Afghanistan alle truppe sovietiche d'occupazione per annunciare \u201cBasta con la guerra. Tutti a casa!\u201d. In precedenza, oltre ai tanti falsi italiani de \"Il Male\", Sparagna aveva gi\u00e0 realizzato e distribuito clandestinamente (nel 1979, un anno prima di Solidarnosc) una falsa Trybuna Ludu (quotidiano del partito comunista polacco) con l'annuncio dello scioglimento del partito; e, nell'estate 1980, una falsa Pravda, con la notizia della fine dell'Unione Sovietica (\u201cla Russia ha sconfitto i d\u00e8moni. N\u00e9 Unione, n\u00e9 Socialiste, n\u00e9 Sovietiche, solo Repubbliche\u201d).\nNel 1985, in parallelo con \"Frigidaire\", fonda, con Andrea Pazienza che ne \u00e8 l'imprinter, Fr\u00eczzer. Su Fr\u00eczzer, insieme con Pazienza, inventa il Maivismo, una ironica teoria/movimento artistico, nata intorno ai suoi disegni commentati da Pazienza, che riassume tuttavia in chiave beffarda lo stupore e la novit\u00e0 della estetica frigideriana. Nello stesso 1985, con Stefano Tamburini, crea la rivista Tempi Supplementari, \u201cun branco di giovani lupi del fumetto a caccia di gloria\u201d. Su Tempi Supplementari debutta una seconda generazione di autori italiani, tra i quali Ugo Delucchi, Giuseppe Palumbo, Francesca Ghermandi, Gianluca Lerici (prof. Bad Trip).\nAncora nel 1985, con la grafica di copertina di Stefano Tamburini e l'aiuto di Paola Febbraro, fonda il trimestrale di subletteratura Vomito, di cui \u00e8 anche direttore e che ospita giovani autori, con racconti e poesie illustrate da disegni dello stesso Vincenzo Sparagna. La morte per overdose di Stefano Tamburini nel 1986 e di Andrea Pazienza nel 1988 lo feriscono profondamente. Intanto, nel 1986 una decisione della Commissione Editoria presieduta da Giuliano Amato priva \"Frigidaire\" di diverse centinaia di milioni; comincia un lunghissimo ciclo di lutti, debiti e difficolt\u00e0 finanziarie.\n1990-2004: \"Luned\u00ec della Repubblica\" e \"La piccola Unit\u00e0\".\nNel 1990, sempre in parallelo con \"Frigidaire\", Vincenzo Sparagna inventa il \"Luned\u00ec della Repubblica\", primo giornale vero/falso. Dura per 24 numeri. La testata viene acquistata alla fine del 1991, dopo la chiusura, dal gruppo L'espresso-Repubblica, che decide di far uscire \"la Repubblica\" anche di luned\u00ec. Nel 1995 d\u00e0 vita, con Filippo Sc\u00f2zzari (suo unico socio nella Primo Carnera s.r.l., societ\u00e0 editrice di \"Frigidaire\" dal 1980), a Il Nuovo Male, che esce per sei mesi, raccontando satiricamente l'Italia, le sue burocrazie e l'incedere di Tangentopoli e del berlusconismo.\nNel 1998 chiude con un fallimento concordato la Primo Carnera, di cui era stato amministratore Unico sin dalla fondazione. Ma riprende le uscite di \"Frigidaire\" con la Nuovo Pianeta, sua ditta individuale. Il primo numero della nuova serie ospita la fotocronaca del viaggio clandestino di Oreste Scalzone in Italia nel trentennale del '68. Interrotte nuovamente le uscite per tre anni, \"Frigidaire\" torna in edicola nella primavera del 2001 con il numero 201 e vi resta fino alla primavera del 2003 con il numero 207. Nello stesso periodo pubblica anche \u201cla piccola Unit\u00e0\u201d, firmandosi Vincenzino Gramsci.\n2005-in poi: La \"Repubblica di Frigolandia\".\nVenduta la casa di Roma, coperta di ipoteche, Sparagna si trasferisce in Umbria. Qui stampa ancora cinque numeri di \"Frigidaire\" a circolazione limitata (5.000 copie), tutti dedicati alla presentazione della sua nuova invenzione: Una micronazione chiamata la Repubblica di Frigolandia, terra di \"Frigidaire\", prima repubblica marinara di montagna. \u00c8 una ex colonia affittata dal Comune di Giano dell'Umbria. Il progetto nacque in fase embrionale gi\u00e0 nel 1988, assieme ad Andrea Pazienza, e nella realizzazione di Sparagna si concretizza un \"museo-laboratorio, un'Accademia delle Invenzioni, una citt\u00e0 immaginaria della Arte Maivista, un monastero eurotibetano\".\nA settembre 2008 esce il volume illustrato \"Frigidaire, l'incredibile storia e le sorprendenti avventure della pi\u00f9 rivoluzionaria rivista d'arte del mondo\" pubblicato da Rizzoli.\nSparagna continua a dirigere \"Frigidaire\", la cui redazione si trova oggi nella \"Repubblica di Frigolandia\" fondata a Giano dell'Umbria nel 2005. La rivista torna in edicola nell'aprile del 2009, dapprima come inserto indipendente di quattro pagine che esce una volta al mese dentro il quotidiano Liberazione, poi, dal giugno 2010, in forma totalmente autonoma. \u00c8 il nuovo \"Frigidaire\", mensile popolare d'\u00e9lite, 24 pagine tabloid a colori, in edicola a 3 euro. Nell'ottobre 2011, accanto a \"Frigidaire\", lancia \"Il Nuovo Male\", mensile di satira e idee, 16 pagine tabloid a colori in edicola a 2,50 euro. Su \"Il Nuovo Male\" riprende a firmare come Tersite gli editoriali e inventa un nuovo tipo di giornali falsi, che fanno il verso a giornali sia veri che inesistenti."}
{"id": "2389659", "revid": "767487", "url": "https://it.wikipedia.org/wiki?curid=2389659", "title": "K\u013e\u00fa\u010dovec", "text": "K\u013e\u00fa\u010dovec (in ungherese \"Kulcsod\") \u00e8 un comune della Slovacchia facente parte del distretto di Dunajsk\u00e1 Streda, nella regione di Trnava."}
{"id": "2389661", "revid": "287204", "url": "https://it.wikipedia.org/wiki?curid=2389661", "title": "Klucovec", "text": ""}
{"id": "2389664", "revid": "51323", "url": "https://it.wikipedia.org/wiki?curid=2389664", "title": "Kulcsod", "text": ""}
{"id": "2389672", "revid": "6923", "url": "https://it.wikipedia.org/wiki?curid=2389672", "title": "Philip Kearny", "text": "Biografia.\nI primi anni.\nNacque a New York da una ricca famiglia locale, figlio di Philip Kearny \"Senior\", e di Sarah Watts, figlia di Robert Watts, e nipote del politico John Watts, uno dei pi\u00f9 ricchi residenti di New York dei suoi tempi. La famiglia aveva una consolidata tradizione mercantile e vantava numerose navi mercantili, mulini per la macinatura, fabbriche, banche e case d'investimento. Il padre di Kearny studi\u00f2 alla Harvard, fu un finanziere di rilievo per la sua epoca e si distinse in particolare per essere stato uno dei fondatori della Borsa di New York. Philipp Kearny, ad ogni modo, sin dalla sua giovane et\u00e0, espresse il desiderio di intraprendere la vita militare anche se come conseguenza alla morte prematura dei genitori, venne allevato dal nonno, il quale era per\u00f2 intenzionato a destinarlo ad una carriera giuridica. Kearny frequent\u00f2 la Columbia University, conseguendo la laurea in giurisprudenza nel 1833. Suo cugino John Watts de Peyster, che fu poi tra i suoi maggiori biografi, frequent\u00f2 in quegli stessi anni la stessa universit\u00e0.\nAlla morte del nonno nel 1836, Kearny entr\u00f2 in possesso di una fortuna di oltre un milione di dollari ma, invece di condurre una vita di lusso, scelse di intraprendere il mestiere delle armi. Successivamente, divenne secondo luogotenente di cavalleria, e venne assegnato al 1\u00ba reggimento di Dragoni dell'esercito statunitense, comandato da suo zio, il colonnello Stephen W. Kearny, che aveva come proprio aiutante Jefferson Davis. Con questo reggimento prese parte alle operazioni sulla costa occidentale.\nKearny venne inviato in Francia nel 1839 per studiare le tattiche di cavalleria, dapprima frequentando il collegio di Saumur e successivamente partecipando ad alcuni combattimenti al fianco degli \"Chasseurs d'Afrique\" in Algeria. Kearny si distinse per\u00f2 per un metodo tutto suo per scendere in battaglia, con una spada nella mano destra e una pistola nella sinistra, oltre ad un coltello tra i denti, proprio alla moda degli chasseurs. Il suo carattere indomito e senza paura gli guadagn\u00f2, presso i francesi, il soprannome di \"Kearny le Magnifique\". Fatto ritorno negli Stati Uniti nel 1840 prepar\u00f2 un manuale per studenti della materia sulla base delle esperienze acquisite in Europa.\nPoco dopo, venne assegnato al generale Alexander Macomb quale aiutante di campo, e continu\u00f2 a svolgere tale servizio sino alla morte dello stesso Macomb nel giugno del 1841. Dopo alcuni mesi trascorsi nelle caserme di Carlisle (Pennsylvania), Kearny venne assegnato allo staff del generale Winfield Scott, del quale presto divenne aiutante di campo. Egli acquis\u00ec ancora nuova fama sul fronte accompagnando suo zio presso l'Oregon nel 1845.\nLa guerra del Messico.\nPoich\u00e9 disapprovava alcune operazioni che erano state fatte, rassegn\u00f2 le dimissioni per i propri incarichi nel 1846, ma venne richiamato in servizio poco dopo, allo scoppio della guerra messicano-statunitense. Gli venne cos\u00ec affidato il comando della compagnia F del 1\u00ba reggimento di Dragoni statunitensi, di stanza a Terre Haute. Egli si preoccup\u00f2 del mantenimento del suo reparto acquistando personalmente 120 cavalli nuovi per le operazioni militari. Questa sua unit\u00e0 venne stazionata inizialmente presso il Rio Grande, ma presto i suoi componenti divennero delle vere e proprie guardie personali del generale Scott, il comandante in capo delle armate americane in Messico. Kearny venne promosso capitano nel dicembre del 1846.\nKearny ed i suoi uomini parteciparono quindi alle battaglie di Contreras e Churubusco; in quest'ultimo scontro Kearny venne gravemente ferito al braccio sinistro, che successivamente gli venne amputato. Per il grande coraggio dimostrato ancora una volta sul campo di battaglia, si guadagn\u00f2 non solo il rispetto dei suoi sottoposti e dei suoi collaboratori, ma anche la stima dei suoi superiori, come il generale Winfield Scott, che era solito definirlo \"il perfetto soldato\" e \"l'uomo pi\u00f9 coraggioso che io abbia mai conosciuto\". Kearny si riebbe in breve tempo e, il mese successivo, torn\u00f2 di nuovo sul campo di battaglia.\nLe dimissioni ed il servizio in Francia e in Italia.\nDopo la guerra in Messico, Kearny prese servizio a New York, ove venne promosso Maggiore.\nNel 1851, fu uno degli ufficiali che guidarono le azioni militari contro i Guerrieri del Fiume (Rogue River), una trib\u00f9 di indiani d'America nativi della California. Dopo il fallimento del suo matrimonio, frustrato per il lento procedere delle armate americane nel risolvere le problematiche emerse, nell'ottobre del 1851 Kearny diede le proprie dimissioni e si imbarc\u00f2 con l'intento di fare un viaggio attorno al mondo, visitando la Cina, Ceylon ed approdando infine in Francia. \nA Parigi, Kearny conobbe la newyorkese Agnes Maxwell e se ne innamor\u00f2, ma non poteva sposarla, in quanto la sua prima moglie ancora non gli aveva concesso il divorzio. In quello stesso anno fece ritorno con Agnes negli Stati Uniti e nel 1854, si fer\u00ec nuovamente cadendo da cavallo da un ponte pericolante e venne accudito e curato dalla fidanzata. Dal 1855, Agnes e Kearny dovettero definitivamente lasciare New York a causa della loro unione, disapprovata dalla societ\u00e0, e si ritirarono nella nuova tenuta di Kearny, Bellegrove, presso il fiume Passaic (attuale Kearny (New Jersey)), a non molta distanza dalla vecchia residenza di famiglia di Newark. Nel 1858, infine, la prima moglie gli concesse il divorzio e Philip lasci\u00f2 l'America per Parigi con la nuova moglie.\nNel 1859, Kearny ritorn\u00f2 in Francia e si riavvici\u00f2 agli \"Chasseurs d'Afrique\" che, a quel tempo, erano impegnati in Italia nella seconda guerra di indipendenza contro l'Impero austriaco. Egli entr\u00f2 quindi nella Guardia Imperiale di Napoleone III e prese parte alle battaglie di Magenta e Solferino e San Martino, dove comand\u00f2 una parte della cavalleria, sottoposto al generale Louis M. Morris, che penetr\u00f2 proprio al centro dell'armata austriaca, prendendo posizione sul punto chiave dello scontro. Per questa azione, venne ricompensato con la medaglia di Cavaliere della Legion d'Onore francese, divenendo il primo cittadino statunitense a riceverla.\nLa guerra civile americana.\nAllo scoppio della Guerra Civile Americana nel 1861, Kearny fece ritorno negli Stati Uniti e venne nominato brigadiere generale, comandando la prima brigata del New Jersey, che condusse vittoriosamente in diverse operazioni. L'esercito era riluttante nell'accettare i comandanti salariati stagionalmente dopo i disastrosi risultati della Prima Battaglia di Bull Run e, perci\u00f2, si era puntato sicuramente sulla figura di Philip Kearny, il quale si distinse nella Battaglia di Glendale. Egli fu quindi posto al comando della 3\u00aa divisione del III Corpo d'Armata il 30 aprile 1862, guidandola vittoriosamente nella Battaglia di Williamsburg ed in quella di Fair Oaks.\nMorte.\nDalla fine dell'agosto del 1862, Kearny (che nel frattempo era divenuto Generale), condusse la propria divisione nella disastrosa Seconda Battaglia di Bull Run, che vide le armate dell'Unione distrutte dal Generale confederato Robert E. Lee. Le armate dell'Unione si ritirarono verso Washington e combatterono nuovamente il 1\u00ba settembre 1862 nella Battaglia di Chantilly. Durante il violento temporale che invest\u00ec il teatro dello scontro, Kearny decise di cogliere l'occasione per esplorare le posizioni del nemico ma fu scoperto, e gli venne intimato di fermarsi. Tent\u00f2 di fuggire, ma fu colpito da un colpo di fucile alla base della spina dorsale che lo uccise all'istante. Non appena udito lo sparo, accorse il Maggiore Generale A.P. Hill, confederato, che dispose che il suo corpo tornasse presso i suoi asserendo, inoltre, che per un uomo tanto coraggioso si attendeva un miglior fato.\nKearny venne sepolto con gli onori militari nella Trinity Churchyard di New York. Nel 1912 le sue spoglie vennero esumate e reinterrate nell'Arlington National Cemetery, dove si trova anche una statua in suo onore, la seconda delle due statue equestri presenti ad Arlington. La statua venne inaugurata dal presidente Woodrow Wilson nel novembre del 1914 e venne restaurata nel 1996 dalla \"General Philip Kearny Memorial Committee\", un'associazione noprofit del New Jersey."}
{"id": "2389673", "revid": "110157", "url": "https://it.wikipedia.org/wiki?curid=2389673", "title": "Kostoln\u00e9 Kra\u010dany", "text": "Kostoln\u00e9 Kra\u010dany (in ungherese \"Egyh\u00e1zkarcsa\") \u00e8 un comune della Slovacchia facente parte del distretto di Dunajsk\u00e1 Streda, nella regione di Trnava."}
{"id": "2389674", "revid": "287204", "url": "https://it.wikipedia.org/wiki?curid=2389674", "title": "Kostolne Kracany", "text": ""}
{"id": "2389675", "revid": "1543377", "url": "https://it.wikipedia.org/wiki?curid=2389675", "title": "Nagant M1895", "text": "Nagant M1895 \u00e8 una rivoltella progettata dalla fabbrica di armi \u00c9mile e L\u00e9on Nagant in Belgio e prodotta dalla medesima dal 1895 al 1898, e dal 1899 al 1945 dalla Russia e dall'Unione Sovietica.\nStoria.\nLa progettazione.\nNel 1892 il progettista belga L\u00e9on Nagant ide\u00f2 un meccanismo per pistole a rotazione, che mirava ad impedire la fuoriuscita di gas tra il tamburo e la canna mediante l'avanzamento del tamburo all'atto dello sparo; tale sistema prevedeva anche una speciale ed apposita munizione sagomata per aderire perfettamente al vivo di culatta in modo da sigillarla e prevenire cos\u00ec la fuoriuscita dei gas di sparo e il conseguente calo di pressione, caratteristica strutturale delle pistole a tamburo.\nL\u00e9on Nagant e suo fratello Emile presentarono il loro progetto alle autorit\u00e0 militari dell'Impero Russo, dove erano ben conosciuti avendo lavorato al fucile d'ordinanza Mosin-Nagant 1891; le autorit\u00e0 russe, che avevano bisogno di una nuova arma da fianco per sostituire i vecchi revolver Smith&amp;Wesson Model 3, furono positivamente impressionati dalla validit\u00e0 dell'arma e della munizione allora molto moderna, a polvere infume, e dopo una serie di test e di prove, nel 1895 l'arma di Nagant venne adottata come pistola d'ordinanza delle forze armate e di polizia dell'Impero zarista, come 7,62-\u043c\u043c \u0440\u0435\u0432\u043e\u043b\u044c\u0432\u0435\u0440 \u041d\u0430\u0433\u0430\u043d\u0430 \u043e\u0431\u0440. 1895 \u0433. (\"revolver Nagan 7,62mm mod. 1895\"), assieme alla sua peculiare cartuccia, la 7,62 x 38mm R Nagant. Il risultato fu un revolver funzionale, efficace e ragionevolmente economico.\nLa produzione.\nLa produzione cominci\u00f2 subito a Liegi, sede della fabbrica Nagant; nel 1898 le autorit\u00e0 russe acquistarono i brevetti e venne trasferita in Russia nell'arsenale militare di Tula, con una capacit\u00e0 di 20.000 esemplari all'anno. Per qualche ragione, le autorit\u00e0 militari russe ne produssero due modelli: uno solo ad azione singola destinato a militari di truppa, e uno ad azione mista (singola e doppia) riservato invece agli ufficiali: ci\u00f2 trova spiegazione nella rigida distinzione, sotto ogni aspetto, tra ufficiali e truppa vigente nell'armata dello Zar, perch\u00e9 all'atto pratico entrambi i modelli avevano costi e tempi di produzione identici.\nL'arma continu\u00f2 a venire prodotta anche dopo il 1918 dalle autorit\u00e0 sovietiche ma solamente nella versione ad azione mista, e rest\u00f2 in produzione fino al 1945.\nL'impiego operativo.\nLa \"Nagan\", come era popolarmente chiamata dai militari russi, serv\u00ec nella guerra Russo-Giapponese del 1905, durante tutto il Primo conflitto mondiale e, bench\u00e9 ufficialmente sostituita nel 1933 dalla pistola semiautomatica Tokarev TT-33, molto pi\u00f9 moderna, rimase in produzione e in servizio in gran quantit\u00e0 di esemplari fino a tutta la Seconda guerra mondiale. Sul campo, la Nagant M1895 si guadagn\u00f2 una reputazione quasi leggendaria di affidabilit\u00e0 e robustezza; e pure essendo un'arma gi\u00e0 obsolescente nel 1914 e certamente obsoleta dopo il 1918, anche per il fatto di essere praticamente l'unica arma da fianco di produzione russa, divenne una specie di status-symbol soprattutto durante il regime sovietico: revolver Nagant M1895 decorati con emblemi sovietici venivano infatti donati dal PCUS ad alte personalit\u00e0 politiche e militari. Le polizie segrete dell'URSS, come la Ceka e la OGPU-NKVD utilizzavano spesso una versione con canna accorciata per il porto in abiti civili.\nOltre alla Russia ed all'URSS, altre nazioni che acquistarono la licenza di produzione del revolver Nagant furono la Polonia (Nagant wz.30), la Grecia (\u03a0\u03b5\u03c1\u03af\u03c3\u03c4\u03c1\u03bf\u03c6\u03bf\u03bd M1895) la Norvegia e la Svezia (in calibro 7,5 mm Ordonnance). A differenze della Russia zarista, che non la esport\u00f2, l'URSS invece cedette grandi quantit\u00e0 di Nagant M1895 alle nazioni alleate: durante la Guerra Civile spagnola fu in dotazione all\"'Ejercito Popular\", e la Repubblica Sovietica di Mongolia la adott\u00f2 come revolver d'ordinanza.\nDurante la Seconda Guerra mondiale la Nagant era ancora massicciamente in servizio e la Tokarev TT-33 non riusc\u00ec mai a sostituirla. Le forze armate tedesche e finlandesi, durante le operazioni militari contro l'Armata Rossa, si impossessarono di grandi quantitativi di quest'arma e delle relative munizioni; la Wehrmacht la distribu\u00ec largamente alle molte forze paramilitari di occupazione create dai tedeschi in URSS, come le \"SchuMa\" e la \"Hilfspolizei\" . Anche l'armata clandestina ucraina \"Ukrayins'ka Povstans'ka Armiya\" la utilizz\u00f2 ampiamente durante le sue operazioni clandestine. Degno di nota \u00e8 il fatto che la Nagant, per le sue caratteristiche, \u00e8 l'unico revolver che pu\u00f2 usare efficacemente un silenziatore e la cosa non pass\u00f2 inosservata: uno speciale silenziatore fu prodotto dall'Armata Rossa per operazioni clandestine e distribuito a unit\u00e0 speciali, esploratori, partigiani.\nLa dismissione.\nLa storia della Nagant M1895 non fin\u00ec per\u00f2 nel 1945, perch\u00e9 nell'URSS e nei Paesi sotto influenza sovietica rest\u00f2 in dotazione a numerose forze di polizia e paramilitari, almeno fino al 2012. Nella Guerra di Corea e nella Guerra del Vietnam la Nagant fu utilizzata ampiamente: esemplari muniti di silenziatore furono utilizzati dai Viet Cong in azioni clandestine e una di queste armi \u00e8 esposta al Museo della CIA di Langley (USA).\nTecnica.\nLa caratteristica principale e peculiare di questo revolver consiste nel sistema, brevettato da L\u00e8on Nagant nel 1892, per impedire la fuoriuscita dei gas tra il tamburo e la canna. Il sistema ha questo funzionamento: sollevando il cane, manualmente o premendo il grilletto, una camma spinge in avanti il tamburo che va a poggiare sulla culatta della canna, la quale \u00e8 di forma conica in modo che si incastri nella camera del tamburo opportunamente svasata. Per completare questo meccanismo si \u00e8 prodotto un munizionamento apposito, con la pallottola completamente incamiciata nel bossolo in modo che quando la faccia anteriore della camera del tamburo va a chiudere la culatta, questa avvolge anche il collarino del bossolo. Al momento dello sparo il collarino del bossolo aderisce cos\u00ec alla culatta andando a formare una chiusura ermetica tra canna e tamburo.\nIn tale modo si evita la fuoriuscita di gas tra camera del tamburo e culatta della canna, che nei revolver \u00e8 un fatto inevitabile dato che necessariamente deve esserci uno spazio tra canna e tamburo per consentire la rotazione di quest'ultimo: l'invenzione di L\u00e9on Nagant ha lo scopo di eliminare tale perdita \"sigillando\" tamburo, cartuccia e canna al momento dello sparo. La perdita di gas infatti provoca un calo di pressione nella canna e una conseguente minor spinta del proiettile che perde velocit\u00e0 ed energia.\nAll'atto pratico, la perdita di energia \u00e8 in realt\u00e0 modesta: anche con le polveri da sparo senza fumo che avevano molto incrementato le prestazioni delle cartucce da revolver, i produttori di munizioni si avvidero presto che nei revolver non si perdeva pi\u00f9 del 10% della velocit\u00e0 iniziale del proiettile. La Nagant M1895, infatti nonostante l'idea indubbiamente ingegnosa di L\u00e9on Nagant ha delle prestazioni poco pi\u00f9 che adeguate anche perch\u00e9 il calibro utilizzato (7,62 x 38mm R) e ideato appositamente per quest'arma, non \u00e8 certo esuberante: le munizioni d'ordinanza militare russe danno una velocit\u00e0 alla volata (Vo) di 270 m/sec, con un'energia e prestazioni balistiche assimilabili alla cartuccia .38 Special. Le munizioni sono di calibro 7,62 \u00d7 38 mm R dette anche semplicemente 7,62 Nagant, in quanto nessun altro produttore di armi da fuoco ha utilizzato un sistema simile.\nTuttavia, il meccanismo di sparo \"sigillato\" e la bassa velocit\u00e0 (subsonica) delle munizioni impiegate fanno s\u00ec che la Nagant M1895 possa impiegare con efficacia un silenziatore: l'Armata Rossa ne produsse diversi modelli prima e durante il Secondo conflitto mondiale. Tipicamente si trattava di un tubo d'acciaio chiuso da due ghiere, da fissare alla canna mediante una boccola filettata, e contenente una serie di rondelle di gomma o addirittura di cuoio, destinati a rallentare i gas di sparo smorzandone cos\u00ec il rumore. Tali silenziatori, rudimentali ma sufficienti allo scopo, restarono in servizio fino agli '70 presso molti movimenti clandestini nel mondo.\nQuanto al funzionamento, la Nagant M1895 \u00e8 stata prodotta in due versioni: ad azione singola e ad azione mista. Il caricamento \u00e8 manuale, le cartucce vanno caricate nelle 7 camere del tamburo una per volta, aprendo lo sportellino di caricamento e ruotando il tamburo a mano, in modo simile al revolver Colt 1873. Dopo lo sparo, i bossoli esplosi vanno espulsi anch'essi uno per uno, agendo sulla bacchetta posta sotto la canna. Lo schema era gi\u00e0 obsoleto nel 1892, quando molti revolver militari e civili gi\u00e0 avevano il tamburo ribaltabile o il telaio basculante per velocizzare la ricarica, ma era anche pi\u00f9 economico e richiedeva meno macchinari e questo dovette avere il suo peso nell'Impero Russo, tecnicamente poco attrezzato. Le prestazioni sono appena adeguate: energia e precisione sono sufficienti, in compenso il comportamento allo sparo \u00e8 ottimo, con scarso rinculo e deflagrazione, l'azione del grilletto \u00e8 dolce e netta, l'arma \u00e8 ottimamente bilanciata e trasmette una sensazione di solidit\u00e0: certamente per questo dovette riscontrare tanto favore tra i militari russi e sovietici.\nDove l'arma eccelle \u00e8 nella robustezza e sicurezza di funzionamento: pochi pezzi e tutti generosamente dimensionati, lavorati a macchina utensile direttamente dal pieno, la rendevano adatta a funzionare perfettamente con un minimo di manutenzione anche nelle condizioni pi\u00f9 estreme. I materiali sono invariabilmente di ottimo livello e gli esemplari prodotti fino al 1914 presentano anche un'ottima rifinitura con bruniture profonde e guancette in legno naturale, che diventa pi\u00f9 sommaria in quelli prodotti durante il conflitto e successivamente durante l'URSS, restando per\u00f2 sempre del tutto idonea a un'arma militare. All'estremit\u00e0 dell'impugnatura \u00e8 sempre presente l'anello per il correggiolo, tipico dei revolver militari."}
{"id": "2389676", "revid": "51323", "url": "https://it.wikipedia.org/wiki?curid=2389676", "title": "Egyh\u00e1zkarcsa", "text": ""}
{"id": "2389677", "revid": "287204", "url": "https://it.wikipedia.org/wiki?curid=2389677", "title": "Egyhazkarcsa", "text": ""}
{"id": "2389680", "revid": "80339", "url": "https://it.wikipedia.org/wiki?curid=2389680", "title": "\u0116veno-Bytantajskij", "text": ""}
{"id": "2389681", "revid": "80339", "url": "https://it.wikipedia.org/wiki?curid=2389681", "title": "\u0116veno Bytantajskij", "text": ""}
{"id": "2389682", "revid": "26630", "url": "https://it.wikipedia.org/wiki?curid=2389682", "title": "Nagant 1895", "text": ""}
{"id": "2389683", "revid": "80339", "url": "https://it.wikipedia.org/wiki?curid=2389683", "title": "\u0116veno Bytantajskij ulus", "text": ""}
{"id": "2389685", "revid": "80339", "url": "https://it.wikipedia.org/wiki?curid=2389685", "title": "Eveno Bytantajskij", "text": ""}
{"id": "2389686", "revid": "729019", "url": "https://it.wikipedia.org/wiki?curid=2389686", "title": "Republic RF-84F Thunderflash", "text": "Il Republic RF-84F Thunderflash era un ricognitore, monomotore a getto ad ala a freccia prodotto dall'azienda statunitense Republic Aviation Corporation dalla met\u00e0 degli anni cinquanta.\nIl Thundersflash era uno sviluppo del F-84F Thunderstreak, progettato appositamente per missioni di fotoricognizione.\nEsteriormente il nuovo velivolo si distingueva in modo evidente dal predecessore, tanto da guadagnarsi la diversa denominazione: il cono di prua alloggiava le apparecchiature fotografiche con conseguente spostamento della presa d'aria alla radice del bordo d'attacco alare. Dal punto di vista strutturale il nuovo velivolo manteneva invece inalterate le principali caratteristiche.\nStoria del progetto.\nL'idea di modificare il Thunderstreak con l'adozione delle prese d'aria nella radice alare anzich\u00e9 nel cono di prua venne avanzata gi\u00e0 in fase di produzione del secondo esemplare di F-84F (identificato con la matricola 51-1345) e venne proposta come standard produttivo; l'idea non ebbe seguito se non nella realizzazione del successivo prototipo per la versione da ricognizione fotografica, identificato con la denominazione YRF-84F.\nIl nuovo modello, ribattezzato (come detto) Thunderflash, venne consegnato ai reparti di volo a partire dal marzo del 1954; dei 715 esemplari costruiti ben 386 vennero impiegati dalle aviazioni militari di 9 paesi aderenti alla NATO.\nTecnica.\nL'RF-84 era un velivolo dall'aspetto, per l'epoca, tradizionale; monoplano con impennaggio cruciforme, ala e piani orizzontali a freccia, tettuccio a goccia e carrello d'atterraggio triciclo anteriore retrattile.\nLa struttura di base era quella della versione da caccia F-84F Thunderstreak, con l'evidente differenza rappresentata dalle prese d'aria del motore che erano posizionate sul bordo d'attacco alare in prossimit\u00e0 della radice, a differenza del Thunderstreak che ne aveva un'unica sul muso.\nQuesta modifica consentiva di alloggiare le apparecchiature fotografiche in un muso completamente riprogettato e dotato di diverse finestrature anteriori e laterali.\nLa propulsione era affidata inizialmente ad un turbogetto Wright J65-W-1, successivamente sostituito da versioni pi\u00f9 recenti e, ovviamente, pi\u00f9 potenti. Questo turbogetto era la versione, prodotta su licenza, del britannico Armstrong Siddeley Sapphire.\nImpiego operativo.\nGermania.\nGli esemplari impiegati nella tedesca Luftwaffe, l'allora neorifondata aeronautica militare della Germania Ovest, rimasero in servizio fino agli anni sessanta quando vennero rimpiazzati dai nuovi Lockheed RF-104G.\nItalia.\nI Thunderflash giungono in Italia per equipaggiare i reparti del 3\u00ba Stormo. Il reparto, inizialmente denominato 3\u00ba Stormo Caccia, dal marzo 1954 era stato trasferito da Bari presso la base all'aeroporto di Verona-Villafranca, dal giugno successivo comincia a ricevere prima i caccia F-84G Thunderjet quindi, da dicembre, i primi Thunderflash. Verso la fine dello stesso anno il reparto assunse la designazione di 3\u00ba Stormo Ricognitori.\nStati Uniti.\nIl Thunderflash non venne completato in tempo per partecipare alla guerra di Corea; divenne operativo nel marzo del 1954 e rimase in prima linea fino al 1957.\nTra il 1955 ed il 1956 una serie di 25 velivoli, appositamente modificati ed identificati con la sigla di GRF-84F (o in altri casi RF-84K), vennero impiegati operativamente dal 99th Strategic Reconnaissance Wing come caccia parassita, abbinati ai Convair B-36, nell'ambito del progetto FICON.\nL'ultima missione operativa avrebbe dovuto essere quella svolta dallo Strategic Air Command, esattamente del 71st Strategic Reconnaissance Wing, il 22 maggio 1957. I velivoli, tuttavia, vennero riportati in servizio operativo nel 1961 per essere impiegati intensamente dal 117th Tactical Reconnaissance Wing durante la crisi di Berlino.\nIl Thunderflash venne definitivamente dismesso nel 1972 (dopo essere stato passato in servizio all'Air National Guard).\nEsemplari attualmente esistenti.\nItalia.\nLido di Jesolo (VE).\nUn esemplare di RF-84 Thunderflash, matricola M.M. 27456 ed insegne 3-4, \u00e8 visibile all'ingresso del kartodromo di via Roma DX.\nDue Carrare (PD).\nUn RF-84 Thunderflash, matricola M.M. 52-7339 e con le insegne 3-91 della 3\u00aa Aerobrigata Ricognizione Tattica, \u00e8 posizionato dinanzi al Castello di San Pelagio, nell'omonima localit\u00e0 del comune di Due Carrare, sede del Museo dell'aria e dello spazio. Al maggio 2009 le condizioni del velivolo sono precarie.\nVigna di Valle (RM).\nUn RF-84 Thunderflash, matricola M.M. 52-7458 e con le insegne 3-05, \u00e8 esposto presso il Museo storico dell'Aeronautica Militare di Vigna di Valle, nel Padiglione SKEMA dedicato ai velivoli pi\u00f9 recenti della storia aeronautica italiana.\nRimini.\nUn RF-84F, matricola M.M. 27459 e con le insegne 3-54, \u00e8 esposto presso il Parco Tematico dell'Aviazione, Rimini.\nOrzinuovi (BS).\nUn RF-84F, matricola M.M. 52-7379 e con le insegne 3-13, \u00e8 esposto in \"Piazza Aeronautica\" come monumento.\nBussolengo (VR).\nUn RF-84F \u00e8 esposto nel parcheggio privato della Pizzeria Ristorante Bel Camin. Il velivolo \u00e8 presente in questa propriet\u00e0 da molti anni e nel tempo ha subito un graduale deterioramento dovuto alla chiusura del locale per alcuni anni. Solo recentemente, in seguito alla riapertura, \u00e8 stato recuperato esteriormente."}
{"id": "2389689", "revid": "80339", "url": "https://it.wikipedia.org/wiki?curid=2389689", "title": "Eveno-Bytantaysky", "text": ""}
{"id": "2389690", "revid": "80339", "url": "https://it.wikipedia.org/wiki?curid=2389690", "title": "Eveno Bytantaysky", "text": ""}
{"id": "2389691", "revid": "80339", "url": "https://it.wikipedia.org/wiki?curid=2389691", "title": "Eveno Bytantaysky ulus", "text": ""}
{"id": "2389692", "revid": "80339", "url": "https://it.wikipedia.org/wiki?curid=2389692", "title": "Eveno-Bytantaysky ulus", "text": ""}
{"id": "2389694", "revid": "827882", "url": "https://it.wikipedia.org/wiki?curid=2389694", "title": "Ich und meine Maske", "text": "Ich und meine Maske \u00e8 il terzo album da solista del rapper tedesco Sido. In Germania, Austria e Svizzera ricevette il disco d'oro."}
{"id": "2389696", "revid": "132266", "url": "https://it.wikipedia.org/wiki?curid=2389696", "title": "Accademia di Belle Arti", "text": ""}
{"id": "2389700", "revid": "297745", "url": "https://it.wikipedia.org/wiki?curid=2389700", "title": "Purificazione di Maria", "text": ""}
{"id": "2389704", "revid": "133248", "url": "https://it.wikipedia.org/wiki?curid=2389704", "title": "Chevrolet Nubira", "text": ""}
{"id": "2389706", "revid": "1347902", "url": "https://it.wikipedia.org/wiki?curid=2389706", "title": "Sadriddin Ayni", "text": "Rilevante figura del panorama culturale del suo paese, \u00e8 considerato il padre della letteratura tagica: \u00e8 suo, infatti, il primo romanzo scritto in lingua tagica (\"Dochunda\", del 1927)\nOrigini e infanzia.\nNacque nel villaggio di Soktare, oggi chiamato Ayni in suo onore, (nel distretto di Gijduvon, allora facente parte dell'emirato di Bukhara, a circa quaranta chilometri a nord est della capitale), in una famiglia del ceto medio dedita all'artigianato. Suo padre, Said Murod Whodja, era uno scalpellino che, nonostante avesse avuto la possibilit\u00e0 di frequentare una madrasa, non riusc\u00ec a portare a compimento gli studi a causa di difficolt\u00e0 familiari; fu questo il motivo primario che lo spinse a cercare in ogni modo di fornire un'istruzione valida e adeguata ai suoi figli e nel 1884 Ayni inizi\u00f2 gli studi presso un istituto privato del suo villaggio.\nGli studi.\nNel 1889 un'epidemia caus\u00f2 la morte dei suoi genitori e nel 1890, all'et\u00e0 di dodici anni, si trasfer\u00ec a Bukhara per proseguire gli studi. Per sostenersi economicamente si dedic\u00f2 a vari lavori, fino a quando non venne assunto nella servit\u00f9 della casa di Muhammad Shar\u012bfj\u0101n Makhd\u016bm, (conosciuto come \u1e62adr-i \u017biy\u0101), \"Gran Qadi\" (o \"Ka\u017ci\") della citt\u00e0, intellettuale, amante della letteratura, bibliofilo e lui stesso poeta. Frequentata da scrittori, musicisti e letterati, la sua casa divenne presto il centro culturale di Bukhara e questa fu la prima opportunit\u00e0 per il giovane Ayni di entrare in contatto con l'\u00e9lite culturale del paese.\nNel 1892 inizi\u00f2 a seguire gli insegnamenti di Domulla Ikramcha, eminente professore di Bukhara di idee progressiste e nel 1894 approcci\u00f2 la poesia, scrivendo con lo pseudonimo di \"Mardikari\". Il suo lavoro letterario \u00e8 inizialmente sviluppato nell'ambito della poesia, strutturata sui temi della natura e dell'amore (\"ghazal\") alla maniera classica. Al contempo lavora come contabile presso l'azienda di un ricco personaggio del luogo.\nNegli anni successivi studi\u00f2 nella madrasa Hajizoda e si avvicin\u00f2 alla figura di Muhammadsiddiq Hairat, poeta e letterato tagiko, divenendone amico. In questo periodo la sua assidua frequentazione dei circoli letterari della citt\u00e0 lo fece emergere come promettente personalit\u00e0 della cultura del suo paese e nel 1896 adott\u00f2 lo pseudonimo di Ayni, che porter\u00e0 per tutta la vita. In seguito si trasfer\u00ec a studiare presso la madrasa Kukaltosh.\nSi avvicin\u00f2 al il movimento jadidista. Una delle attivit\u00e0 del movimento era finalizzata alla promozione del rinnovamento del sistema scolastico in alternativa a quello proposto dalle madrase tradizionali che egli stesso aveva frequentato.\nUna nuova consapevolezza.\nAll'inizio del nuovo secolo avvenne l'incontro con Ahmad Makhdum Donish: poeta, pittore, teorico delle riforme, costui ebbe modo di recarsi per tre volte in Russia, viaggi che influirono in maniera sostanziale sulla sua visione del mondo e in particolare sulla situazione politico-culturale e sociale del suo paese d'origine, riflessioni che si esplicitarono nel suo scritto \"Navodir al-Vaqoye\". Queste teorizzazioni incisero in modo rilevante anche sulle opinioni di Ayni, suscitandogli una nuova consapevolezza riguardo alla societ\u00e0 e alla politica, aiutandolo a sviluppare in lui la percezione della determinante importanza del ruolo degli intellettuali nella formazione e nella creazione di un nuovo tessuto culturale da cui partire per l'evoluzione di una coscienza della cultura tagika.\nNel 1907 complet\u00f2 gli studi presso la madrasa e il suo mecenate, Shar\u012bfj\u0101n Makhd\u016bm, acquist\u00f2 per lui una casa presso la madrasa Kukeldash, ma l'anno successivo Ayni lasci\u00f2 Bukhara per Samarcanda, dove conobbe Abdulqadir Shakuri, eminente insegnante della citt\u00e0, e con lui le sue nuove teorie sui sistemi educativi, realizzati attraverso la fondazione di una nuova scuola e la stesura di testi scolastici per l'utilizzo nella stessa. Anche questa amicizia influ\u00ec notevolmente sulla crescita intellettuale di Ayni e che sfocer\u00e0 nella sua produzione letteraria dedicata alla didattica a supporto dei suoi sforzi per il rinnovamento del sistema scolastico tagiko.\nA seguito di ci\u00f2 tutta la sua produzione, assieme alla sua nuova coscienza, mut\u00f2 argomenti e soggetti rappresentati, contestualmente all'impatto che ebbe su di lui lo scoppio della Rivoluzione russa, finalizzandosi alla promozione delle istanze della stessa, in Tagikistan e Uzbekistan, attraverso le pagine dei pi\u00f9 importanti giornali della regione. I cambiamenti sociali e politici avvenuti in Asia centrale dopo la rivoluzione e la guerra civile, influenzarono profondamente la letteratura tagica e in particolar modo la produzione letteraria di Ayni.\nFu membro del Soviet Supremo del Tagikistan per vent'anni e il primo presidente dell'Accademia delle scienze della Repubblica socialista sovietica tagika; fu insignito per tre volte dell'Ordine di Lenin.\nMor\u00ec il 15 luglio 1954 a Du\u0161anbe, dove si trova un mausoleo in suo onore."}
{"id": "2389715", "revid": "2197397", "url": "https://it.wikipedia.org/wiki?curid=2389715", "title": "USS Washington (BB-56)", "text": "La USS \"Washington\" (BB-56) fu una corazzata della U.S. Navy costruita dopo la scadenza dei trattati navali di Washington e di Londra. Seconda unit\u00e0 della classe North Carolina, \u00e8 stata la terza nave della marina degli Stati Uniti ad essere chiamata in onore del 42\u00ba Stato. \nLa posa della chiglia \u00e8 avvenuta il 14 giugno 1938 al \"Philadelphia Navy Yard\", mentre il varo \u00e8 avvenuto il 1\u00ba giugno 1940 con il battesimo di Miss Virginia Marshall di Spokane, Washington, un discendente diretto dell'ex Presidente della Corte Suprema degli Stati Uniti, John Marshall. La nave \u00e8 stata quindi consegnata alla U.S. Navy il 15 maggio 1941, con il capitano Howard Benson HJ al suo comando. La USS Washington \u00e8 una delle quattordici navi a ricevere i primi radar CXAM RCA.\nLa Washington si distinse per aver servito durante l'intera guerra del Pacifico, senza perdere un uomo in azione ostile, e solo una volta la nave fu colpita dall'artiglieria nemica: un proiettile da 127\u00a0mm, che pass\u00f2 attraverso il suo radar senza detonare, al largo di Guadalcanal. Molti marinai delle navi vicine raccontarono che, durante la battaglia navale di Guadalcanal, diversi siluri giapponesi Type 93 detonarono nella sua scia. Diversi marinai della Washington sono invece morti in incidenti minori, il pi\u00f9 grave dei quali, accadde nel febbraio 1944, quando la corazzata fu coinvolta in una grave collisione con la corazzata \"USS Indiana\", durante la quale avvenne la morte e il ferimento di diversi marinai.\nIl progetto.\nL'U.S. Navy, inizialmente, pianific\u00f2 la costruzione della classe di corazzate North Carolina, equipaggiandole con 12 cannoni principali da 356\u00a0mm in tre torri quadrinate, in modo da rispettare le nuove restrizioni imposte dal secondo trattato navale di Londra. Tuttavia, l'Italia e il Giappone, non aderirono a queste condizioni e il limite massimo del calibro dei cannoni principali fu elevato a 406\u00a0mm. Quindi, la Marina statunitense revision\u00f2 il progetto optando per 9 cannoni principali da 406\u00a0mm in tre torri trinate. Questa modifica fece guadagnare le corazzate della classe North Carolina in termini di armamento offensivo, sacrificando per\u00f2 in una certa misura la capacit\u00e0 difensiva. Le difese, infatti, erano state calcolate per resistere ai cannoni principali da 406\u00a0mm delle corazzate giapponesi della classe Nagato, ma non erano in grado di sopportare l'impatto con i proiettili dei cannoni principali delle nuove corazzate in progettazione nelle altre nazioni.\nUn'altra rilevante modifica progettuale riguard\u00f2 gli armamenti contraerei: il numero delle batterie fu incrementato notevolmente, sacrificando completamente i cannoni secondari. Questa scelta venne dettata dall'evidente miglioramento delle prestazioni degli aerei, che ormai rappresentavano gli indubbi protagonisti nelle moderne battaglie navali.\nQuesta enorme potenza di fuoco contraereo, insieme con l'elevata velocit\u00e0 della nave (pari a 27 nodi), che consentiva a queste corazzate di agire all'unisono con le portaerei, fece assumere loro il ruolo di navi contraeree nelle divisioni portaerei, soprattutto durante la guerra del Pacifico. Inoltre, come previsto sin dall'inizio, la classe North Carolina fu dotata di radar per il controllo del tiro, il quale si rivel\u00f2 uno strumento fondamentale per i successi conseguiti dalla Washington.\nPrimi impieghi - Oceano Atlantico, Marzo - Luglio 1942.\nAll'entrata in servizio, il 15 maggio 1941, la Washington fu assegnata all\"'Atlantic Fleet\". La messa a punto delle apparecchiature e l'addestramento degli equipaggi si svolse lungo la costa orientale degli Stati Uniti e nel golfo del Messico e si protrasse fino all'entrata del suo paese nella seconda guerra mondiale, nel dicembre 1941. A volte, in questo periodo, la giovane corazzata oper\u00f2 insieme alla sua nave gemella, la \"USS North Carolina\" ed alla nuova portaerei \"USS Hornet\". La Washington divenne quindi l'ammiraglia della VI Divisione corazzate, al comando del viceammiraglio John W. Wilcox, Jr., inserita all'interno dell\u2019\"Atlantic Fleet\". \nDal 26 marzo 1942 prest\u00f2 servizio con la \"Home Fleet\" inglese, in un'unit\u00e0 detta \"Task Force 39\" (nella quale figuravano anche la portaerei \"USS Wasp\", e gli incrociatori pesanti \"USS Wichita\" e \"USS Tuscaloosa\"), con compiti di scorta ai convogli nell'Oceano Atlantico settentrionale e, successivamente, con il compito di controllare gli spostamenti della temuta corazzata tedesca \"Tirpitz\". In questo periodo la corazzata sub\u00ec una serie di incidenti. Il 27 marzo 1942 il suo comandante, viceammiraglio John W. Wilcox, Jr., cadde misteriosamente in mare e fin\u00ec disperso. Il 1\u00ba maggio, durante un'operazione di scorta ad un convoglio, che trasportava vitali rifornimenti per l'Unione Sovietica, diretto al porto di Murmansk, la Washington fu colpita accidentalmente dall'esplosione di una bomba di profondit\u00e0, caduta dal cacciatorpediniere \"HMS Punjabi\" dopo una collisione con la corazzata inglese \"HMS King George V\", e sub\u00ec danni ai suoi delicati dispositivi di controllo del tiro dei cannoni principali e ai radar. La corazzata continu\u00f2 comunque ad operare nella sua formazione in Atlantico, fino al mese di luglio, quando fu trasferita al New York Navy Yard, per una profonda revisione.\nLa campagna delle Isole Salomone, Settembre 1942 - Aprile 1943.\nDopo la riparazione dei danni, la Washington fu assegnata alla \"United States Pacific Fleet\". Il 23 agosto, salp\u00f2 quindi per l'Oceano Pacifico, accompagnata da tre cacciatorpediniere e raggiunse il Pacifico meridionale il giorno 14 settembre; per poi unirsi, il giorno seguente, alla Task Force 17, un contingente costituito attorno alla portaerei \"USS Hornet\". La Washington procedette quindi verso Numea, in Nuova Caledonia, per dare supporto alla campagna in corso nelle Isole Salomone, fornendo servizio di scorta ai vari convogli di rinforzi che procedevano da e per l'isola di Guadalcanal. Durante quelle settimane, le principali basi operative della corazzata furono Numea ed Espiritu Santo nelle isole Nuove Ebridi. Dalla met\u00e0 di novembre per\u00f2, la situazione nelle Isole Salomone stava volgendo al peggio per gli americani, che avevano ormai una sola portaerei operativa, l\"'USS Enterprise\", in seguito all'affondamento della \"Wasp\", in settembre e della Hornet, in ottobre. Come se non bastasse, le navi da guerra giapponesi stavano sottoponendo a pesanti bombardamenti il campo d'aviazione di Henderson Field, a Guadalcanal, ormai con preoccupante frequenza.\nL'impresa di Guadalcanal.\nLa Marina nipponica stava, quindi, approfittando della congiuntura favorevole per tentare di riconquistare quell'isola dalla cos\u00ec elevata rilevanza strategica. Il 12 novembre venne pianificato, perci\u00f2, un ulteriore cannoneggiamento dell'aeroporto e, a tal fine, venne inviato un gruppo navale da bombardamento, al quale per\u00f2 rispose la marina statunitense, facendo dirigere immediatamente sul posto la sua forza navale. Ne scatur\u00ec quella che viene spesso indicata come la terza battaglia delle Salomone, nella quale la flotta americana riusc\u00ec a mettere in fuga le unit\u00e0 giapponesi, subendo per\u00f2 ingenti danni. Due giorni dopo, il 14 novembre, quando i giapponesi portarono un nuovo attacco all'isola, le sole unit\u00e0 americane ancora in grado di affrontare il nemico erano le corazzate \"Washington\" e \"South Dakota\", accompagnate da 4 cacciatorpediniere (\"Preston\", \"Walke\", \"Benham\" e \"Gwin\"): per l'United States Navy si tratt\u00f2 del momento pi\u00f9 critico di tutta la campagna di Guadalcanal. Nella battaglia navale combattuta la notte del 14 novembre i cacciatorpediniere americani furono distrutti, mentre la South Dakota, sotto il fuoco convergente delle navi nemiche guidate dalla corazzata \"Kirishima\", venne rapidamente ridotta al silenzio. Per contro la \"Washington\", rimasta illesa, diresse verso la \"Kirishima\" esplodendole contro una serie di precise cannonate guidate dal suo radar: in 7 minuti andarono a segno 9 proiettili da 406\u00a0mm e oltre 40 munizioni da 127\u00a0mm, che misero fuori combattimento la corazzata giapponese. Dopo questo combattimento le operazioni di bombardamento da parte della Marina giapponese cessarono e i Giapponesi persero l'opportunit\u00e0 di riconquistare Guadalcanal."}
{"id": "2389723", "revid": "1442080", "url": "https://it.wikipedia.org/wiki?curid=2389723", "title": "I Wonder Why", "text": "I Wonder Why \u00e8 una canzone di Gigi D'Agostino pubblicata nell'album \"L'amour toujours II\". La canzone \u00e8 stata scritta da Gigi D'Agostino e Luca Ludovico.\nVersioni e Remix ufficiali.\nLa versione contenuta nell'album \u00e8 la \"vision 5\", ma nel cd singolo sono state pubblicate altre versioni\nIn pi\u00f9 nei cd singoli sono presenti le seguenti canzoni"}
{"id": "2389724", "revid": "336009", "url": "https://it.wikipedia.org/wiki?curid=2389724", "title": "Chevrolet Optra", "text": ""}
{"id": "2389725", "revid": "1363832", "url": "https://it.wikipedia.org/wiki?curid=2389725", "title": "Pasquale Bondini", "text": "Marito del celebre soprano Teresa Saporiti e padre del soprano Marianna Bondini Barilli, cant\u00f2 dal 1762 al '63 all'Opera di Praga. Divenne poi socio della Compagnia teatrale Bustelli, che poi rilev\u00f2 nel 1776.\nL'anno seguente si aggiudic\u00f2 la gestione dei teatri di corte di Dresda e poi dei teatri di Lipsia, resistendo anche alla guerra bavarese.\nFu un grande ammiratore di Mozart, al quale volle commissionare un'opera, che poi si riveler\u00e0 essere il \"Don Giovanni\", per l'ammontare di 100 ducati. Nell'opera partecip\u00f2 anche la prima moglie Teresa nel ruolo di \"Donna Anna\"."}
{"id": "2389729", "revid": "336009", "url": "https://it.wikipedia.org/wiki?curid=2389729", "title": "Holden Viva", "text": ""}
{"id": "2389736", "revid": "486946", "url": "https://it.wikipedia.org/wiki?curid=2389736", "title": "Santa Maria del Monte Carmelo", "text": ""}
{"id": "2389738", "revid": "85053", "url": "https://it.wikipedia.org/wiki?curid=2389738", "title": "313\u00b0 Gruppo Addestramento Acrobatico", "text": ""}
{"id": "2389739", "revid": "76963", "url": "https://it.wikipedia.org/wiki?curid=2389739", "title": "Chanter Sisters", "text": "Le Chanter Sisters, Irene e Doreen Chanter, erano un celebre duetto di vocaliste che accompagnarono innumerevoli artisti di pregio come Elton John, Long John Baldry, Phil Manzanera, Roxy Music, John Miles, Van Morrison, Roger Waters, Meat Loaf e Joe Cocker. Sporadicamente hanno cantato come soliste, partecipando tra l'altro al Festivalbar 1976 ed al Festival di Sanremo 1976."}
{"id": "2389740", "revid": "88740", "url": "https://it.wikipedia.org/wiki?curid=2389740", "title": "Durham (disambigua)", "text": ""}
{"id": "2389747", "revid": "188402", "url": "https://it.wikipedia.org/wiki?curid=2389747", "title": "Lo sposalizio della Vergine", "text": ""}
{"id": "2389755", "revid": "36426", "url": "https://it.wikipedia.org/wiki?curid=2389755", "title": "Arte manuelina", "text": ""}
{"id": "2389756", "revid": "729019", "url": "https://it.wikipedia.org/wiki?curid=2389756", "title": "Wellfare", "text": "Wellfare \u00e8 una canzone di Gigi D'Agostino pubblicata nell'album \"L'amour toujours II\". \u00c8 l'ultimo estratto dall'album, ma la versione pi\u00f9 conosciuta \u00e8 diversa da quella contenuta nel cd. Infatti, la pi\u00f9 famosa porta il sottotitolo \"I Wanna Tanz\", mentre quella dell'album \u00e8 \"Elettro Gigi Dag\". Quest'ultima contiene un vocalizzo maschile, mentre nelle versioni contenute nei cd singoli prende parte anche Diana J come cantante.\nTracce.\nCD-SINGOLO Italy\nCD -SINGOLO Promo"}
{"id": "2389761", "revid": "28406", "url": "https://it.wikipedia.org/wiki?curid=2389761", "title": "Stefan Lazarevi\u0107", "text": ""}
{"id": "2389763", "revid": "1543377", "url": "https://it.wikipedia.org/wiki?curid=2389763", "title": "Bili (serie televisiva)", "text": "Bili \u00e8 una serie televisiva israeliana per ragazzi in onda su Disney Channel dal 25 maggio 2009.\nTrama.\nLa serie, ambientata a Tel Aviv, parla di un liceale studioso e diligente, Noam, che un giorno ha un incontro inaspettato con una extraterrestre, Bili (acrostico di Born In a Lost Intergalaxy), che attira l'attenzione di Amos (il padre di Noam) e di Ori, alla quale Bili \u00e8 indifferente in un primo momento; a tentare di separare i ragazzi da Bili ci sono scienziati e ricercatori che fanno di tutto per prelevare Bili e fare delle ricerche ma in qualche maniera la famiglia riesce a farla passare per la cugina di Noam ed Ori. Noam \u00e8 innamorato di Rohna (la sua migliore amica), che per\u00f2 lo considera un \"secchione\" ed \u00e8 segretamente innamorata di Mikie (l'altro migliore amico di Noam, un ragazzo sportivo e poco intelligente), il quale a sua volta prende una cotta per Bili, che per\u00f2 lo considera uno sbruffone. Guardando la serie per\u00f2 a volte si pu\u00f2 notare che tra Bili e Noam c'\u00e8 pi\u00f9 della semplice amicizia. In alcune puntate si sente parlare del gruppo musicale dei Rinoceronti, la band preferita di Ori, il cui cantante dedica a Bili una canzone dopo un loro incontro.\nAlla fine Noam riesce a conquistare Rhona e con delusione di tutti Amos trova il modo di rispedire indietro Bili ma qualcosa va storto e insieme a Bili se ne va la madre dei due ragazzi, Ruth."}
{"id": "2389766", "revid": "486946", "url": "https://it.wikipedia.org/wiki?curid=2389766", "title": "Associazione Zaratina di Ginnastica", "text": ""}
{"id": "2389769", "revid": "316629", "url": "https://it.wikipedia.org/wiki?curid=2389769", "title": "Marietta Brambilla", "text": "Proveniente da una famiglia di cantanti italiani composta da cinque sorelle, fa parte della importante schiera di voci rossiniane, contralti di voce importante e tecnica molto raffinata, \u00e8 nota oltre che per le molteplici interpretazioni delle opere di Rossini, ma anche per essere stata la prima interprete del ruolo di Maffio Orsini nella \"Lucrezia Borgia\" e Pierotto nella \"Linda di Chamounix\", entrambe di Gaetano Donizetti.\nInoltre nel 1824 partecip\u00f2 alla prima rappresentazione presso il Teatro della Cannobiana a Milano dell'opera di Gioachino Rossini \"Eduardo e Cristina\", nel ruolo di Eduardo, nel 1837 al Teatro alla Scala di Milano la prima di \"Il giuramento\" di Saverio Mercadante e prese parte alla commemorazione sempre alla Scala del soprano Maria Malibran con \"In morte di Maria Malibran de B\u00e9riot\", elegia di autori vari (con musica anche di Donizetti).\nPartecip\u00f2 alla seconda versione dell'opera di Giuseppe Verdi \"Il corsaro di Venezia\", che diverr\u00e0 definitivamente nota come \"Ernani\", eseguita presso il Teatro San Carlo di Napoli nel 1847, teatro in cui ebbe modo di cantare numerose opere, tra cui sempre di Verdi partecip\u00f2 alla messa in scena del \"Nabucco\" nel 1848, nel ruolo di Anna.\nMarietta Brambilla Furga mor\u00ec a Milano nel 1875.\nDella stessa famiglia di cantanti facevano parte anche le sorelle Giuseppina Brambilla, contralto, andata sposa al tenore Corrado Miraglia, Teresa Brambilla, soprano, prima interprete di Gilda nel \"Rigoletto\", e la nipote Teresina Brambilla, soprano, moglie di Amilcare Ponchielli."}
{"id": "2389771", "revid": "977683", "url": "https://it.wikipedia.org/wiki?curid=2389771", "title": "Othnielia", "text": ""}
{"id": "2389772", "revid": "1305772", "url": "https://it.wikipedia.org/wiki?curid=2389772", "title": "In a Sentimental Mood", "text": "In a Sentimental Mood \u00e8 una composizione jazz di Duke Ellington, eseguita anche come canzone. Ellington compose il pezzo nel 1935 e lo registr\u00f2 con la sua orchestra nello stesso anno. Le parole della canzone furono scritte, pi\u00f9 tardi, da Irving Mills e Manny Kurtz. Secondo Ellington, la canzone sarebbe nata a Durham, nella Carolina del Nord. \u00abAvevamo danzato in un magazzino di tabacco e, dopo, un mio amico, dirigente della North Carolina Mutual Insurance Company, diede una festa per noi. Stavo suonando il pianoforte quando un altro nostro amico ebbe dei problemi con due ragazze. Per rappacificarli, composi questa canzone l\u00e0 per l\u00e0, con una ragazza su ciascun lato del pianoforte.\u00bb La registrazione originale comprende assoli di Otto Hardwicke, Harry Carney, Lawrence Brown e Rex Stewart.\nTra le versioni di questo standard, si ricorda quella eseguita da Ellington con John Coltrane, presente sugli album \"Duke Ellington &amp; John Coltrane\" e \"Coltrane for Lovers\". Tra gli artisti che hanno eseguito \"In a Sentimental Mood\" si ricordano: Phyllis Hyman, Michel Petrucciani, Billy Eckstine, Ella Fitzgerald, Sarah Vaughan, Art Tatum, Bill Evans, Stan Getz, Django Reinhardt, Lucky Thompson, Jay McShann, Benny Goodman, Pedro Rossi, Billy Joel, Nancy Wilson, Dexter Gordon, Sonny Rollins, Chet Baker, Warren Bernhardt e Daniel Barenboim."}
{"id": "2389774", "revid": "767487", "url": "https://it.wikipedia.org/wiki?curid=2389774", "title": "Quelli che non hanno et\u00e0", "text": "Quelli che non hanno et\u00e0 \u00e8 il singolo con il quale gli Eiffel 65 hanno partecipato al Festival di Sanremo 2003.\nIl brano \u00e8 stato scritto da Domenico Capuano, Maurizio Lobina, Gianfranco Randone, Gabry Ponte e Gregory Colla.\nIl singolo.\nClassificandosi al 15\u00ba posto su 20 furono molto criticati dalla giuria, con il seguente commento in \"pagella\": \"Mai cos\u00ec in basso. A suo modo un record\". Malgrado le critiche, dati alla mano, il Festival ha raggiunto il picco di ascolti pi\u00f9 alto proprio durante l'esibizione degli Eiffel 65 nella prima serata. La versione orchestrata aveva ottenuto scarsa attenzione, mentre il remix di Gabry Ponte poi l'ha trasformato in un tormentone dell'estate 2003 molto suonato nelle discoteche."}
{"id": "2389777", "revid": "1718925", "url": "https://it.wikipedia.org/wiki?curid=2389777", "title": "Tanvald", "text": "Tanvald (in tedesco \"Tannwald\") \u00e8 una citt\u00e0 della Repubblica Ceca facente parte del distretto di Jablonec nad Nisou, nella regione di Liberec; \u00e8 situata allo sbocco dell'affluente Desn\u00e1 (in tedesco \"Desse\") nel fiume Kamenice.\nStoria.\nLa localit\u00e0, la cui prima menzione scritta risale al 1856, nacque nel XVI secolo da una colonia di tagliaboschi.\nAlla fine del XVIII secolo, vi fu costruita la prima fabbrica di lavorazione del vetro e nella prima met\u00e0 del XIX secolo arrivarono stabilimenti dell'industria tessile e industrie per la fabbricazione di macchinari. Nell'anno 1850, Tanvald divenne sede del distretto giudiziario. Venticinque anni dopo arriv\u00f2 il collegamento ferroviario. \nL'industria del cotone e quella tessile, intorno al 1880, lavoravano con 23.500 fusi e 500 telai meccanici. \nNel 1886, il paese contava 2.726 abitanti. Nel 1905, ottenne lo status di citt\u00e0 e nel 1942, i centri di Tanvald e Schumburg an der Desse furono uniti per formare la nuova citt\u00e0 di Tanvald (Monti Iser). La rottura della diga sul Weisse Desse, il 29 luglio 1916, caus\u00f2 a Tanvald danni molto pesanti.\nGeografia antropica.\nFrazioni.\nTra parentesi il nome tedesco della localit\u00e0."}
{"id": "2389779", "revid": "287204", "url": "https://it.wikipedia.org/wiki?curid=2389779", "title": "Charles Waterton", "text": "Fu il primo cittadino che, nel 1839, riusc\u00ec a fare causa ad un'azienda inquinante e a vincere.\nBiografia.\nCharles Waterton nacque a Walton Hall, Wakefield, nello Yorkshire, da Thomas Waterton e Anne Bedingfield. Proveniva da una famiglia cattolica della piccola nobilt\u00e0 discendente da Reiner de Waterton. Tra i suoi antenati figurano otto santi: Vladimir I di Kiev, Anna di Ka\u0161in, Santi Boris e Gleb, Stefano I d'Ungheria, Santa Margherita di Scozia, Matilde di Scozia, Tommaso Moro, Umberto III di Savoia e di numerose famiglie reali europee.\nEra anche discendente del vecchio capo inglese Airlic, dai Re Thane fino a Edward il Confessore, che tenne Cawthorne e molto del Sud Yorkshire ben prima della Conquista. L'ereditiera Sara le Neville eredit\u00f2 una vasta propriet\u00e0 dal nonno Adam FitzSwain (nipote di Airlic), che pass\u00f2 ai De Burghes e quindi ai Watertons nel 1435. I Waterton erano una delle poche famiglie aristocratiche che si rifiutarono di convertirsi alla nuova religione protestante durante il regno di Enrico VIII, e di conseguenza la maggior parte delle loro propriet\u00e0 venne confiscata. Charles Waterton era un fervente cattolico, devoto e ascetico, e aveva forti legami con il Vaticano.\nStudi\u00f2 allo Stonyhurst College nel Lancashire, e divenne presto evidente il suo interesse per l'esplorazione e la fauna selvatica. In una precedente occasione era stato espulso dalla Scuola superiore gesuita per aver scalato la torre di fronte all'edificio e aver disobbedito al superiore. Nell'istituzione era anche considerato un cacciatore di volpi e un acchiappa-topi, e nei suoi diari ricorda di aver semplicemente \u00abcontinuato a seguire la propria chiamata\u00bb.\nNel 1804 viaggi\u00f2 fino alla Guyana britannica per prendere possesso delle propriet\u00e0 di suo zio nei pressi di Georgetown. Dopo poco inizi\u00f2 ad esplorare l'entroterra della Guiana, compiendo quattro viaggi tra il 1812 e il 1824, raggiungendo il Brasile a piedi nella stagione delle piogge.\nIn seguito, Waterton descrisse le sue scoperte nel libro \"Wanderings in South America\", il quale ispir\u00f2 la nuova generazione di scolari britannici, tra i quali figuravano Charles Darwin e Alfred Russel Wallace.\nEra uno specialista di tassidermia e conserv\u00f2 molti degli animali che incontr\u00f2 nelle sue spedizioni. Tuttavia, impieg\u00f2 un unico metodo d'imbalsamazione, impregnando gli esemplari con il sublimato di mercurio. Diversamente da molti animali conservati con questa tecnica, i suoi specimen non si sono rigonfiati e sono straordinariamente vividi ancor oggi. \nTrov\u00f2 nella tassidermia anche uno spunto per il suo umorismo inglese: cre\u00f2 un quadro, il celebre \"The English Reformation Zoologically Demonstrated\" ormai andato perduto, utilizzando rettili travestiti da gentiluomini inglesi famosi. Un altro specimen bizzarro fu la met\u00e0 superiore di una scimmia urlatrice composta in modo da sembrare un'abominevole pupazzo di neve amazzonico, semplicemente etichettato come \"The Nondescript\". Questo esemplare \u00e8 ancora visibile al museo di Wakefield.\nDurante la sua permanenza in Guiana pass\u00f2 le sue conoscenze a uno degli schiavi di suo zio, John Edmonstone. Edmonstone, riscattatosi a Edimburgo grazie alle conoscenze e alla pratica della tassidermia, in seguito insegn\u00f2 ad un Charles Darwin adolescente.\nSi pensa che sia stato Waterton a portare il curaro, importante anestetico nell'Ottocento, in Europa.\nNegli anni Venti del Novecento ritorn\u00f2 a Walton Hall e vi fece costruire un muro alto nove piedi intorno alle sue propriet\u00e0, cingendo 5 chilometri di perimetro: l'area recintata divenne la prima riserva naturale e avicola del mondo, facendo di lui uno dei primi ambientalisti del mondo occidentale. Invent\u00f2 anche il nido artificiale per la cova degli uccelli. La collezione di Waterton, esposta allo Stonyhurst College fino al 1966, si trova ora al Wakefield Museum.\nWaterton mor\u00ec in seguito a una caduta sulle sue propriet\u00e0, che gli provoc\u00f2 fratture e danni al fegato. Il suo corpo \u00e8 stato seppellito nei pressi del luogo dell'incidente. I suoi funerali furono seguiti da molta gente del luogo. Una leggenda vuole che la chiatta su cui fu portato il feretro fosse seguita da uno stormo di uccelli e che un fanello cantasse mentre il feretro veniva calato nella fossa.\nVita privata.\nL'11 maggio 1829 all'et\u00e0 di 47 anni spos\u00f2 la diciassettenne Anne Edmonstone. Anne era la nipote di un Arawak indiano e della corona scozzese. \"Sua moglie mor\u00ec poco tempo dopo aver dato alla luce loro figlio, Edmund. Aveva solo 18 anni. Dopo la sua morte Charles dorm\u00ec sul pavimento, con un pezzo di legno come cuscino.\"\nPresunte eccentricit\u00e0.\nSul conto di Charles Waterton \u00e8 fiorita una serie di storie colorite, non tutte verificate, che contribuiscono a costruire il popolare ritratto dell'aristocratico eccentrico:\nPassioni.\nWaterton fu un pioniere nella battaglia contro l'inquinamento. Ha combattuto una lunga causa legale contro i proprietari di un saponificio che era stato costruito nei pressi della sua tenuta nel 1839, e aveva scaricato sostanze chimiche tossiche che danneggiarono gli alberi del parco e inquinarono il lago. Riusc\u00ec ad ottenere lo spostamento del saponificio."}
{"id": "2389786", "revid": "118031", "url": "https://it.wikipedia.org/wiki?curid=2389786", "title": "Liquidazione coatta", "text": ""}
{"id": "2389787", "revid": "944310", "url": "https://it.wikipedia.org/wiki?curid=2389787", "title": "Stagionatura del calcestruzzo", "text": "La stagionatura (detta anche maturazione dei getti o post-trattamento) \u00e8 l'insieme degli accorgimenti protettivi a cui deve essere sottoposto il calcestruzzo \"giovane\", al fine di mantenerlo caldo e umido, impedendo l'evaporazione dell'acqua del calcestruzzo e proteggendolo dal calore esterno, dal vento, dal gelo, dalla grandine e dalla forte pioggia (che provocherebbe dilavamento). \nIl termine curing invece ha un significato pi\u00f9 ampio comprendendo sia i suddetti accorgimenti/azioni che gli agenti esterni utilizzati per proteggere il calcestruzzo durante la maturazione. \nLa conservazione del calore e dell'umidit\u00e0 all'interno del conglomerato cementizio assicura la perfetta idratazione del cemento con conseguenti ripercussioni positive sulla resistenza meccanica del calcestruzzo e sulle altre sue propriet\u00e0, quali l'impermeabilit\u00e0 e la riduzione del ritiro, garantendo cos\u00ec il raggiungimento delle caratteristiche prestazionali prescritte dal progettista in termini di durabilit\u00e0 e resistenza meccanica. \nIl post-trattamento deve iniziare immediatamente dopo le operazioni di getto (di finitura se si tratta di pavimenti industriali) anche se la fase pi\u00f9 pericolosa, nel caso di superfici verticali, si ha immediatamente dopo la scasseratura del getto che deve avvenire quando il calcestruzzo ha conseguito una resistenza meccanica tale da garantire l'assorbimento delle sollecitazioni a cui la membratura sar\u00e0 sottoposta subito dopo il disarmo (circa ). Infatti dopo la scasseratura il calcestruzzo sformato \u00e8 in balia degli agenti atmosferici, pertanto una sua non idonea protezione pu\u00f2 compromettere in modo determinante la risposta finale attesa del calcestruzzo, anche se questo \u00e8 stato realizzato con un idoneo mix design e posato in maniera corretta. \nStagionatura e durata dell'opera in calcestruzzo.\nLa buona riuscita di un'opera in calcestruzzo armato non dipende solo dalla qualit\u00e0 del materiale impiegato e dalla metodologia di getto: il raggiungimento delle prestazioni programmate dal progettista delle strutture dipende anche da un'idonea maturazione del getto che \u00e8 funzione degli eventi atmosferici esistenti al momento della sua sformatura; un clima asciutto, caldo e ventilato al momento della scasseratura pu\u00f2 causare tra l'altro:\nQuesti fenomeni rendono meno compatto lo strato esterno del conglomerato consentendo agli agenti aggressivi una pi\u00f9 facile penetrazione verso l'interno con conseguente abbattimento della durabilit\u00e0 e pertanto della vita utile del materiale e quindi dell'opera.\nDi contro un clima freddo determina un rallentamento dell'idratazione del cemento e quindi dell\u2018 indurimento della\ncorteccia del getto, con conseguente necessit\u00e0 di tempi di scasseratura molto pi\u00f9 lunghi.\nInfluenza della temperatura sulle prestazioni meccaniche.\nLa temperatura esterna, insieme all'umidit\u00e0 dell'aria e all'azione del vento, gioca un ruolo importante sul valore della resistenza meccanica del calcestruzzo: si \u00e8 constatato che a \"brevi stagionature\" al crescere della temperatura cresce anche il valore della resistenza meccanica a compressione, mentre a \"lunghe stagionature\" al decrescere della temperatura aumenta il valore della resistenza meccanica a compressione.\nCome si pu\u00f2 spiegare questo comportamento? Le basse temperature rallentamento le reazioni di idratazione del cemento, pertanto alle brevi stagionature il grado di idratazione della matrice cementizia decresce con la temperatura e con lui la resistenza a compressione del materiale . Alle lunghe stagionature, il cemento, se il calcestruzzo ha subito una stagionatura adeguata, ha raggiunto un grado di idratazione pari a 1 indipendentemente dalla temperatura esterna. Si ritiene pertanto che l'aumento di resistenza a compressione al decrescere della temperatura sia legato alla qualit\u00e0 dei silicati idrati di calcio (C-S-H) che sono responsabili della resistenza meccanica del conglomerato. I C-S-H che si formano a basse temperature risultano meccanicamente di migliore qualit\u00e0 rispetto a quelli che si producono a temperature pi\u00f9 elevate. Pertanto se \u00e8 vero che ad elevate temperature per brevi stagionature si producono C-S-H in maggiore quantit\u00e0, a seguito del maggiore grado di idratazione del cemento, ma di minore qualit\u00e0, a lunghe stagionature, quanto l'idratazione del cemento \u00e8 completa e il grado di idratazione \u00e8 pari a 1, la quantit\u00e0 di C-S-H prodotti \u00e8 pi\u00f9 o meno la stessa sia per basse che per alte temperature, ma nel primo caso i silicati idrati di calcio hanno una migliore qualit\u00e0 e pertanto garantiscono una maggiore resistenza meccanica.\nClima estivo.\nIn estate normalmente si \u00e8 in presenza di un clima caldo e asciutto (UR &lt; 95%).\nIn presenza di temperature ambientali elevate il calcestruzzo fresco, a causa della maggiore velocit\u00e0 delle reazioni di idratazione, perde pi\u00f9 velocemente la sua lavorabilit\u00e0.\nInoltre il calcestruzzo pi\u00f9 esterno, costituente il copriferro, a causa della maggiore evaporazione superficiale, che aumenta se in concomitanza con il clima asciutto e caldo si aggiunge l'azione del vento, si pu\u00f2 essiccare precocemente causando:\nClima invernale.\nProblemi analoghi si verificano anche in climi freddi, infatti la velocit\u00e0 di idratazione del cemento diminuisce al decrescere della temperatura con conseguente allungamento dei tempi di presa ed indurimento del calcestruzzo con rinvio della scasseratura e con il rischio di una stagionatura troppo breve. Al di sotto dei si ha un marcato rallentamento dei tempi di presa, che comporta maggiori tempi di stagionatura in cassero che vanno ad incidere sulla produttivit\u00e0 del cantiere. Inoltre, se la temperatura esterna scende sotto lo zero, l'acqua d'impasto congela, compromettendo le prestazioni finali. Sotto i \u221210\u00a0\u00b0C circa il processo di presa cessa addirittura.\nCiclo gelo - disgelo.\nCome \u00e8 noto l'acqua nel passare dalla fase liquida a quella solida ha un aumento di volume di circa il 9%. Quando i pori del calcestruzzo sono saturi di acqua e non possiedono un volume di vuoti tale da compensare l'aumento di volume dell'acqua durante il suo passaggio di stato , l'aumento di volume dell'acqua, provocato dal congelamento, non \u00e8 pi\u00f9 in grado di essere contenuto all'interno dei pori. In queste condizioni si generano all'interno del conglomerato delle pressioni capaci di distruggere progressivamente il calcestruzzo, soprattutto se il fenomeno si ripete ciclicamente, per effetto di una tipica rottura a fatica.\nIl fenomeno \u00e8 analogo a quello di una bottiglia di acqua che, se inserita piena o quasi piena nel congelatore, a seguito del passaggio di stato dell'acqua, si rompe. I pori pi\u00f9 soggetti a questo fenomeno sono quelli capillari di dimensioni comprese tra 0,1 e , in quelli inferiori il congelamento avviene a temperature molto al di sotto di 0\u00a0\u00b0C. La situazione pi\u00f9 pericolosa \u00e8 riscontrabile quando la parte corticale del calcestruzzo \u00e8 molto porosa, e la gelata trova i pori saturi di acqua a seguito di una precedente pioggia. Il fenomeno degradante si manifesta sotto forma di fessurazioni, sfaldamenti e distacchi superficiali.\nRimedi.\nI metodi per migliorare la resistenza del calcestruzzo indurito all'azione del gelo sono i seguenti:\nIn fase di posa in opera, per accelerare le fasi di presa ed indurimento del conglomerato, al fine di garantire il raggiungimento, in tempi relativamente brevi, di una idonea resistenza meccanica (circa 5-10 MPa) necessaria alla scasseratura del getto, \u00e8 invece consigliabile:\nEvaporazione superficiale.\nLa stagionatura deve garantire una completa idratazione del cemento da cui dipende il progressivo miglioramento nella resistenza meccanica e nelle altre propriet\u00e0 (impermeabilit\u00e0, durabilit\u00e0, ecc.) del calcestruzzo.\nDalla formula di Powers che mette in relazione la resistenza meccanica della pasta di cemento Portland con il rapporto a/c e con il grado di idratazione del cemento \u03b1:\ndove K = 250 MPa quando la porosit\u00e0 capillare \u00e8 nulla.\nSi evince che a parit\u00e0 di rapporto acqua/cemento la resistenza della pasta di cemento, e quindi del calcestruzzo, aumenta con l'aumentare del grado di idratazione, pertanto il pericolo principale durante la maturazione rimane l'eccessiva evaporazione superficiale, che producendo un essiccamento precoce della zona corticale del calcestruzzo, pu\u00f2 causare una incompleta idratazione del cemento della \"pelle\" che, oltre a compromettere la resistenza meccanica della parte pi\u00f9 esterna del conglomerato, renderebbe la superficie del conglomerato pi\u00f9 permeabile e pertanto pi\u00f9 facilmente aggredibile dagli agenti atmosferici.\nC'\u00e8 da ricordare che la resistenza del calcestruzzo dipende anche dal grado di compattazione del materiale e, in presenza di cicli di gelo-disgelo, anche dalla presenza di macrobolle generate da additivi areanti; le strutture in cui \u00e8 maggiore la superficie specifica esposta all'atmosfera (pavimentazioni industriali, piastre, solai, ecc.) sono quelle pi\u00f9 soggette ad azioni di evaporazione differite tra interno del conglomerato e la sua parte corticale, pertanto una elevata evaporazione dalla zona corticale, provoca una disidratazione pi\u00f9 rapida della parte superficiale rispetto a quella pi\u00f9 interna e l'insorgere di tensioni meccaniche di trazione nella zona pi\u00f9 esterna derivanti da variazioni volumetriche differite tra le due parti, che possono causare l'innesco di fessurazioni. Una eccessiva evaporazione inoltre fa s\u00ec che la resistenza meccanica del provino di calcestruzzo prelevato alla bocca della betoniera e stagionato in condizioni ottimali (stagionato a umido con UR &gt; 95% e temperatura intorno ai 20\u00a0\u00b0C) risulter\u00e0 molto maggiore rispetto a quella dell'equivalente calcestruzzo in opera per il quale non si adotta alcuno degli accorgimenti di seguito riportati.\nSi \u00e8 dimostrato per\u00f2 che se si mantiene il getto umido per circa 7 giorni e poi lo si lascia maturare in ambiente con un UR = 50% la resistenza meccanica a 28 giorni del getto risulter\u00e0 poco inferiore a quella del provino di calcestruzzo.\nFattori influenzanti.\nL'evaporazione nella zona esterna \u00e8 regolata da fattori quali:\nAl crescere della temperatura esterna e della velocit\u00e0 del vento e al diminuire dell'umidit\u00e0 relativa, aumenta l'evaporazione.\nPrecauzioni.\nA partire dalla fine della posa in opera del calcestruzzo si pu\u00f2 ricorrere ai seguenti accorgimenti per mantenere il calcestruzzo umido:\nClassi di stagionatura.\nLa norma UNI EN 13670-1 indica i tempi minimi di stagionatura protetta raccomandati per impedire la formazione di fessure indotte dal ritiro igrometrico. Essa stabilisce 4 classi di stagionatura alle quali corrispondono dei tempi minimi di stagionatura protetta del calcestruzzo gettato, in funzione della temperatura superficiale e dello sviluppo di resistenza a 20\u00a0\u00b0C. \nLo sviluppo della resistenza \u00e8 misurato mediante il rapporto formula_2 dove: \nTali valori essendo caratteristici del calcestruzzo devono essere forniti dal produttore.\nPer ogni classe di stagionatura (tranne la 1) sono previsti quattro tipi di sviluppo della resistenzaa 20\u00a0\u00b0C (UNI EN 206-1):\nI calcestruzzi preparati co i cementi Portland e di miscela (CEM I e CEM II) sviluppano normalmente la resistenza in modo rapido; i cementi pozzolanici (CEM IV), d'alto forno (CEM III) e di miscela (CEM V) hanno sviluppo della resistenza medio o lento.\nLe aggiunte del tipo II (cenere volante e loppa d'alto forno macinata) rallentano lo sviluppo della resistenza.\nai quali corrispondono altrettanti tempi minimi di stagionatura.\nLa classe di stagionatura deve essere scelta dal progettista in base alla classe di esposizione, al tipo di calcestruzzo, al copriferri, alle condizioni climatiche e alla dimensione degli elementi gettati, pertanto se ad esempio:\n\u00e8 conveniente prevedere una classe di stagionatura 4. Al tal fine scegliendo una protezione che determini una temperatura superficiale pari a 25\u00a0\u00b0C, bisogna prevedere una stagionatura del getto di almeno 3 giorni."}
{"id": "2389789", "revid": "767487", "url": "https://it.wikipedia.org/wiki?curid=2389789", "title": "Volodymyr Jezers'kyj", "text": ""}
{"id": "2389801", "revid": "1573940", "url": "https://it.wikipedia.org/wiki?curid=2389801", "title": "Silvisaurus condrayi", "text": "Silvisaurus condrayi \u00e8 un dinosauro nodosauride, vissuto nel Cretacico inferiore (tra Aptiano e Albiano, 112,6-99,7 milioni di anni fa), i cui resti fossili sono stati rinvenuti in America Settentrionale.\nEtimologia.\nIl nome \"Silvisaurus\" risulta dalla combinazione della parola latina \"silva\" (bosco) e della parola greca \"saur\u00f2s\" (lucertola) ad indicare quindi la \"lucertola dei boschi\".\nDescrizione.\n\"Silvisaurus condrayi\" poteva raggiungere una lunghezza di 3,4\u00a0m; era ricoperto dalla pesante armatura ossea propria di tutti i nodosauri. Spesse piastre circondavano la regione del collo e serie un po' meno fitte di elementi ossei piatti coprivano il dorso e la coda, massicce spine armavano i fianchi.\n\"Silvisaurus\" viene per\u00f2 considerato un rappresentante primitivo della famiglia nodosauridi. Mentre infatti nella maggior parte dei nodosauri esiste un becco osseo privo di denti, esso aveva denti nella mascella. Per questa ragione vari paleontologi considerano questo animale un possibile antenato degli altri nodosauri.\nCome in molti nodosauri e nei pi\u00f9 recenti ankilosauri, il cranio \u00e8 piuttosto leggero per la drastica riduzione del tessuto osseo dovuta alle abbondanti cavit\u00e0 e ai condotti per il passaggio dell'aria. Questi condotti forse facevano parte di apparati per la produzione di suoni utilizzati per la comunicazione intraspecifica. La produzione di suoni non deve essere stata rara tra i dinosauri: si ritiene che gli adrosauri, animali gregari, avessero sacche nasali gonfiabili e creste ossee cave sul capo proprio per emettere segnali di interesse sociale.\nScoperta.\nLa specie tipo fu scoperta da Condray e ricostruita da Eaton, dell'Universit\u00e0 del Kansas (USA), da affioramenti della Dakota Formation databili tra l'Aptiano superiore e il Cenomaniano inferiore. Consisteva di uno scheletro incompleto, il cranio (le cui dimensioni erano 33 centimetri di lunghezza e 25 di larghezza) e l'osso sacro. \nFino ad oggi il \"Silvisaurus\" include la sola specie \"S. condrayi\", cos\u00ec denominata in onore dello scopritore."}
{"id": "2389804", "revid": "277167", "url": "https://it.wikipedia.org/wiki?curid=2389804", "title": "Vibratore ad ago", "text": ""}
{"id": "2389822", "revid": "339392", "url": "https://it.wikipedia.org/wiki?curid=2389822", "title": "Unione Democratici Cristiani e Democratici di Centro", "text": ""}
{"id": "2389830", "revid": "1543377", "url": "https://it.wikipedia.org/wiki?curid=2389830", "title": "Surya Shekhar Ganguly", "text": "Grande maestro dal 1995, nella lista FIDE di aprile 2009 aveva 2.626 punti Elo.\nSi mise in luce nel 1991, vincendo il campionato indiano under-10 a Trivandrum.\nHa vinto il Campionato indiano cinque volte consecutive dal 2003 al 2008.\nHa partecipato con la nazionale indiana a cinque Olimpiadi degli scacchi dal 2000 al 2008, ottenendo il 60,2% dei punti (+18 =17 \u20139).\nAltri risultati:\n\u00c8 stato uno dei secondi di molti Super-GM, tra cui Aleksej \u0160irov e Viswanathan Anand (quest'ultimo nel match di campionato del mondo del 2008 contro Vladimir Kramnik)."}
{"id": "2389845", "revid": "174925", "url": "https://it.wikipedia.org/wiki?curid=2389845", "title": "Eczemi", "text": ""}
{"id": "2389852", "revid": "729019", "url": "https://it.wikipedia.org/wiki?curid=2389852", "title": "SIAU", "text": "SIAU (Societ\u00e0 Italiana Acciai Utensili) \u00e8 un'associazione che in origine vantava la collaborazione di Acciaierie di Bolzano, Falck e Acciaierie Ugine.\nLe attivit\u00e0 collaborative di queste aziende hanno dato vita ad alcuni volumi, nell'ambiente metallurgico chiamati \"manualetti SIAU\", che riportavano informazioni inerenti alla composizione, alle propriet\u00e0, ai trattamenti termici e alle destinazioni d'uso di innumerevoli acciai. Sono stati pubblicati diversi volumi in base alle famiglie di acciai trattate, tra questi: acciai speciali da costruzione, acciai da utensili, acciai speciali.\nNegli anni novanta la societ\u00e0 ha cambiato denominazione sociale in \"IMS SpA\", mantenendo SIAU come marchio commerciale. La versione aggiornata dei \"manualetti SIAU\" \u00e8 disponibile sul sito internet della societ\u00e0 IMS SPA Acciai Speciali."}
{"id": "2389855", "revid": "36426", "url": "https://it.wikipedia.org/wiki?curid=2389855", "title": "San Giorgio che libera la principessa", "text": ""}
{"id": "2389873", "revid": "716642", "url": "https://it.wikipedia.org/wiki?curid=2389873", "title": "Stephen Gleeson", "text": "Carriera.\nNazionale.\nHa esordito in nazionale irlandese il 23 maggio 2007 contro l'Ecuador al Giants Stadium (1-1)."}
{"id": "2389874", "revid": "1543377", "url": "https://it.wikipedia.org/wiki?curid=2389874", "title": "Fiat 518 Ardita", "text": "La Fiat 518, conosciuta anche come Ardita, \u00e8 stata un'autovettura di classe medio-alta prodotta dalla FIAT dal 1933 al 1938.\nIl contesto.\nQuesta vettura, pi\u00f9 grande e \u201csorella maggiore\u201d della Fiat 508 Balilla, fu presentata in varie serie. Pi\u00f9 precisamente:\nMontavano due tipi di motori:\nEntrambi i propulsori avevano un carburatore singolo.\nI freni erano sulle quattro ruote, mentre il freno di stazionamento era sull'albero di trasmissione. L'accensione era a batteria ed il cambio sincronizzato a quattro rapporti. Le vetture erano a trazione posteriore.\nLe varie versioni raggiungevano le seguenti velocit\u00e0 massime:\n\u00c8 stata commercializzata in tre versioni: berlina (due e quattro porte), cabriolet (due e quattro porte) e spider (due porte).\nUn'altra vettura Fiat era conosciuta con il nome \u201cArdita\u201d, la 527 (pi\u00f9 precisamente era chiamata \"Ardita 2500\"). Era un modello con rifiniture eleganti, e montava un motore a sei cilindri in linea da 2516 cm\u00b3 di cilindrata. Fu fabbricata in 1000 esemplari.\nLa \"518 Ardita\" fu anche fabbricata all'estero e pi\u00f9 precisamente in:\nIn Italia furono fabbricati 8794 esemplari."}
{"id": "2389875", "revid": "126257", "url": "https://it.wikipedia.org/wiki?curid=2389875", "title": "Fiat 518", "text": ""}
{"id": "2389876", "revid": "574302", "url": "https://it.wikipedia.org/wiki?curid=2389876", "title": "Saturn Award per il miglior trucco", "text": "Il Saturn Award per il miglior trucco (\"Best Make-Up\") \u00e8 un premio assegnato annualmente nel corso dei Saturn Awards dal 1975 ad oggi.\nVincitori e candidati.\nI vincitori sono indicati in grassetto."}
{"id": "2389878", "revid": "125281083", "url": "https://it.wikipedia.org/wiki?curid=2389878", "title": "Vincenzo Santopadre", "text": "Divenne professionista nel 1991 raggiungendo la posizione n\u00ba 100 del ranking ATP in singolare, il 3 maggio 1999. In doppio vanta un titolo ATP su due finali disputate e la posizione n\u00ba 103, raggiunta il 24 agosto 1998.\nDal 2011 \u00e8 il coach di Matteo Berrettini.\n\u00c8 sposato con Karolina Boniek, figlia di Zbigniew.\nCarriera.\nCominci\u00f2 a giocare a tennis all'et\u00e0 di otto anni presso il Sant\u2019Agnese Tennis Club di Roma dove erano iscritti gli altri membri della sua famiglia.\nVinse i tornei under 14 Trofeo Mercadante e Carlo Stagno D\u2019Alcontres e fu campione d'Italia under 16 e under 18 in doppio.\nNel 1997 vinse in doppio il torneo ATP di Tashkent sconfiggendo in finale, in coppia con Vince Spadea, il duo formato da Hicham Arazi e Eyal Ran.\nNel 1998 sconfisse il no 10 del mondo Karol Ku\u010dera al primo turno del tabellone di singolare degli Internazionali d'Italia e giunse in semifinale a Bournemouth eliminando nei sedicesimi Magnus Norman al tie-break del set decisivo.\nNel 1999 arriv\u00f2 ai quarti di finale al torneo di Chennai superando negli ottavi Andrew Ilie, e a Monaco dove nei sedicesimi concesse cinque giochi a Gustavo Kuerten.\nNell'edizione 2001 degli Internazionali d'Italia elimin\u00f2 al primo turno il campione in carica e no 5 del mondo Magnus Norman.\nDisput\u00f2 tre incontri di Coppa Davis con la nazionale Italiana, conquistando, nel 2001, il punto decisivo per la qualificazione degli azzurri, nel doppio giocato insieme a Mos\u00e8 Navarra contro la Finlandia, valevole per i quarti di finale del Gruppo I Euro/Africano.\nTra i giocatori da lui sconfitti in singolare figurano anche Marat Safin, Ivan Ljubicic, Marcos Baghdatis, Nicol\u00e1s Mass\u00fa, Marc-Kevin Goellner, Filippo Volandri e Davide Sanguinetti.\nNel 1997 conquist\u00f2 la medaglia d'oro ai Giochi del Mediterraneo sia in singolare, sconfiggendo in finale Alberto Mart\u00edn, sia in doppio, in coppia con Gabrio Castrichella.\nTra il 1992 e il 2003 conquist\u00f2 cinque titoli su nove finali disputate nel circuito Challenger e otto tornei Futures su 13 finali."}
{"id": "2389880", "revid": "73843", "url": "https://it.wikipedia.org/wiki?curid=2389880", "title": "Societ\u00e0 Sportiva Ercolanese", "text": "La Societ\u00e0 Sportiva Ercolanese, detta anche Ercolanese o Ercolanese 1924, \u00e8 una societ\u00e0 calcistica italiana con sede nella citt\u00e0 di Ercolano.\nFondata nel 1924, vanta nella sua storia diverse partecipazioni a campionati di Serie C e Serie D.\nStoria.\nLa S.S. Ercolanese nacque il 10 giugno 1924 come prima squadra di calcio ercolanese.\nLa fondazione di questa squadra fu dovuta ad un manipolo di tifosi ed appassionati di calcio ercolanesi capeggiati dai fratelli Calzerano. La prima fase della neonata squadra granata, quella che va dal 1925 al 1943, fu molto soddisfacente per i tifosi ercolanesi, infatti fino al periodo pre-bellico (II guerra mondiale) partecip\u00f2 ottenendo ottimi risultati nella Promozione regionale.\nIn passato ha militato a lungo in Serie C2 e lo stadio \"Raffaele Solaro\" ha visto giocare contro la formazione locale squadre blasonate come Palermo, , Catania, Crotone, Frosinone e Benevento.\nCalciatori professionisti come Ciro Pezzella, Salvatore Matrecano, Gaetano Autiero, Antonio Langella e Jone Spartano hanno iniziato la loro carriera giocando nell'Ercolano.\nNel corso della sua storia recente l'Ercolanese, a seguito dei numerosi avvicendamenti susseguiti alla guida della societ\u00e0, \u00e8 stata pi\u00f9 volte costretta a cambi di denominazione dovuti all'acquisto e cessione dei vari titoli sportivi. Il tutto \u00e8 iniziato nella stagione di Serie D 2003-04 al termine della quale si \u00e8 classificato tredicesimo vincendo gli spareggi salvezza e mantenendo quindi la categoria sul campo, ma crisi societarie hanno costretto il presidente Suarino a scambiare il proprio titolo sportivo di Serie D con quello di Eccellenza dei rivali di sempre della Turris, all'epoca denominata Gaudianum Torrese. Quindi nella stagione di Eccellenza 2004-2005 ha assunto la denominazione temporanea di Gaudianum Ercolanese e nella stagione successiva quella di Onlus Ercolanese. Al termine della stagione 2007-2008 l'Onlus Ercolanese, classificatasi al quattordicesimo posto, \u00e8 retrocessa nel campionato di Promozione dopo aver perso i playout con l'A.S.D. Calcio Riop di San Giuseppe Vesuviano ma, acquisendo il titolo di quest'ultima, si \u00e8 iscritta nuovamente al campionato di Eccellenza 2008-09 con una nuova denominazione temporanea: Riop Ercolanese. La stagione seguente (2009-2010) ha cambiato ancora denominazione, questa volta in Rita Ercolano, fino alla fine della stagione 2010-2011.\nNella stagione calcistica 2010-2011 dopo un ottimo inizio di stagione (nelle prime sei gare, una sola fu la rete subita) con Vincenzo Onorato in panchina, la squadra pur continuando ad esprimere un bel calcio, non \u00e8 riuscita ad ottenere i punti necessari per la salvezza. Nel gennaio 2011 (all'inizio del girone di ritorno) il responsabile dell'area tecnica Salvatore Righi ha lasciato la societ\u00e0 portando via con s\u00e9 molti giovani calciatori promettenti tesserati con la scuola calcio \"Mariano Keller\" di sua propriet\u00e0. Stessa sorte per mister Onorato che \u00e8 stato sostituito in panchina da Alberto Savino prima e Paolo Langella poi, ma nessuno dei due allenatori \u00e8 riuscito a salvare la squadra dalla retrocessione in Promozione.\nAl termine della stagione 2011-2012, quando ha giocato nel campionato di Promozione (perdendo la semifinale play-off), il titolo sportivo \u00e8 stato venduto all'A.S. Calcio Uomo Nuovo, quindi Gaetano Battiloro ha rilevato il titolo sportivo del San Sebastiano (appena retrocesso in promozione) cambiandogli denominazione in A.S.D. Granata 1924. Il 25 luglio 2012 per\u00f2 le stesse persone che con Battiloro avevano portato il titolo del San Sebastiano ad Ercolano hanno acquistato il titolo sportivo d'Eccellenza del Citt\u00e0 di Pompei iscrivendosi per la stagione 2012-13 nel massimo campionato regionale e mantenendo per un anno la denominazione \"ASD Citt\u00e0 di Pompei\" con la promessa, da parte della nuova dirigenza, di cambiare ancora nome l'anno successivo definitivamente in ASD Ercolano 1924..\nOttenuta la salvezza sul campo nella stagione 2012-2013, nell'estate 2013 per\u00f2 il titolo del \"Citt\u00e0 Di Pompei\" viene ceduto al ma il calcio in citt\u00e0 non sparisce perch\u00e9 la societ\u00e0 A.S.D. Atletico Vesuvio si sposta ufficialmente da San Giorgio a Cremano a Ercolano ed assume la denominazione ufficiosa di A.S.D. Atletico Vesuvio Herculaneum. Con la vittoria del girone B di Promozione 2013-14 la societ\u00e0 viene promossa in Eccellenza e dalla stagione 2014-15 cambia ufficialmente denominazione in A.S.D. A.V. Herculaneum 1924.\nIl 19 marzo 2016 la squadra vince il campionato di Eccellenza Campania con 4 turni di anticipo, festeggiando cos\u00ec il ritorno in Serie D dopo 12 anni.\nIl 2 luglio 2016 la societ\u00e0 ufficializza la fusione con l'A.S.D. Real Ercolano, squadra militante in seconda categoria.\nL'anno seguente per festeggiare la salvezza ottenuta in serie D, la societ\u00e0 granata opta per il cambio denominazione, che dal 6 luglio 2017 sar\u00e0 A. V. Ercolanese 1924, denominazione che era stata utilizzata dalla fondazione sino agli anni novanta e tanto gradita ai tifosi. Nell'estate del 2018 il sodalizio ha ceduto il titolo sportivo al .\nNel 2018 la , militante in Serie D, si \u00e8 spostata ad Ercolano cambiando provvisoriamente ragione sociale in \"S.S.C.D. Granata 1924\", impossibilitata ad assumere una denominazione pi\u00f9 consona per questioni burocratiche.. Verso la fine dello stesso anno, per\u00f2, ha lasciato Ercolano e giocato le sue partite allo stadio Vallefuoco di Mugnano eliminando anche il logo S.S. Ercolanese 1924 dalle maglie e cedendo successivamente il titolo sportivo alla Nuova Napoli Nord. Ripartita dalle categorie minori sotto la presidenza di Vincenzo Cuciniello, nella stagione 2021-22 l'Ercolanese milita nel campionato di Promozione.\nColori e simboli.\nColori.\nIl colore predominante della divisa dell'Ercolanese \u00e8 il granata.\nStrutture.\nStadio.\nL'Ercolanese gioca le partite casalinghe allo Stadio Raffaele Solaro di Ercolano. Lo stadio si trova nella zona residenziale della citt\u00e0 vesuviana, ed \u00e8 facilmente raggiungibile con i mezzi pubblici: la stazione della Circumvesuviana di Miglio d'Oro, coperta sia dalla tratta Napoli-Poggiomarino che dalla Napoli-Sorrento, si trova a circa 100 metri dallo stadio.\nTifoseria.\nStoria.\nIl principale gruppo ultras attivo \u00e8 la \"Brigata Vesuviana\", costituita nel 1997, a cui si aggiunge l'\"Opposta Fazione\", nata invece nel 1996. Tra i gruppi del passato si ricordano invece l\"'Avanguardia granata\", che \u00e8 stata il traino negli anni Ottanta, e i \"Fedayn\"."}
{"id": "2389882", "revid": "376642", "url": "https://it.wikipedia.org/wiki?curid=2389882", "title": "Franchinus Gaffurius", "text": ""}
{"id": "2389883", "revid": "104458", "url": "https://it.wikipedia.org/wiki?curid=2389883", "title": "Libby Ludlow", "text": "Biografia.\nStagioni 1997-2003.\nLa Ludlow debutt\u00f2 nel Circo bianco disputando la discesa libera di Nor-Am Cup del 13 dicembre 1996 a Big Mountain, classificandosi 23\u00aa. Un anno dopo, il 12 dicembre 1997, colse a Lake Louise nella medesima specialit\u00e0 il suo primo podio nel circuito continentale nordamericano (3\u00aa). \nEsord\u00ec in Coppa Europa il 7 gennaio 1998 a Tignes in supergigante, senza completare la gara, e in Coppa del Mondo il 4 dicembre 1998 nel supergigante di Mammoth Mountain, dove fu 63\u00aa. I primi punti nel circuito giunsero quattro anni dopo quando, il 29 novembre 2002, arriv\u00f2 29\u00aa nel supergigante di Aspen. Pochi giorni dopo, il 12 dicembre, nella stessa localit\u00e0 e nella stessa specialit\u00e0 ottenne la sua prima vittoria in Nor-Am Cup. Fu quindi convocata per i Campionati mondiali di Sankt Moritz 2003, dove fu 23\u00aa nella discesa libera; poco dopo colse i suoi unici podi in Coppa Europa in carriera, entrambi secondi posti in supergigante, il 14 febbraio a Maribor e il 21 febbraio a Tarvisio.\nStagioni 2004-2008.\n. Nel corso degli anni in Coppa del Mondo giunse tre volte nelle prime dieci (sempre in supergigante), conquistando, come miglior risultato, il 7\u00ba posto a Bad Kleinkirchheim il 15 gennaio 2006. Fu convocata per i XX Giochi olimpici invernali di , dove giunse 28\u00aa nella prova di supergigante, e per i Mondiali di \u00c5re 2007, dove fu 9\u00aa nel supergigante e 29\u00aa nello slalom gigante. Il 17 marzo 2007 a Panorama ottenne in slalom gigante la sua ultima vittoria, nonch\u00e9 ultimo podio, in Nor-Am Cup.\nSi ritir\u00f2 dall'attivit\u00e0 agonistica nel 2008; la sua ultima gara di Coppa del Mondo fu la discesa libera di Whistler del 22 febbraio, chiusa al 44\u00ba posto, e l'ultima gara in carriera lo slalom gigante dei Campionati statunitensi 2008, il 26 marzo a Sugarloaf, dove vinse la medaglia di bronzo.\nPalmar\u00e8s.\nNor-Am Cup.\nNor-Am Cup - vittorie.\nLegenda:\nSG = supergigante\nGS = slalom gigante\nSouth American Cup.\nSouth American Cup - vittorie.\nLegenda:\nDH = discesa libera"}
{"id": "2389885", "revid": "767487", "url": "https://it.wikipedia.org/wiki?curid=2389885", "title": "Teresa Brambilla", "text": "Ricordata principalmente come la prima interprete di \"Gilda\" nel \"Rigoletto\", si esib\u00ec presso molti teatri in tutta Europa, in particolare a Parigi (al Th\u00e9\u00e2tre des Italiens) e a San Pietroburgo, come soprano di agilit\u00e0. Della stessa famiglia di cantanti facevano parte anche le sue sorelle Marietta Brambilla e Giuseppina Brambilla, entrambe contralto e sua nipote Teresina Brambilla, soprano.\nBiografia e carriera.\nTeresa Brambilla era nata a Cassano d'Adda, figlia di Gerolamo e Angela Columbo, ed era la terza di cinque sorelle, tutte cantanti. Marietta (1807-1875) era un contralto specializzata in ruoli in travesti. Giuseppina (1819-1903) cant\u00f2 sia in ruoli da soprano che da contralto nei principali teatri europei. Annetta (1812-?) e Lauretta (1823-1881), entrambe soprani, ebbero carriere minori, soprattutto nei teatri d'opera italiani provinciali.\nStudi\u00f2 al Conservatorio di Milano, al quale fu ammessa nel 1827 e che frequent\u00f2 nello stesso periodo di Giuseppina Strepponi, futura moglie di Giuseppe Verdi. Debutt\u00f2 nel 1833 a Milano al Teatro Carcano dove cant\u00f2 prima nella \"Beatrice di Tenda\" di Vincenzo Bellini e, in autunno nelle \"Cantatrici villane\" di Valentino Fioravanti.\nDopo alcune stagioni nei teatri italiani, fu poi al teatro italiano di Barcellona dal 1836 al 1837 come primadonna soprano; in quello stesso anno, tornata in Italia si esib\u00ec a Milano al Teatro alla Scala con la sorella Marietta nella cantata \"In morte di Maria Malibran\" (di Gaetano Donizetti, Giovanni Pacini, Saverio Mercadante, Nicola Vaccai e Pietro Antonio Coppola) in occasione dell'inaugurazione del busto di Maria Malibran.\nA Firenze nella primavera 1840 ottiene un buon successo al Teatro della Pergola nella parte di Alice in \"Roberto il diavolo\" di Giacomo Meyerbeer. Cant\u00f2 anche alcune opere francesi tradotte in lingua italiana, in prima esecuzione, tra cui \"Les Huguenots\" di Meyerbeer divenuto in versione italiana \"Gli Anglicani\", nel 1841. Sempre alla Pergola fu interprete protagonista nella prima esecuzione dell'opera di Fulvio Campana \"Vannina d'Ornano\" (poi cantata successivamente nel 1843 presso il Real Teatro Rossini di Livorno).\nIl successo prosegue a Roma dove nel 1842 viene nominata \"socia onoraria esercente per il canto\" dell'Accademia di Santa Cecilia; qui si esib\u00ec al Teatro Apollo come protagonista nella \"Virginia\" di Alessandro Nini, nella \"Maria de Rudenz\" di Gaetano Donizetti e in \"Bonifazio de' Geremei\" di Giuseppe Poniatowski\nSuperati alcuni problemi di salute (soffr\u00ec di miliara, una forma di tubercolosi) che la tennero lontana dalla scene per qualche tempo, Teresa part\u00ec alla volta di Parigi nel 1845 dove ottenne il favore del pubblico e della critica esibendosi al Th\u00e9\u00e2tre Italien nelle opera verdiane \"Nabucco\" (dove interpreta Abigaille) ed \"Ernani\" e nel \"Matrimonio segreto\" di Cimarosa, cantato assieme alla sorella Marietta. Le stagioni successive (aprile 1846 - maggio 1848) \u00e8 a Napoli al Teatro San Carlo, dove i maggiori successi sono nella \"Beatrice di Tenda\" e nel \"Bondelmonte\" di Giovanni Pacini.\nNel 1850 ottenne ancora grandi successi in opere di Verdi al Teatro Comunale Nuovo di Modena, interpretando la \"Luisa Miller\" e l\u2019\"Attila\".\nGiuseppe Verdi espresse un giudizio molto lusinghiero su di lei e la volle come prima interprete nel ruolo di \"Gilda\" nel \"Rigoletto\" andata in scena al Teatro La Fenice di Venezia l'11 marzo 1851.\nFu anche la prima \"Palmira\" nell'opera \"Fernando Cortez\" di Francesco Malipiero sempre presso La Fenice di Venezia nel 1851.\nAl termine di questi successi part\u00ec per Odessa, dove gi\u00e0 si esibiva la sorella Giuseppina e cant\u00f2, tra le altre opere, nella \"Norma\", nel \"Barbiere di Siviglia\" e nella \"Lucia di Lammermoor\". Dopo un breve rientro in Italia, part\u00ec per la sua ultima stagione a Jassy (citt\u00e0 ora in Romania), interrotta improvvisamente nell'aprile 1855 per annunciare il ritiro dalle scene e il suo matrimonio con il negoziante Annibale Cambiaggio."}
{"id": "2389887", "revid": "125254993", "url": "https://it.wikipedia.org/wiki?curid=2389887", "title": "Angiola Baggi", "text": "Ha debuttato nei primi anni sessanta, e al piccolo schermo ha legato buona parte della sua carriera. Come conduttrice ha diretto \"Giochi all'aria aperta\", \"Natale sotto l'albero\", \"Raccontare il teatro.\" Compare nella lista di guest star de \"I Simpson\" per aver preso parte nel ruolo della dottoressa Zweig all'episodio 2F08 \"Paura di volare\". Era sposata con il regista televisivo e teatrale Nanni Fabbri, che l'ha diretta diverse volte sul palcoscenico e in televisione."}
{"id": "2389890", "revid": "271907", "url": "https://it.wikipedia.org/wiki?curid=2389890", "title": "Innokentij Michajlovi\u010d Smoktunovskij", "text": "Biografia.\nSmoktunovskij nacque in Siberia, nel villaggio di Tat'janovka (Oblast' di Tomsk) da genitori operai.\nNel corso della Seconda guerra mondiale combatt\u00e9 nell'Armata Rossa; nel dicembre del 1943 fu fatto prigioniero presso Kiev dai tedeschi, ma un mese dopo riusc\u00ec a fuggire dal campo di prigionia.\nNel 1945-46 \u00e8 al Teatro-Studio di Krasnojarsk, nei pressi di Mosca, dove apprende l'abc del mestiere di attore e fa le prime esperienze. Nel 1957 uno dei pi\u00f9 grandi registi teatrali sovietici, il georgiano Georgij Tovstonogov (1915-1989), lo ingaggia per il Grande teatro drammatico di Leningrad, dove subito incanta pubblico e addetti ai lavori con il ruolo del principe My\u0161kin nell'Idiota di Dostoevskij.\nNel 1962 Smoktunovskij viene lanciato nel cinema da Michail Il'i\u010d Romm col film \"Nove giorni in un anno\".\nNel 1964 \u00e8 Amleto nel celeberrimo e omonimo film (\"Gamlet\", in russo) di Grigorij Kozincev, sceneggiato dallo stesso regista, per la traduzione di Boris Pasternak, mentre le musiche sono di Dmitrij Dmitrievi\u010d \u0160ostakovi\u010d. Con questo film diventa star internazionale ottenendo la nomination al BAFTA Film Award dell'Accademia cinematografica britannica e viene premiato da Laurence Olivier; ottiene il premio della rivista \"Cinema Nuovo\" diretta da Guido Aristarco mentre in Unione Sovietica \u00e8 consacrato quale Miglior Attore dell'Anno e riceve il Premio Lenin.\nIn seguito otterr\u00e0 innumerevoli riconoscimenti anche per altre pellicole: non ultimo il prestigioso Premio Konstantin Stanislavskij.\nNel 1969 \u00e8 P\u00ebtr Il'i\u010d \u010cajkovskij in \"Una pioggia di stelle\" e vince il Premio come Migliore Attore al Festival di San Sebastian; un anno dopo gira \"Zio Vanja\" di Anton Pavlovi\u010d \u010cechov per la regia di Andrej Kon\u010dalovskij, che anni pi\u00f9 tardi gli varr\u00e0 il Premio Sorrento.\nNel 1974 \u00e8 uno dei protagonisti del kolossal \"Essi combatterono per la patria\" di Sergej F\u00ebdorovi\u010d Bondar\u010duk, scritto dal Premio Nobel Michail Aleksandrovi\u010d \u0160olochov.\nNel 1975 \u00e8 il Narratore in \"Lo specchio\" di Andrej Tarkovskij.\nA met\u00e0 degli anni ottanta recita in un film di Nikita Michalkov (fratello di Michalkov-Kon\u010dalovskij): la coproduzione sovietico-franco-italiana \"Oci ciornie\", che valse a Marcello Mastroianni la Palma quale Miglior Attore al Festival di Cannes e la terza Nomination all'Oscar. Del cast facevano parte pure Elena Sofronova e Silvana Mangano.\nNei primi anni novanta gira due film minori con altrettanti registi italiani: Giorgio Ferrara (\"Caccia alla vedova\" accanto a Isabella Rossellini) e Fabio Bonzi (\"Zoloto\" (\"Oro\"), con Franco Nero).\nNel 1994, col regista Vladimir Naumanov fa \"Beli Prodznik\" scritto dal decano degli sceneggiatori italiani, Tonino Guerra.\nL'ultima apparizione cinematografica \u00e8 del 1997.\nNel corso della sua carriera, Smoktunovskij ha girato oltre 80 pellicole, recitato in un centinaio di commedie e lavorato in numerosi serial televisivi. Nella met\u00e0 dei casi da protagonista assoluto, ricoprendo tutta la gamma possibile di ruoli: dal drammatico al tragico, dal comico al brillante; personaggi inventati, personaggi della letteratura e della drammaturgia (il Principe My\u0161kin, Amleto, Zio Vanja), ritratti storici (Mozart, Salieri, \u010cajkovskij); ed ha pure recitato (cantato e ballato) in film e commedie musicali.\nUno dei pianeti minori della galassia\u00a0\u2013 il 4926 Smoktunovskij \u2013 porta il suo nome: in termini scientifici si tratta di un asteroide della fascia principale, scoperto nel 1982 dagli astronomi sovietici."}
{"id": "2389891", "revid": "404338", "url": "https://it.wikipedia.org/wiki?curid=2389891", "title": "Stade Ernest-Wallon", "text": ""}
{"id": "2389893", "revid": "1718925", "url": "https://it.wikipedia.org/wiki?curid=2389893", "title": "Cefotetan", "text": "Il cefotetan rientra fra le cefalosporine (agenti battericidi) di seconda generazione.\nIndicazioni.\nViene utilizzato contro le infezioni da Bacteroides fragilis, Neisseria gonorrhoeae, nella compromissione renale e nell'emodialisi.\nDosaggi.\nIn caso di emofiltrazione continua arterovenosa 750\u00a0mg.\nControindicazioni.\nSconsigliato in soggetti con insufficienza renale, da evitare in caso di gravidanza e allattamento materno, ipersensibilit\u00e0 nota al farmaco o in casi di allergia alle penicilline.\nEffetti indesiderati.\nFra gli effetti collaterali pi\u00f9 frequenti si riscontrano senso di agitazione, rash, vertigini, orticaria, cefalea, nausea, diarrea, gastrite, sindrome di Stevens-Johnson, epilessia, epatite, prurito, candidosi vaginale."}
{"id": "2389894", "revid": "1251388", "url": "https://it.wikipedia.org/wiki?curid=2389894", "title": "Amstel (fiume)", "text": "L\u2019Amstel \u00e8 un fiume, lungo 31\u00a0km, che scorre tra la provincia dell'Olanda Meridionale (\"Zuid-Holland\") e quella dell'Olanda Settentrionale (\"Noord-Holland\") (Paesi Bassi) e attraversa la citt\u00e0 di Amsterdam, a cui ha dato anche il nome (\"Amstel\" + \"dam\" \u201cdiga\u201d).\nPercorso.\nIl fiume ha la sua origine dall'incontro del canale Drecht con l'Aarkanaal, a Nieuwveen (nel comune di Nieuwkoop, Zuid-Holland) e sfocia nell'ex- baia di IJ, ad Amsterdam. In origine, ovvero prima della costruzione del canale Amstel-Drecht, il fiume nasceva dalla confluenza dei fiumi Drecht e Kromme Mijdrecht, a sud di Uithoorn.\nEtimologia.\nIl nome \"Amstel\" deriva dall'antico olandese \"Aeme stelle\", vale a dire \u201cluogo abbondante di acqua\u201d.\nCanali dell'Amstel ad Amsterdam.\nTra i canali di Amsterdam che confluiscono direttamente o indirettamente nell'Amstel, citiamo:\nCelebri ponti sull'Amstel.\nNumerosi sono naturalmente i ponti che solcano l'Amstel ad Amsterdam. Tra i pi\u00f9 famosi, ricordiamo:"}
{"id": "2389895", "revid": "2043462", "url": "https://it.wikipedia.org/wiki?curid=2389895", "title": "Friedrich von Beck-Rzikowsky", "text": "Biografia.\nFriedrich von Beck-Rzikowsky nacque il 2 marzo 1830 a Friburgo in Brisgovia, nel Granducato di Baden, e venne avviato ancora giovane alla carriera militare.\nLa sua prima esperienza sul campo di battaglia la fece in Italia, prestando servizio nel 1848 contro le armate piemontesi e nuovamente nel 1849 sottoposto al comando di Radetzky nell'assedio di Brescia. Egli prest\u00f2 nuovamente i propri servigi nel 1850 durante la mobilitazione austriaca in Boemia, il trattato che forz\u00f2 la Prussia ad accettare che in Germania si riunisse un parlamento. Tornato a Vienna vi rimase negli anni successivi, col compito di vigilare e sopprimere i tentativi insurrezionalisti dei rivoluzionari. Durante questo periodo egli fu uno dei primi studenti ammessi alla Kriegsschule, ed ottenne il diploma di laurea col migliore dei voti nel suo corso nel 1854.\nEgli venne quindi inviato in Moldavia ed in Valacchia con lo scopo di occupare l'area e di mantenerne il controllo strategico, azione che per\u00f2 si rivel\u00f2 tragica in quanto l'intera area era difficile da amministrare e la sua parziale conquista port\u00f2 alla morte di circa 30.000 soldati.\nDopo una spedizione nel sud dell'Ungheria con scopo di mappatura nel 1857, Beck-Rzikowsky venne coinvolto in una parte della breve Guerra Montenegrina. Successivamente si prepar\u00f2 per i grandi scontri del 1859 con la Francia sul suolo italiano e firm\u00f2 una petizione chiedendo di essere incluso nello staff del generale Sigismund von Reischach, preoccupandosi di mappare le aree piemontesi e lombarde interessate dagli scontri. Il 4 giugno 1859 partecip\u00f2 alla Battaglia di Magenta, anche se la sua divisione arriv\u00f2 tardi e prese parte solo a piccole operazioni di contorno nel tragico scontro. Egli fece per\u00f2 in tempo ad essere ferito ad un ginocchio durante le operazioni di ritirata verso Milano, facendo successivamente ritorno direttamente a Vienna, non prendendo parte alla Battaglia di Solferino e San Martino che fin\u00ec per essere un'ulteriore tragica sconfitta per gli austriaci.\nNel 1860, Beck si rec\u00f2 a Francoforte per conto della commissione militare con lo scopo di supportare il ruolo dell'Austria in Europa, perorando la causa imperiale anche presso il parlamento tedesco grazie al generale Leopold Rzikowsky von Dobrzicz. Malgrado questo le tensioni tra Prussia ed Austria si erano fatte sempre pi\u00f9 alte in particolare dopo le recenti sconfitte in quanto l'una potenza tendeva a voler surclassare l'altra. Malgrado questo Beck fu sovente in Prussia nel tentativo di fortificare il fronte tedesco occidentale, al confine con la Francia, dalla quale si temeva un'invasione.\nBeck fu assai impressionato dalla disciplina e dai metodi bellici prussiani e si serv\u00ec perci\u00f2 del generale Helmuth Karl Bernhard von Moltke per apprendere queste tattiche, rimanendo in buoni rapporti anche quando quest'ultimo guider\u00e0 le proprie armate contro l'Austria. Beck rimase per cos\u00ec dire sempre legato alla Prussia, che non dimentic\u00f2 per l'appunto i suoi servigi, procurandogli il titolo di Cavaliere dell'Ordine dell'Aquila Nera nel 1893.\nDopo la sconfitta della Guerra Austro-Prussiana, divenne maggiore generale dal 1873 e pass\u00f2 nello staff dell'Imperatore Francesco Giuseppe come suo aiutante di campo dal 1874 sino al 1895, anno in cui venne nominato Capo di Stato Maggiore (rimanendo in carica sino al 1904). In questi anni ebbe anche il non facile compito di riorganizzare l'ormai sparuto ed indebolito esercito austriaco dopo le disfatte delle campagne italiana e prussiana che avevano pesantemente colpito l'animo ed il numero delle truppe imperiali.\nNel 1878 venne nominato Feldmaresciallo Luogotenente e dal 1888 divenne Feldzeugmeister, occupandosi nel contempo di prestare servizio come cartografo d'eccezione per l'esercito austriaco.\nDopo una lunga vita passata prevalentemente al servizio dell'esercito, nel 1906 Beck si ritir\u00f2 dall'esercito, venendo nominato ad honorem capitano del primo reggimento della guardia imperiale, nonch\u00e9 Consigliere Privato dell'Imperatore che lo tenne sempre in grande stima. Nel 1916, gi\u00e0 in pensione da dieci anni, fu promosso a Generaloberst.\nMor\u00ec il 9 febbraio 1920 a Vienna."}
{"id": "2389896", "revid": "287204", "url": "https://it.wikipedia.org/wiki?curid=2389896", "title": "Amstel", "text": ""}
{"id": "2389901", "revid": "1718925", "url": "https://it.wikipedia.org/wiki?curid=2389901", "title": "Cefoxitina", "text": "La cefoxitina o cefossitina rientra fra le cefalosporine (agenti battericidi) di seconda generazione.\nFarmacodinamica.\nLa cefoxitina \u00e8 una cefalosporina di seconda generazione. Particolarmente resistente alla \u03b2-lattamasi \u00e8 attiva nei confronti di batteri aerobi e anaerobi gram positivi (streptococcus pneumoniae, streptococcus pyogenes, staphylococcus aureus, clostridium perfringens, corynebacterium diphtheriae, listeria monocytogenes) e gram negativi (neisseria gonorrhoeae, neisseria meningitidis, escherichia coli, haemophilus influenzae, proteus mirabilis, proteus vulgaris, shigellae, klebsiella pneumoniae. Essa inibendo l'enzima carbossipeptidasi determina la lisi della parete cellulare ci\u00f2 gli dona un'attivit\u00e0 battericida.\nFarmacocinetica.\nNon assorbibile per via orale la assunzione avviene principalmente per via intramuscolare o endovenosa il legame proteico \u00e8 alto e l'escrezione \u00e8 per via urinaria. Il picco ematico avviene 20 minuti dopo l'assunzione intramuscolare. Non dializza e ha una bassa concentrazione nel liquor.\nControindicazioni ed Interazioni.\nSconsigliato in soggetti con insufficienza renale, da evitare in caso di gravidanza e allattamento materno, ipersensibilit\u00e0 nota al farmaco o in casi di allergia alle penicilline. Non somministrare insieme ad amminoglucosidi o diuretici per evitare l'eccessiva nefrotossicit\u00e0.\nEffetti indesiderati.\nFra gli effetti collaterali pi\u00f9 frequenti si riscontrano senso di agitazione, rash, vertigini, orticaria, cefalea, nausea, diarrea, gastrite, sindrome di Stevens-Johnson, epilessia, epatite, prurito, flebite, ipotensione."}
{"id": "2389903", "revid": "767487", "url": "https://it.wikipedia.org/wiki?curid=2389903", "title": "Teresina Brambilla", "text": "\u00c8 particolarmente nota per le sue interpretazioni dei ruoli principali nelle opere di Amilcare Ponchielli che spos\u00f2 nel 1874.\nBiografia.\nNata a Cassano d'Adda da una famiglia con forti tradizioni musicali, era nipote delle cinque sorelle Brambilla, tre delle quali, Marietta, Teresa e Giuseppina, ebbero importati carriere. Inizi\u00f2 i suoi studi musicali proprio con le zie Teresa e Marietta (secondo alcuni con Giuseppina). La sua fu una voce certamente pi\u00f9 lirica di quella della zia Teresa, che invece era soprano leggero.\nFece il suo debutto nel ruolo di Adalgisa nella \"Norma\" nel 1869 con la compagnia d'opera italiana a Odessa, dove sia Giuseppina che Teresa avevano cantato con grande successo. Tornata in Italia si esib\u00ec nei maggiori teatri di Milano, Ancona, Torino e Roma, riscuotendo grande successo. Il 5 dicembre 1872 interpret\u00f2 il ruolo di Lucia Mondella nella prima della nuova elaborazione dell'opera \"I promessi sposi\" di Amilcare Ponchielli. L'opera inaugur\u00f2 il Teatro Dal Verme di Milano e si rivel\u00f2 il primo grande successo di Ponchielli e una svolta per la sua carriera di compositore.\nSpos\u00f2 Amilcare Ponchielli il 16 maggio 1874, divenendo \"interprete ideale\" di tutte le sue opere, in special modo della \"Gioconda\" che cant\u00f2 per la prima volta al Teatro alla Scala di Milano l'8 aprile 1876.\nSempre di Ponchielli fu la prima interprete di \"Lina\" (rifacimento di \"La Savoiarda\") al Teatro dal Verme di Milano nel 1877 e dell'opera \"Luce\" di Stefano Gobatti al Teatro Comunale di Bologna nel 1875.\nAveva una voce decisamente lirica e molto adatta al nuovo repertorio verista che stava piano piano producendosi in quegl'anni. Per questo fu un'ottima protagonista nell'\"Aida\" di Verdi, Elena nel \"Mefistofele\" di Boito, Elsa nel \"Lohengrin\" di Wagner, e interprete di opere wagneriane al Comunale di Bologna.\nNel 1889, tre anni dopo la morte del marito, decise di ritirarsi dalle scene e fu insegnante di canto per numerosi anni presso il conservatorio di Ginevra. Al suo rientro in Italia, insegn\u00f2 canto fino al 1911 al Conservatorio Gioachino Rossini di Pesaro.\nMor\u00ec a Vercelli il 1\u00ba luglio 1921."}
{"id": "2389917", "revid": "287204", "url": "https://it.wikipedia.org/wiki?curid=2389917", "title": "Cefuroxima", "text": "La cefuroxima sodica \u00e8 un antibiotico beta lattamico ad ampio spettro, facente parte delle cefalosporine di seconda generazione. L'attivit\u00e0 della cefuroxima \u00e8 prevalente nei batteri Gram negativi ma agisce anche su alcuni Gram positivi, la sua azione \u00e8 di tipo battericida.\nIndicazioni.\nViene utilizzato contro le infezioni da batteri Gram negativi e Gram positivi quali: Enterobacter sp, Neisseria gonorrhoeae, Neisseria meningitidis, Aeromonas sp, Clostridium, streptococchi ed altri gram+ e gram-\nDosaggi.\nCefuroxima sodica:\nBambini: 30-100 mg/kg/die ogni 8 ore (2-4 somministrazioni).\nCefuroxima Axetil:\nVia orale\nControindicazioni.\nSconsigliato in soggetti con insufficienza renale, da evitare in caso di gravidanza e allattamento materno, ipersensibilit\u00e0 nota al farmaco o in casi di allergia agli antibiotici beta lattamici come penicilline, cefalosporine e carbapenemi.\nEffetti indesiderati.\nFra gli effetti collaterali pi\u00f9 frequenti si riscontrano senso di agitazione, flebiti, vertigini, orticaria, cefalea, nausea, diarrea, gastrite, sindrome di Stevens-Johnson, angioedema, epatite, prurito, eosinofilia, nefropatia tubulointerstiziale."}
{"id": "2389918", "revid": "204012", "url": "https://it.wikipedia.org/wiki?curid=2389918", "title": "Flebiti", "text": ""}
{"id": "2389921", "revid": "204012", "url": "https://it.wikipedia.org/wiki?curid=2389921", "title": "Cefuroxime", "text": ""}
{"id": "2389922", "revid": "306856", "url": "https://it.wikipedia.org/wiki?curid=2389922", "title": "Feldzeugmeister", "text": "Feldzeugmeister era un grado militare nelle armate mercenarie, specialmente utilizzato nei reparti di artiglieria, che venne comunemente utilizzato durante il XVI e il XVII secolo, ma che era ancora in uso all'inizio del XX secolo negli eserciti di diversi paesi europei. L'esercito austriaco, in particolare, utilizz\u00f2 il titolo di Feldzeugmeister per indicare un alto ufficiale generale con compiti specifici.\nOrigine della parola.\nIl vocabolo deriva dal tedesco e significa letteralmente un responsabile alto ufficiale che comanda un treno (di uomini, merci o artiglieria nello specifico). Per tali motivi, esso era solitamente un titolo che veniva concesso ad un Feldmaresciallo che avesse specifici compiti nei reparti di artiglieria, essendo appunto a capo di un treno d'armata, anche se \u00e8 provato che un termine simile con medesimo valore venisse gi\u00e0 utilizzato al tempo di Filippo VI di Francia prima ancora che l'artiglieria moderna venisse inventata.\nRango militare.\nOriginariamente, il Feldzeugmeister era sottoposto nell'ordine al \"Feldhauptmann\" ed al \"Feldmarschall\", ricoprendo quindi il ruolo di terzo uomo pi\u00f9 importante dell'esercito, anche se questo variava molto a seconda degli eserciti.\nNel 1898 il ministero della guerra del Regno di Prussia cre\u00f2 il rango di Feldzeugmeister che era comparabile a quello di Generale di Divisione, con la specificit\u00e0 di occuparsi di munizioni, personale addetto all'artiglieria e pezzi in uso dall'esercito.\nIn Baviera nel 1906 l'ispezione dei reparti dell'artiglieria era organizzata per dipartimenti e veniva tenuta dal Feldzeugmeister.\nNell'esercito austro-ungarico, il termine Feldzeugmeister ebbe diversi significati. Durante le guerre napoleoniche il Feldzeugmeister era il rango superiore a quello di Feldmaresciallo-Luogotenente e prima di quello di Feldmaresciallo, con l'equivalenza di Generale di fanteria o cavalleria. Esso rimase il secondo pi\u00f9 alto grado nell'esercito austriaco sino alla creazione del grado di Colonnello-Generale (Gerneraloberst) nel 1915.\nStoria.\n\u00c8 difficile ad oggi creare una lista completa dei pi\u00f9 importanti Feldzeugmeister negli ultimi 400 anni. Un esempio per tutti pu\u00f2 essere rappresentato dal Feldzeugmeister austriaco Eug\u00e9ne Guillaume Alexis von Mercy-Argenteau."}
{"id": "2389943", "revid": "36426", "url": "https://it.wikipedia.org/wiki?curid=2389943", "title": "Spondilolistesi", "text": "La spondilolistesi (od olistesi, erroneamente listesi) \u00e8 lo spostamento in avanti di una vertebra rispetto alla vertebra sottostante.\nEpidemiologia e storia.\nL'anomalia venne osservata per la prima volta in un neonato dall'ostetrico belga Herbinaux nel 1782, ma il termine venne coniato nel 1854 da Kilian, a partire dal greco \"spondylos\", vertebra, e \"olisthesis\", scivolamento.\nLe vertebre pi\u00f9 colpite sono la quarta e la quinta vertebra lombare. Tra la popolazione generale, la prevalenza di spondilolistesi \u00e8 fra il 3 e il 7 %, ma in alcuni gruppi \u00e8 molto maggiore, come ad esempio tra gli Inuit e i Boscimani e fra gli atleti professionisti, gli acrobati e i danzatori si raggiungono percentuali del 20 %.\nEziologia.\nIn base alla patogenesi si classificano cinque tipi di spondilolistesi\nNella donna, con il cambio ormonale e la menopausa si pu\u00f2 accentuare un quadro di osteoporosi che favorisce lo scivolamento vertebrale.\nClinica.\nI pazienti che soffrono di spondilolistesi lamentano dolori nella zona lombosacrale e sciatica da radicolopatia. Tale dolore pu\u00f2 irradiarsi anche agli arti inferiori ed essere aggravato da una compressione in corrispondenza della zona lesa. Nei casi pi\u00f9 gravi si osservano deformit\u00e0 caratterizzate dall'accorciamento del tronco e dallo spostamento in avanti dell'addome. In alcuni casi si presentano anche i sintomi della stenosi spinale.\nTrattamento.\nIl trattamento pu\u00f2 essere"}
{"id": "2389950", "revid": "287204", "url": "https://it.wikipedia.org/wiki?curid=2389950", "title": "Panath\u012bna\u00efkos Athl\u012btikos Omilos 1970-1971", "text": "Questa voce raccoglie le informazioni riguardanti il Panath\u012bna\u00efkos Athl\u012btikos Omilos nelle competizioni ufficiali della stagione 1970-1971.\nStagione.\nPresentatosi ai nastri di partenza della stagione con Ferenc Pusk\u00e1s alla guida tecnica, in campionato il Panathinaikos si piazz\u00f2 al terzo posto, mancando per un punto la qualificazione alla neocostituita Coppa UEFA. In Coppa dei Campioni il Panathinaikos arriv\u00f2 agevolmente ai quarti di finale, grazie a delle ampie vittorie in casa contro Jeuness d'Esch e Slovan Bratislava. Opposti all'Everton, i \"Tryfilli\" ottennero l'accesso alla semifinale difendendo nella gara di ritorno ad Atene l'1-1 ottenuto al Goodison Park. Nel turno successivo la squadra incontr\u00f2 la Stella Rossa, che nella gara di andata a Belgrado prevalse con una netta vittoria (4-1): malgrado il pesante svantaggio i \"Tryfilli\" compirono, nel ritorno, una rimonta che permetter\u00e0 loro di accedere alla finale grazie alla regola dei gol fuori casa.\nL'ultimo atto della massima competizione europea vide i \"Tryfilli\" opposti all'Ajax: passato subito in svantaggio a causa di un gol di van Dijk, il Panathinaikos subir\u00e0 il dominio degli avversari che nel finale di partita arrotondarono il risultato con un gol di Arie Haan. Al termine della stagione il Panathinaikos sub\u00ec l'eliminazione ai quarti di finale di Coppa di Grecia per mano del .\nMaglie e sponsor.\nLe divise sono interamente verdi, anche se talvolta vengono utilizzati dei calzoncini bianchi. Sulla maglia, caratterizzata dalla presenza del trifoglio bianco sul petto, vengono aggiunti degli inserti bianchi sui bordi delle maniche e sul girocollo."}
{"id": "2389957", "revid": "118622718", "url": "https://it.wikipedia.org/wiki?curid=2389957", "title": "Misha Glenny", "text": "Ha compiuto importanti reportage per conto della BBC in Russia durante la fine dell'Unione Sovietica e nei Balcani nel corso del conflitto degli anni novanta.\nFiglio di Michael Glenny, professore di letteratura russa, si \u00e8 formato presso il \"Magdalen College School\" ad Oxford e ha successivamente studiato all'Universit\u00e0 di Bristol e in quella di Praga prima di diventare il corrispondente de The Guardian e poi della BBC per l'Europa Centrale. Vincitore di numerosi premi, tra cui il Sony Gold Award per il giornalismo radiofonico, \u00e8 consulente di vari governi di Europa e Stati Uniti su questioni di politica internazionale. Per tre anni ha diretto una ONG impegnata nella ricostruzione di Serbia, Macedonia e Kosovo. Il suo ultimo libro, \"McMafia\", \u00e8 una straordinaria inchiesta sulla nuova mafia globale, una sorta di \"Gomorra\" senza confini.\nGlenny \u00e8 sposato con la giornalista Kirsty Lang ed ha tre figli, Miljan and Sasha Glenny (dal primo matrimonio), e Callum Lang."}
{"id": "2389959", "revid": "446353", "url": "https://it.wikipedia.org/wiki?curid=2389959", "title": "Classe Revenge", "text": "La classe Revenge di navi da battaglia della Royal Navy britannica \u00e8 stata una versione leggermente pi\u00f9 piccola della precedente classe Queen Elizabeth.\nLe unit\u00e0 della classe presero parte sia alla prima che alla seconda guerra mondiale, ma soltanto due unit\u00e0 della classe fecero in tempo ad entrare in servizio per partecipare il 31 maggio 1916 alla battaglia dello Jutland.\nLe navi della classe avrebbero dovuto essere otto, ma solo cinque vennero completate: \"Revenge\", \"Royal Sovereign\", \"Ramillies\", \"Resolution\" e \"Royal Oak\". Delle altre tre previste, due vennero completate come \"classe Renown\" ed ebbero i nomi HMS \"Renown\" e HMS \"Repulse\", mentre la terza, il cui nome avrebbe dovuto essere \"Resistance\", non venne realizzata, poich\u00e9 la sua costruzione venne cancellata prima di essere avviata.\nLa costruzione di queste unit\u00e0 venne decisa quando si profilava lo scoppio del primo conflitto mondiale e le unit\u00e0 vennero varate tra il 1914 e il 1916. Rispetto alla precedente \"classe Queen Elisabeth\"\nrappresentarono un passo indietro, avendo una velocit\u00e0 inferiore di 4 nodi. Tale handicap fu anche il motivo per il quale fra le due guerre le \"Revenge\" non vennero rimodernate in maniera sostanziale, e rimasero di fatto navi di seconda linea.\nLe unit\u00e0 furono completate con propulsione a nafta, sebbene progettate con caldaie che potevano utilizzare sia il carbone che il petrolio, dato che a quel tempo l'olio combustibile poteva essere ottenuto solo da fonti di oltremare, mentre il carbone di alta qualit\u00e0 era immediatamente disponibile nelle Isole Britanniche.\nL'armamento principale di queste unit\u00e0 era costituito da otto cannoni da 381mm (15\") in quattro torri binate, due prodiere e due poppiere, mentre l'armamento secondario era costituito da cannoni da 6 pollici."}
